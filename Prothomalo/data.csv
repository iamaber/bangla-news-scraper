Date Published,Headline,Article Body
2024-01-02 04:37:50,ইংলিশ প্রিমিয়ার লিগ: পেনাল্টি মিসের পর জোড়া গোল সালাহর,"আফ্রিকান কাপ অব নেশনসে খেলতে যাওয়ার আগে লিভারপুলের হয়ে এটাই ছিল মোহাম্মদ সালাহর শেষ ম্যাচ। ২২ মিনিটে পেনাল্টি মিস করে একটু অস্বস্তির জন্ম দিয়েছিলেন। কিন্তু পরে জোড়া গোলে পুষিয়ে দেওয়ায় সেটা স্বস্তিতে পরিণত হওয়াই স্বাভাবিক। লিভারপুলের সমর্থকেরা এই স্বস্তির সঙ্গে নতুন বছরে প্রথম ম্যাচে বড় জয়ের আনন্দও পেয়েছেন। অ্যানফিল্ডে নিউক্যাসল ইউনাইটেডকে ৪-২ গোলে হারিয়েছে লিভারপুল। অথচ ছয় গোলের রোমাঞ্চকর এ ম্যাচে প্রথমার্ধে দুই দল ছিল গোলশূন্য!
অবিশ্বাসের মাত্রাটা আরও বাড়তে পারে যদি শোনেন, প্রথমার্ধে গোলের বেশ কয়েকটি সুযোগ পেয়েছিল স্বাগতিকরা। প্রথমার্ধে ১৮টি শট নিয়েছে লিভারপুল, ২০১৬ সালের এভারটনের বিপক্ষে ম্যাচের পর প্রিমিয়ার লিগে কোনো ম্যাচের প্রথমার্ধে এটাই তাদের সবচেয়ে বেশি শট নেওয়ার রেকর্ড। কিন্তু কাজের কাজটি হয়নি। ট্রেন্ট আলেক্সান্দার-আর্নল্ড বল পোস্টে মেরেছেন, দারউইন নুনিয়েজকে রুখে দিয়েছেন নিউক্যাসল গোলকিপার মার্টিন দুব্রাভকা। রুখে দিয়েছে ভিডিও অ্যাসিস্ট্যান্ট রেফারিও (ভিএআর)। নুনিয়েজ অফসাইড থাকায় লুইজ দিয়াজের গোল বাতিল করেছে ভিএআর। ৩৭ মিনিটে নিউক্যাসলের ড্যান বার্নের হেডে করা গোলও বাতিল করেছে ভিএআর প্রযুক্তি। অফসাইড ছিলেন আলেক্সান্দার আইজ্যাক।
তার আগে ২২ মিনিটে দিয়াজ নিউক্যাসলের বক্সে ফাউলের শিকার হলে পেনাল্টি পায় লিভারপুল। সেটা অবশ্য ভিএআর প্রযুক্তির কল্যাণে। কিন্তু সালাহর দুর্বল শট দুব্রাভাকার রুখে দিতে অসুবিধা হয়নি। ২০১৭-১৮ মৌসুমে লিভারপুলে যোগ দেওয়ার পর লিগে এ নিয়ে ৬টি পেনাল্টি থেকে গোল করতে পারলেন না সালাহ। এ সময় প্রিমিয়ার লিগে আর কোনো খেলোয়াড় এত পেনাল্টি মিস করেনি।
বিরতির পর অবশ্য পাল্টে যায় ম্যাচের চিত্র। ৪৯ মিনিটে দিয়াজ থেকে নুনিয়েজ বল পেয়ে ফাঁকায় দাঁড়ানো সালাহকে পাস দেন। ফাঁকা জালে গোল করেন মিসর তারকা। এরপর ৫৪ মিনিটে আইজ্যাকের গোলে সমতায় ফেরে নিউক্যাসল। কিন্তু ৭৪ থেকে ৭৮—এই পাঁচ মিনিটের মধ্যে কার্টিস জোনস ও কোডি গাকপো গোল করে জয়ের সুবাস এনে দেন লিভারপুলকে। নাটকীয়তার অবশ্য তখনও কিছু বাকি ছিল।
৮১ মিনিটে সভেন বোটমানের গোলে ম্যাচে ফেরার আশা বাঁচিয়ে রেখেছিল নিউক্যাসল। কিন্তু ডিওগো জোতা তাদের বক্সে ফাউলের শিকার হওয়ায় লিভারপুলের পাওয়া পেনাল্টি সেই আশাটুকুও শেষ করে দেয়। ৮৬ মিনিটে এই স্পটকিক থেকে গোল করেন সালাহ। এর মধ্য দিয়ে লিগে আর্লিং হলান্ডের সর্বোচ্চ গোলদাতার ( ১৪ গোল) আসনে ভাগ বসালেন লিভারপুল ফরোয়ার্ড।
এই জয়ে ২০ ম্যাচে ৪৫ পয়েন্ট হলো শীর্ষে থাকা লিভারপুলের। সমান ম্যাচে ৪২ পয়েন্ট নিয়ে দুইয়ে অ্যাস্টন ভিলা। নিউক্যাসল ২০ ম্যাচে ২৯ পয়েন্ট নিয়ে নবম।"
2024-01-02 03:19:34,স্বতন্ত্র প্রার্থীর সমর্থকের প্রচারণার গাড়ি ভাঙচুরের অভিযোগ ছাত্রলীগের বিরুদ্ধে,"ব্রাহ্মণবাড়িয়া-৩ (সদর ও বিজয়নগর) আসনে স্বতন্ত্র প্রার্থীর একজন সমর্থকের নির্বাচনী প্রচারণার গাড়ি ছাত্রলীগের নেতা-কর্মীরা ভাঙচুর করেছেন বলে অভিযোগ পাওয়া গেছে। এ ছাড়া স্বতন্ত্র প্রার্থীর তিনজন সমর্থককেও তাঁরা মারধর করেছেন। সোমবার রাত আটটার দিকে বিজয়নগর উপজেলার চান্দুরা মোড়ে এ ঘটনা ঘটে।
মারধরের শিকার হয়েছেন স্বতন্ত্র প্রার্থী ও আওয়ামী লীগের নেতা ফিরোজুর রহমানের সমর্থক উপজেলার ডালপার এলাকার বাসিন্দা এনামুল ইসলাম (২৬) ও ইছাপুরা গ্রামের নুরুল ইসলাম (৩১)। আহত আরেকজনের নাম জানা যায়নি। আর গাড়ি ভাঙচুর করা হয়েছে ইছাপুরা ইউনিয়ন পরিষদের সাবেক চেয়ারম্যান আক্তার হোসেনের।
উপজেলা প্রশাসন ও পুলিশ জানিয়েছে, উভয় পক্ষ থেকে মারধরের পাল্টাপাল্টি অভিযোগ পেয়েছে তারা। দুপক্ষকেই লিখিত অভিযোগ দিতে বলা হয়েছে।
ব্রাহ্মণবাড়িয়া-৩ আসনে আওয়ামী লীগের নৌকা প্রতীকের প্রার্থী বর্তমান সংসদ সদস্য র আ ম উবায়দুল মোকতাদির চৌধুরী। এই আসনে আওয়ামী লীগের দলীয় মনোনয়ন চেয়েছিলেন সদর উপজেলা পরিষদের চেয়ারম্যানের পদ থেকে পদত্যাগ করা ফিরোজুর রহমান। সেটি না পেয়ে তিনি স্বতন্ত্র প্রার্থী হয়েছেন। তাঁর প্রতীক কাঁচি।
উভয় পক্ষের কর্মী-সমর্থকদের সঙ্গে কথা বলে জানা গেছে, সোমবার সন্ধ্যায় উপজেলার সাটিরপাড়া ও কালিবাড়ি মোড় এলাকায় স্বতন্ত্র প্রার্থী ফিরোজুরের একটি পথসভা হয়। সভা শেষে ফিরোজুরের সমর্থক আক্তার হোসেন নির্বাচনী প্রচারণার গাড়িতে করে ব্রাহ্মণবাড়িয়া জেলা শহরের উদ্দেশে যাচ্ছিলেন। রাত সাড়ে আটটার দিকে চান্দুরা-আখাউড়া সড়ক দিয়ে চান্দুরা সিএনজি স্ট্যান্ডের সামনে পৌঁছালে উপজেলা ছাত্রলীগের সভাপতি রবিউল হোসেন ও উপজেলা স্বেচ্ছাসেবক দলের সাধারণ সম্পাদক এমদাদ সাগরের নেতৃত্বে ছাত্রলীগের নেতা-কর্মীরা তাঁর গাড়ি আটকে ভাঙচুর করেন। এ সময় গাড়িতে থাকা এনামুল ও নুরুলসহ তিনজনকে মারধর করা হয়। খবর পেয়ে বিজয়নগর উপজেলা সহকারী কমিশনার (ভূমি) মো. মেহেদী হাসান খান, অতিরিক্ত পুলিশ সুপার (সদর সার্কেল) মো. বিল্লাল হোসেন ও বিজয়নগর থানার পুলিশ ঘটনাস্থলে পৌঁছান।
কাঁচি প্রতীকের সমর্থক ও সাবেক ইউপি চেয়ারম্যান আক্তার হোসেন প্রথম আলোকে বলেন, ‘জেলা ছাত্রলীগের সভাপতি রবিউল হোসেন ও উপজেলা স্বেচ্ছাসেবক লীগের সাধারণ সম্পাদকসহ ছাত্রলীগের নেতা-কর্মীরা আমার ওপর হামলা করতে গাড়ি অবরোধ করে। পরে তারা গাড়ির সামনে-পেছনের কাচ ভাঙচুর করে। ভাঙা গাড়ি নিয়ে অভিযোগ করতে বিজয়নগর থানায় যাই। সেখানে থাকা অতিরিক্ত পুলিশ সুপার আমাকে থানায় অভিযোগ না দিয়ে সহকারী কমিশনারের (এসি ল্যান্ড) কাছে অভিযোগ দিতে বলেন। এসি ল্যান্ডের কাছে অভিযোগ দিতে গেলে ছাত্রলীগের নেতা-কর্মীরাও সেখানে পৌঁছায়। তাঁর সামনেই ছাত্রলীগ-স্বেচ্ছাসেবক লীগের নেতা-কর্মীরা যাচ্ছেতাই ব্যবহারসহ আমাকে হুমকি দেয়।’
অভিযোগের বিষয়ে জেলা ছাত্রলীগের সভাপতি রবিউল হোসেন বলেন, ‘সন্ধ্যা সাড়ে সাতটার দিকে উপজেলার ঋষিপাড়ায় উঠান বৈঠকে যাওয়ার পথে পেছন থেকে ছাত্রলীগের গাড়িতে কাঁচি প্রতীকের সমর্থকেরা ঢিল ছুড়ে ভাঙচুর করে। আমরা কোনো গাড়ি ভাঙচুর করিনি। আমরা লিখিত অভিযোগ দেব।’
অতিরিক্ত পুলিশ সুপার বিল্লাল হোসেন বলেন, সন্ধ্যা সাড়ে সাতটার দিকে ছাত্রলীগের গাড়িতে এবং সাড়ে আটটার দিকে সাবেক ইউপি চেয়ারম্যানের গাড়ি ভাঙচুরের বিষয়ে ছাত্রলীগ ও ইউপি চেয়ারম্যান পাল্টাপাল্টি অভিযোগ দেন। লিখিত অভিযোগ পেলে তদন্ত করা হবে।
সহকারী রিটার্নিং কর্মকর্তা ও বিজয়নগর উপজেলার নির্বাহী কর্মকর্তা (ইউএনও) প্রথম আলোকে বলেন, তাঁরা যতবার অভিযোগ করেছেন সহকারী কমিশনার ততবার গিয়ে ব্যবস্থা নিয়েছেন। উভয় পক্ষকেই লিখিতভাবে অভিযোগ দিতে বলা হয়েছে। নির্বাহী ম্যাজিস্ট্রেট, অতিরিক্ত পুলিশ সুপার (সদর সার্কেল) ও ওসি তদন্ত ঘটনাস্থল পরিদর্শন করেছেন।"
2024-01-02 19:53:37,"উচ্চ শব্দে গান ও আতশবাজির
অভিযোগ বেড়েছে আড়াই গুণ","খ্রিষ্টীয় বর্ষবরণে উচ্চ শব্দে গানবাজনা, আতশবাজি ও পটকা ফোটানোর নিষেধাজ্ঞা এবারও মানা হয়নি। বরং গত বর্ষবরণের তুলনায় এবার ‘জাতীয় জরুরি সেবা ৯৯৯’ নম্বরে এ–সংক্রান্ত অভিযোগ এসেছে আড়াই গুণের বেশি। এর আগের বছরের তুলনায় এটি সাড়ে আট গুণ ছাড়িয়ে গেছে।
জাতীয় জরুরি সেবা ৯৯৯–এর তথ্য অনুসারে, ৩১ ডিসেম্বর রোববার রাত ১০টা থেকে পরদিন গতকাল সোমবার দুপুর ১২টা পর্যন্ত উচ্চ শব্দে গানবাজনা ও শব্দদূষণ–সংক্রান্ত ৯৭১টি অভিযোগ এসেছে। বাসায় অসুস্থ ব্যক্তি আছেন, কম বয়সী শিশু উচ্চ শব্দে ভয় পেয়ে ঘুমাতে পারছে না বা নিজেরা ঘুমাতে পারছেন না বলে অভিযোগ করা হয়।
মোট অভিযোগের ২৪ শতাংশের বেশি অভিযোগ এসেছে শুধু ঢাকা মহানগর থেকে। উদ্‌যাপনের সময়ে বায়ুদূষণের একটি হার নির্ণয় করে স্টামফোর্ড ইউনিভার্সিটির বায়ুমণ্ডলীয় দূষণ অধ্যয়ন কেন্দ্রের (ক্যাপস) গবেষকেরা জানিয়েছেন, ওই সময় বায়ুদূষণ বেড়েছিল ৩৫ শতাংশ।
৯৯৯–এর গণমাধ্যম ও জনসংযোগ কর্মকর্তা পুলিশ পরিদর্শক আনোয়ার সাত্তার গতকাল প্রথম আলোকে বলেন, শব্দদূষণের মধ্যে আতশবাজি ও পটকা ফোটানো রয়েছে। সবচেয়ে বেশি অভিযোগ এসেছে গতকাল রাত ১০টা থেকে পরদিন ভোর ৪-৫টা পর্যন্ত।
এই পুলিশ কর্মকর্তা বলেন, অবহিত করার পর সংশ্লিষ্ট থানা থেকে ঘটনাস্থলে গিয়ে গানবাজনা থামানো হয়েছে বা আতশবাজি ও পটকা ফোটানো বন্ধ করা হয়েছে। আর গতকাল দুপুর পর্যন্ত অভিযোগগুলো ছিল উচ্চ শব্দে গান বাজানোর।
বর্ষবরণের আগে এবারও সামাজিক যোগাযোগমাধ্যমে অনেকে অনুরোধ জানাতে থাকেন সীমিত আকারে আনন্দ-উৎসব করার জন্য। ২০২২ বর্ষবরণের সময় তানজিম উমায়ের নামে চার মাস বয়সী এক শিশুর মৃত্যুর ঘটনাটিকেও উদাহরণ হিসেবে টানেন অনেকে।
ওই সময় উমায়েরের বাবা ইউসুফ রায়হান জানিয়েছিলেন, জন্মগতভাবে তাঁর ছেলের হৃদ্‌যন্ত্রে ছিদ্র ছিল। ২০২১ সালের ৩১ ডিসেম্বর আতশবাজি ও পটকা ফোটানোর শব্দে বারবার তাঁর সন্তান কেঁপে ওঠে। সারা রাত ঘুমাতে পারেনি।
ইউসুফ বলেন, পরদিন সকালে শ্বাসকষ্ট শুরু হলে রাজধানীর মিরপুরের ন্যাশনাল হার্ট ফাউন্ডেশনে নিয়ে যাওয়ার তিন ঘণ্টা পর উমায়ের মারা যায়। চিকিৎসকেরা জানিয়েছিলেন, পটকা-আতশবাজির সঙ্গে শিশুটির অসুস্থতার সরাসরি সম্পর্ক না থাকলেও যেকোনো শব্দ বা অস্বাভাবিক পরিস্থিতি অসুস্থ কাউকে আরও বেশি অসুস্থ করে ফেলতে পারে।
এবার বর্ষবরণ উপলক্ষে আতশবাজি, পটকা ফোটানো ও ফানুস ওড়ানোর মতো বিভিন্ন নিষেধাজ্ঞাসহ ১৪ দফা নির্দেশনা দিয়েছিল ঢাকা মহানগর পুলিশ (ডিএমপি)। তবে সেসব নিষেধাজ্ঞা অমান্য করেই নববর্ষের রাতে রাজধানীতে আতশবাজি, পটকা ফোটানো ও ফানুস ওড়ানো হয়েছে।
৯৯৯ নম্বরের তথ্য অনুসারে, এবার ৯৭১টির মধ্যে সবচেয়ে বেশিসংখ্যক ২৩৭টি অভিযোগ এসেছে ঢাকা মহানগর থেকে। এ ছাড়া ফানুস থেকে একটি আগুন লাগার অভিযোগ আসে। যদিও তথ্য দেওয়া ধানমন্ডি এলাকার ওই ব্যক্তি আবারও ফোন করে জানান, তাঁরা নিজেরা আগুন নিভিয়ে ফেলেছেন।
২০২৩ বর্ষবরণের সময় ৩৬৫টি অভিযোগ আসে ৯৯৯ নম্বরে। এর মধ্যে শুধু ঢাকা মহানগর এলাকা থেকে ১৬০টি অভিযোগ আসে। ওই বছরও একটি আগুন লাগার অভিযোগ আসে মোহাম্মদপুর থেকে।
২০২২ বর্ষবরণের সময় অভিযোগ আসে ১১২টি। এর মধ্যে রাজধানী থেকে আসে ৫৪টি। ওই রাতে আতশবাজি ও ফানুস থেকে রাজধানীর ছয় জায়গায় অগ্নিকাণ্ডের ঘটনা ঘটে। যাত্রাবাড়ী ও ধোলাইখাল এলাকায় ফায়ার সার্ভিসকে গিয়ে আগুন নেভাতে হয়েছিল।
বাংলাদেশ পরিবেশ আন্দোলনের (বাপা) সহসভাপতি ইকবাল হাবিবের মতে, অর্থনৈতিক সক্ষমতা ও আতিশয্য থেকে ঢাকায় ঘটনা বেশি ঘটছে। ঢাকার মানুষ তুলনামূলক সচেতন বলে অভিযোগও বেশি এসেছে। ইকবাল হাবিব বলেন, বিস্ফোরক আইন অনুসারে লাইসেন্সধারী ছাড়া কেউ পটকা ফোটাতে পারেন না। উন্নত দেশে নির্দিষ্ট জায়গায় সীমিত পরিসরে উদ্‌যাপন করা হয় জানিয়ে ইকবাল হাবিব বলেন, শুধু নিষেধাজ্ঞা জারি করে বা নির্দেশনা দিয়ে আইনশৃঙ্খলা রক্ষাকারী বাহিনীর বসে থাকলে হবে না। ঘটনা প্রতিরোধে শূন্য সহিষ্ণুতা নীতি অনুসরণ করে দৃষ্টান্তমূলক শাস্তির ব্যবস্থা নিতে হবে।
রাজধানীর স্ট্যামফোর্ড ইউনিভার্সিটি বাংলাদেশের বায়ুমণ্ডলীয় দূষণ অধ্যয়ন কেন্দ্রের (ক্যাপস) একটি গবেষক দল রোববার রাত ৯টা থেকে রাত ৩টা পর্যন্ত নববর্ষ উদ্‌যাপন উপলক্ষে বায়ু ও শব্দদূষণের তীব্রতা পর্যবেক্ষণ করে। ওই গবেষণায় নববর্ষ উদ্‌যাপনের কয়েক ঘণ্টা আগে ও পরে বায়ু ও শব্দদূষণের মাত্রা পরিমাপ করা হয়। গবেষণায় দেখা গেছে, ২০২৪ সালের নববর্ষে রাত ১১টা থেকে ১২টার তুলনায় পরবর্তী ১ ঘণ্টা অর্থাৎ ১২টা থেকে ১টা পর্যন্ত বায়ুদূষণের পরিমাণ ৩৫ শতাংশ বেড়েছিল। ২০২৪ সালের প্রথম ঘণ্টায় শব্দদূষণের হার এর আগের দিনের (৩০ ডিসেম্বর) তুলনায় প্রায় ৪২ শতাংশ বাড়ে এবং বেশির ভাগ সময় শব্দের মাত্রা ৮০ থেকে ৯০ ডেসিবলের মধ্যে ছিল।
ক্যাপসের চেয়ারম্যান ও বাংলাদেশ পরিবেশ আন্দোলনের (বাপা) যুগ্ম সম্পাদক অধ্যাপক আহমদ কামরুজ্জমান মজুমদার প্রথম আলোকে বলেন, নববর্ষ উদ্‌যাপনের অডিও–ভিডিও রেকর্ড করেছিল গবেষণা দল। প্রথম আধা ঘণ্টার অডিও শুনে মনে হয়েছিল যুদ্ধক্ষেত্র। বিভীষিকাময় ছিল পরিস্থিতি। এভাবে উদ্‌যাপন প্রতিহত করতে সামাজিক আন্দোলন গড়ে তোলা দরকার। আতশবাজি ও পটকা বিক্রি বন্ধে এক মাস আগে থেকে ব্যবস্থা নেওয়া উচিত।"
2024-01-02 02:24:51,"২০২৪-এ গণতন্ত্র কোন পথে, ট্রাম্পই হতে পারেন শেষ কথা","রাশিয়ার প্রেসিডেন্ট ভ্লাদিমির পুতিন অন্তত ২০৩০ সাল পর্যন্ত ক্ষমতায় থাকছেন বলেই দেখা যাচ্ছে। ভারতের নরেন্দ্র মোদিও ২০২৯ সাল পর্যন্ত তাঁর শাসনকাল টেনে নেবেন বলে মনে হচ্ছে। সেখানে ডোনাল্ড ট্রাম্প আবার হোয়াইট হাউসে ফিরতে পারেন, যদিও তাঁর বিরুদ্ধে যুক্তরাষ্ট্রের গণতন্ত্র ‘ধ্বংসের চেষ্টার’ অভিযোগ রয়েছে।
কর্তৃত্ববাদী শাসকেরা উদার গণতন্ত্রমনস্কদের ওপরে উঠে আসছেন বলে যাঁরা দুশ্চিন্তা করেন, ২০২৪ সালে তাঁদের বিচলিত হওয়ার কারণ রয়েছে।
এ বছর সব মিলিয়ে বিশ্বের বাসিন্দাদের এক–চতুর্থাংশের বেশি তাঁদের নেতা নির্বাচনে ভূমিকা রাখবেন। এর মধ্যে চলতি মাসেই তাইওয়ানে, মার্চে রাশিয়ায়, ভারতে মে মাস নাগাদ এবং যুক্তরাষ্ট্রে নভেম্বরে ভোট হবে।
চলতি বছরের শেষ নাগাদ ব্রিটেনেও নতুন পার্লামেন্ট নির্বাচন হওয়ার কথা রয়েছে। অবশ্য তা ২০২৫ সালের জানুয়ারিতেও চলে যেতে পারে।
তবে এসব নির্বাচনের কোনোটিই গণতন্ত্রের ভবিষ্যৎ নিয়ে বিতর্কে যুক্তরাষ্ট্রের প্রেসিডেন্ট নির্বাচনের মতো আলোচনা তৈরি করবে না।
ডোনাল্ড ট্রাম্প এখনো ২০২০ সালের যুক্তরাষ্ট্রের প্রেসিডেন্ট নির্বাচনে পরাজয় স্বীকার করেননি। ওই ভোটে জালিয়াতি হয়েছিল বলে ভুয়া অভিযোগ করে আসছেন তিনি। আবার ক্ষমতায় ফিরতে পারলে বিরোধীদের ওপর প্রতিশোধ নেওয়ার ঘোষণা দিয়ে রেখেছেন তিনি। তাঁর বিরোধীদের তালিকায় যুক্তরাষ্ট্রের বিচার বিভাগ, কেন্দ্রীয় আমলাতন্ত্র ও প্রেসিডেন্ট জো বাইডেন রয়েছেন।
এটাই এ আশঙ্কাকে জোরালো করছে যে যুক্তরাষ্ট্রে রাজনৈতিক বৈরিতা উত্তপ্ত পরিস্থিতি তৈরি করতে পারে এবং তার থেকে বড় ধরনের অস্থিরতা দেখা দিতে পারে।
ডোনাল্ড ট্রাম্প বর্তমানে বেশ কয়েকটি ফৌজদারি মামলার মুখোমুখি হলেও জনমত জরিপগুলোতে তিনিই এগিয়ে রয়েছেন।
১৩ জানুয়ারি তাইওয়ানে প্রেসিডেন্ট ও পার্লামেন্ট নির্বাচন অনুষ্ঠিত হবে। এ নির্বাচনের ফল চীনের প্রেসিডেন্ট সি চিন পিংয়ের চাওয়া অনুযায়ীই হতে পারে। চীনের শাসকগোষ্ঠী মনে করে, এই নির্বাচনের অন্যতম প্রতিদ্বন্দ্বী ডেমোক্রেটিক প্রগ্রেসিভ পার্টির শীর্ষ নেতা লাই চিং–তে বিচ্ছিন্নতাবাদী মনোভাব নিয়ে আছেন। মার্কিন সামরিক কর্মকর্তাদের ভাষ্যমতে, ২০২৭ সাল নাগাদ তাইওয়ানে হামলা করার জন্য প্রস্তুতি নিতে চীনের সেনাবাহিনীকে নির্দেশ দিয়েছেন দেশটির প্রেসিডেন্ট সি।
রাশিয়ায় পুতিনের প্রেসিডেন্ট পদে পুনর্নির্বাচিত হওয়াটা অনেকটাই নিশ্চিত বলে ধরে নেওয়া যায়। দেশটিতে কয়েক বছর ধরে রাজনৈতিক প্রতিপক্ষের ওপর দমন–পীড়ন চালানো হচ্ছে। পুতিন ক্ষমতায় থাকার অর্থ হচ্ছে ইউক্রেনে রাশিয়ার যুদ্ধও চলতে থাকবে। তাতে ইউক্রেনের প্রধান মিত্র যুক্তরাষ্ট্রের ধৈর্যের পরীক্ষাও হবে। এখানে লক্ষণীয় হচ্ছে, ইউক্রেনে যুক্তরাষ্ট্রের এত বেশি মাত্রায় সামরিক সহায়তার সমালোচনা করে আসছেন ট্রাম্প।
ভারতে নিজস্ব কায়দায় শক্তিশালী হয়ে ওঠা মোদিও পুনরায় প্রধানমন্ত্রী নির্বাচিত হওয়ার দিকে এগিয়ে যাচ্ছেন বলেই ধারণা করা হচ্ছে। অনেকটা আপসহীন নেতৃত্বের ধাঁচে এগিয়ে চলা মোদি অনেক ভোটার ও বিদেশি বিনিয়োগকারীর কাছে প্রশংসিত হচ্ছেন। তবে মানবাধিকার সংগঠনগুলো তাঁর সমালোচনায় সোচ্চার রয়েছে।
মোদির হিন্দু জাতীয়তাবাদী দল বিজেপি আবার ক্ষমতায় থাকতে পারলে মানবাধিকারের চেয়ে অর্থনৈতিক অগ্রগতিতেই বেশি গুরুত্ব দেওয়া হবে বলে সহজেই অনুমেয়।
উদার গণতন্ত্র কি কর্তৃত্ববাদ ও স্বৈরতন্ত্রের কাছে হেরে যাচ্ছে, এই বিতর্কে আফ্রিকারও একটি জোরালো বক্তব্য আছে। গেল বছর নাইজার ও গ্যাবনে সেনা অভ্যুত্থানের মাধ্যমে পশ্চিম ও মধ্য আফ্রিকায় গণতন্ত্রকে পিছিয়ে দেওয়া হয়েছে। সেখানে ২০২০ সাল থেকে আটটি সেনা অভ্যুত্থান হয়েছে। তবে দক্ষিণে এ বছর বড় ধরনের রাজনৈতিক লড়াই হওয়ার সম্ভাবনাই রয়েছে।
তিন দশক পর এবারই প্রথম দক্ষিণ আফ্রিকার আফ্রিকান ন্যাশনাল কংগ্রেস পার্লামেন্টে সংখ্যাগরিষ্ঠতা হারানোর ঝুঁকিতে রয়েছে। বর্ণবাদের অবসান ঘটার পর নেলসন ম্যান্ডেলার নেতৃত্বে ১৯৯৪ সালে দেশটির ক্ষমতায় বসেছিল আফ্রিকান ন্যাশনাল কংগ্রেস। তারপর এবারই প্রথম তারা এই ঝুঁকিতে পড়েছে।
তেমনটি হলে এনসির ক্ষমতা ধরে রাখতে হলে জোট করার দরকার হবে। সে ক্ষেত্রে হয় শ্বেতাঙ্গদের কাছে জনপ্রিয় দল ডেমোক্রেটিক অ্যালায়েন্স অথবা দরিদ্র কৃষ্ণাঙ্গদের কাছে জনপ্রিয় মার্ক্সবাদী দল ইকোনমিক ফ্রিডম ফাইটার্সের যেকোনো একটিকে বেছে নিতে হবে তাদের। এর যেকোনোটি হলেই দক্ষিণ আফ্রিকার গণতন্ত্রও কোণঠাসা হয়ে পড়বে।"
2024-01-02 01:17:55,"স্বতন্ত্র প্রার্থীর নির্বাচনী কার্যালয়ের পাশে কর্মীর ব্যবসাপ্রতিষ্ঠানে গুলি, আহত ২","গাজীপুর-৩ (শ্রীপুর ও গাজীপুর সদরের আংশিক) নির্বাচনী আসনের মাওনা ইউনিয়নের সলিংমোড় এলাকায় স্বতন্ত্র প্রার্থী মুহাম্মদ ইকবাল হোসেনের (সবুজ) নির্বাচনী কার্যালয়ের পাশে তাঁর কর্মীর ব্যবসাপ্রতিষ্ঠানে গুলির ঘটনা ঘটেছে। সোমবার রাত ৯টার দিকে ওই এলাকার শফিকুল ইসলামের মালিকানাধীন মিম ইলেকট্রনিকস নামের একটি শোরুমে এ ঘটনা ঘটে। গুলিতে শোরুমের কাচ ছিদ্র হয়ে গেছে। কাচের টুকরোর আঘাতে ভেতরে থাকা দুজন আহত হয়েছেন।
আহত দুজন হলেন, মাওনা ইউনিয়ন আওয়ামী লীগের সদস্য সাজেদুল ইসলাম ওরফে সুরুজ (৪৫) এবং নুরুল ইসলাম (৪০)। তারা প্রাথমিক চিকিৎসা নিয়েছেন। দুজনই স্বতন্ত্র প্রার্থীর কর্মী।
খবর পেয়ে পুলিশ ঘটনাস্থল থেকে একটি গুলির খোসা উদ্ধার করেছে। ঘটনাস্থল পরিদর্শন করেছেন ওই আসনের স্বতন্ত্র প্রার্থী ও বর্তমান সংসদ সদস্য মুহাম্মদ ইকবাল হোসেন। আওয়ামী লীগ মনোনীত নৌকার প্রার্থী রুমানা আলীর কর্মীরা এ ঘটনা ঘটিয়েছে বলে তাঁর অভিযোগ।
মিম ইলেকট্রনিক্সের স্বত্বাধিকারী ও স্বতন্ত্র প্রার্থীর কর্মী শফিকুল ইসলাম ঘটনার বর্ণনা দিয়ে বলেন, মুহাম্মদ ইকবাল হোসেনের নির্বাচনী কার্যালয়ের পাশেই তাঁর ব্যবসাপ্রতিষ্ঠান। রাত ৯টার দিকে চার-পাঁচটি মোটরসাইকেলে করে সাত থেকে আটজন ব্যক্তি নৌকার মিছিল করতে করতে এসে রাস্তায় দাঁড়িয়ে তাঁর ব্যবসাপ্রতিষ্ঠান লক্ষ্য করে গুলি ছোড়ে। এ সময় ব্যবসাপ্রতিষ্ঠানের ভেতরে সাজেদুল ইসলাম ওরফে সুরুজ, মজিবুর রহমান, মাযহারুল ইসলাম ও নুরুল ইসলাম অবস্থান করছিলেন। তাঁরা সবাই স্বতন্ত্র প্রার্থীর কর্মী। গুলিতে ভাঙা কাচের টুকরার আঘাতে ভেতরে থাকা চারজনের মধ্যে দুজন আহত হন।
শফিকুল ইসলাম দাবি করেন, সম্প্রতি তাঁর ব্যবসাপ্রতিষ্ঠানের পাশে অবস্থিত স্বতন্ত্র প্রার্থীর কার্যালয়েও নৌকার প্রার্থীর লোকজন হামলা করেছিল। ওই ঘটনায় তার দোকানের সিসি ক্যামেরায় ধারণ করা হামলার ফুটেজ তিনি সরবরাহ করেছিলেন। এতে তাঁর ওপর ক্ষুব্ধ ছিল হামলাকারীরা। সেই ক্ষোভ থেকেই এই ঘটনা ঘটিয়েছে‌।
এ বিষয়ে আওয়ামী লীগের প্রার্থী রুমানা আলীকে একাধিকবার কল করা হয়, প্রতিবারই সংযোগ কেটে দেন তিনি। ঘটনাস্থল পরিদর্শন করে স্বতন্ত্র প্রার্থী ও বর্তমান সংসদ সদস্য মুহাম্মদ ইকবাল হোসেন বলেন, নির্বাচনী প্রচারণায় বাধার সৃষ্টি করতেই নৌকার প্রার্থীর লোকজন এ ঘটনা ঘটিয়েছে।"
2024-01-01 23:55:00,‘বলিউডে টিকে থাকা কঠিন’,"তামিল সিনেমার মাধ্যমে অভিনয়জীবন শুরু করেছিলেন মীরা চোপড়া। দক্ষিণি ছবিতেই বেশি কাজ করেছেন তিনি। তাঁকে হাতে গোনা কয়েকটা হিন্দি ছবিতে দেখা গিয়েছিল। এবার এই অভিনেত্রীকে দেখা গেছে ‘সফেদ’ ছবিতে। গত ২৯ ডিসেম্বর ওটিটি প্ল্যাটফর্ম জি-ফাইভে মুক্তি পেয়েছে সন্দীপ সিং পরিচালিত ছবিটি। সম্প্রতি এক সাক্ষাৎকারে মীরা নিজের ক্যারিয়ার নিয়ে কিছু কথা বলেছেন।
দক্ষিণি ছবি মীরাকে প্রথম সুযোগ দিয়েছিল। দক্ষিণি ছবি সম্পর্কে অভিনেত্রী বলেন, ‘দক্ষিণি ছবির জগতে কাজ করা অনেক সহজ। তারা আমাকে ভালোভাবে স্বাগত জানিয়েছিল। আমার প্রথম ছবি হিট হয়েছিল।
এরপর দক্ষিণের দরজা আমার সামনে খুলে গিয়েছিল।’ বলিউডের কাজের চ্যালেঞ্জ প্রসঙ্গে তিনি বলেন, ‘বলিউডে শুরু করা বেশ কঠিন ছিল আমার জন্য। এখনো আমার জন্য একই অবস্থা।
এখানে প্রতিযোগিতা অনেক বেশি। আর এখানে মনের মতো কাজ পেতে হেলে প্রচুর লড়াই করতে হয়। শুরুতে আমাকে অনেক সংগ্রাম করতে হয়েছে। এখানে টিকে থাকতে হলে অনেক বেশি ধৈর্য আর আবেগের প্রয়োজন। মানসিকভাবে শক্তিশালী হলে আর নিজের কাজ নিয়ে আত্মবিশ্বাসী থাকলে এখানে টিকে থাকা সম্ভব।’
ফিল্মি ক্যারিয়ার ১৮ বছরের হলেও সেভাবে পরিচিতি পাননি মীরা। বিশেষ করে তাঁর দুই চাচাতো বোন অভিনেত্রী প্রিয়াঙ্কা চোপড়া ও পরিণীতি চোপড়ার সঙ্গে তুলনা করে এ কথা বলাই যায়—আরও অনেকটা পথ পার হতে হবে তাঁকে। নিজের ক্যারিয়ার নিয়ে আক্ষেপ আছে মীরার নিজেরও।
এ প্রসঙ্গে তিনি বলেন, ‘আমি আমার ফিল্মি ভ্রমণ নিয়ে পুরোপুরি খুশি নই। আমার এই ভ্রমণের গতি খুব ধীর। কিছু বিষয় নিয়ে আমার অনুশোচনা আছে। তবে আমি কখনো হার মানিনি। ব্যাপারটা মনে হলে নিজের কাছে ভালো লাগে।’"
2024-01-01 23:48:36,কুষ্টিয়ায় হাতবোমা বিস্ফোরণ,"কুষ্টিয়ার মিরপুরে একটি মার্কেট ভবনের ছাদে হাতবোমার বিস্ফোরণ হয়েছে। এতে কোনো হতাহতের ঘটনা ঘটেনি। এ ভবনের পাশেই জাতীয় সংসদের সংরক্ষিত নারী আসনের (কুষ্টিয়া, মেহেরপুর, চুয়াডাঙ্গা) সংসদ সদস্য সৈয়দা রাশিদা বেগমের বাড়ি।
সোমবার সন্ধ্যা সাড়ে ছয়টার দিকে এ ঘটনা ঘটে। ঘটনার পরপরই ঘটনাস্থলে পুলিশের শীর্ষ কর্মকর্তা ছুটে যান।
পুলিশ সূত্রে জানা গেছে, সোমবার সন্ধ্যা ৬টা ২০ মিনিটের দিকে সংরক্ষিত নারী আসনের সংসদ সদস্য সৈয়দা রাশিদা বেগমের মিরপুর নতুন বাজার এলাকায় তাঁর বাড়িসংলগ্ন জেলা পরিষদের মার্কেট ভবনের ছাদে হাতবোমা বিস্ফোরণের ঘটনা ঘটে। বিকট আওয়াজে স্থানীয় লোকজনের মধ্যে আতঙ্ক ছড়িয়ে পড়েছে। তবে এ ঘটনায় কোনো হতাহতের খবর পাওয়া যায়নি। খবর শোনামাত্রই সেখানে আইনশৃঙ্খলা রক্ষাকারী বাহিনীর সদস্যরা যান।"
2024-01-01 23:46:36,টানা দুই বছর হোঁচট খেল কনটেইনার পরিবহন,"কনটেইনার পরিবহনে আবারও হোঁচট খেল দেশের প্রধান সমুদ্রবন্দর চট্টগ্রাম। বিদায়ী বছরে বন্দর দিয়ে আগের বছরের তুলনায় কনটেইনার পরিবহনের সংখ্যা কমেছে প্রায় ৩ শতাংশ। এ নিয়ে টানা দুইবার কমল কনটেইনার পরিবহন।
শিল্পের কাঁচামাল, মূলধনি যন্ত্রপাতি, বাণিজ্যিক পণ্য—সবই আনা হয় কনটেইনারে। আবার সমুদ্রপথে রপ্তানি পণ্যের প্রায় পুরোটাই কনটেইনারে পাঠানো হয়। দেশের মোট কনটেইনারের ৯৮ শতাংশ পরিবহন হয় চট্টগ্রাম বন্দর দিয়ে। ফলে এই বন্দরের কনটেইনারের সংখ্যার হিসাব দিয়ে দেশের অর্থনীতির গতিপ্রকৃতির ধারণা পাওয়া যায়।
চট্টগ্রাম বন্দরের তথ্য অনুযায়ী, বিদায়ী বছরে বন্দর দিয়ে কনটেইনার (প্রতিটি ২০ ফুট লম্বা) পরিবহন হয়েছে ৩০ লাখ ৫০ হাজার। ২০২২ সালে পরিবহন হয় ৩১ লাখ ৩২ হাজার। সংখ্যার হিসাবে কমেছে প্রায় ৯১ হাজার কনটেইনার। বন্দরের মূল জেটি, ঢাকার কমলাপুর কনটেইনার ডিপো ও কেরানীগঞ্জের পানগাঁও নৌ টার্মিনালে কনটেইনার পরিবহনের সংখ্যা যোগ করে এই হিসাব দিয়েছে বন্দর কর্তৃপক্ষ। এই তালিকায় আমদানি-রপ্তানি পণ্যবাহী ও খালি কনটেইনার হিসাব করা হয়েছে।
চট্টগ্রাম বন্দর সচিব মো. ওমর ফারুক প্রথম আলোকে বলেন, বৈশ্বিক সংকটের প্রভাবে সমুদ্রপথের বাণিজ্য কমেছে। তাতে কনটেইনারজাত পণ্য পরিবহন কমেছে। আবার অপ্রয়োজনীয় পণ্যের আমদানি নিয়ন্ত্রণে বাংলাদেশ ব্যাংক পদক্ষেপ নিয়েছে। এ কারণে কনটেইনারে পণ্য আমদানিও কিছুটা কমেছে। তবে পণ্য পরিবহন কমলেও বন্দরের সেবার মান বেড়েছে। পণ্য হাতে পেতে দেরি হচ্ছে না।
বন্দরের তথ্য অনুযায়ী, গত এক দশকে কনটেইনার পরিবহনে প্রথম হোঁচট আসে করোনার সময়। করোনার প্রভাবে বিশ্বব্যাপী সমুদ্রপথের বাণিজ্যে অচলাবস্থা তৈরি হয়। উৎপাদন খাতে নেতিবাচক প্রভাব পড়ে। তাতে ২০২০ সালে কনটেইনার পরিবহনও ২ শতাংশ কমে যায়। করোনা কাটিয়ে ওঠার পর ২০২১ সালে আবারও ঘুরে দাঁড়াতে শুরু করে আমদানি-রপ্তানি খাত।
তবে রাশিয়া-ইউক্রেন যুদ্ধ ও ডলার-সংকটে পণ্য আমদানি কমতে থাকে ২০২২ সালে। আর বিদায়ী বছরে ডলার-সংকট থেকে বের হওয়া যায়নি। বরং আমদানি নিয়ন্ত্রণে আরও কড়াকড়ি আরোপ করে বাংলাদেশ ব্যাংক। এসবের প্রভাবে বিদায়ী বছরেও ঋণাত্মক প্রবৃদ্ধি থেকে বের হতে পারেনি বন্দর।
কনটেইনারের সবচেয়ে বড় ব্যবহারকারী হলো তৈরি পোশাকশিল্পের উদ্যোক্তারা। সমুদ্রপথে পোশাকের কাঁচামালের পুরোটাই আনা হয় কনটেইনারে। রপ্তানিও পুরোটা পাঠানো হয় কনটেইনারে। ফলে এই খাতের প্রবৃদ্ধির ওপর কনটেইনারের পরিবহন বাড়বে না কমবে, তা নির্ভর করে।
জানতে চাইলে তৈরি পোশাকশিল্পের সংগঠন বিজিএমইএর প্রথম সহসভাপতি সৈয়দ নজরুল ইসলাম প্রথম আলোকে বলেন, বিদায়ী বছরে নানা সমস্যার মধ্যে গেছে পোশাকশিল্প। তারই প্রতিফলন ঘটেছে কনটেইনার পরিবহনে। আবার ইউরোপে এখনো মন্দা চলছে। পোশাকের চাহিদা কম। উল্টো দিকে দেশে গ্যাস-বিদ্যুতের দাম বাড়ায় পোশাক খাতে খরচ বেড়েছে। এ পরিস্থিতিতে গ্যাস-বিদ্যুৎ খরচ কমিয়ে বৈশ্বিক প্রতিযোগিতায় টিকে থাকার সুযোগ আছে। সে জন্য গ্যাস-বিদ্যুতের দাম কমানো উচিত। না হলে পোশাকে সুখবর আসবে না। বন্দরেও কনটেইনার পরিবহন বাড়বে না।
কনটেইনার পরিবহন এমন সময়ে কমছে, যখন জাহাজ থেকে কনটেইনার ওঠানো-নামানোর নতুন নতুন সুবিধা যুক্ত হচ্ছে। গত ডিসেম্বরে নবনির্মিত পতেঙ্গা কনটেইনার টার্মিনাল সৌদি কোম্পানি রেড সি গেটওয়ে লিমিটেড ইন্টারন্যাশনালকে যন্ত্রপাতি বিনিয়োগ ও পরিচালনার জন্য দেওয়া হয়েছে। দুই-তিন মাসের মধ্যে এই টার্মিনালটি চালু হওয়ার কথা রয়েছে। এই টার্মিনালে একসঙ্গে তিনটি জাহাজ ভেড়ানো যাবে।
কনটেইনার পরিবহন কমায় বৈশ্বিক তালিকায় চট্টগ্রাম বন্দরের অবস্থান আরও পিছিয়ে যাওয়ার শঙ্কা রয়েছে। ২০২২ সালে কনটেইনার পরিবহন কমে যাওয়ায় তিন ধাপ পিছিয়ে ৬৭তম অবস্থানে চলে যায় চট্টগ্রাম বন্দর, যেটি গত বছর প্রকাশ করে লন্ডনভিত্তিক পুরোনো সংবাদমাধ্যম লয়েডস লিস্ট। ২০২৩ সালের কনটেইনার পরিবহনের সংখ্যা হিসাব করে এ বছরের মাঝামাঝি বৈশ্বিক ক্রমতালিকা প্রকাশ করবে সংস্থাটি। তাতে যে সুসংবাদ থাকবে না, তা কনটেইনার পরিবহনের সংখ্যা কমার চিত্র তুলে ধরেছে।"
2024-01-01 23:45:00,নতুন বছরে ‘উত্তরণ’,"বিবেকানন্দ থিয়েটারের নতুন নাটক ‘উত্তরণ’। অপূর্ব কুমার কুন্ডু রচিত নাটকটির নির্দেশনার পাশাপাশি এতে অভিনয় করছেন শুভাশীষ দত্ত। আজ সোমবার ঢাকার শিল্পকলা একাডেমির স্টুডিও থিয়েটার মিলনায়তনে নাটকটির ১২তম মঞ্চায়ন হয়। এর মধ্য দিয়ে শেষ হয় বিবেকানন্দ থিয়েটারের তিন দিনব্যাপী ‘উত্তরণ বর্ষ নাট্যোৎসব’। তিন দিনে নাটকটির চারটি প্রদর্শনী হয়।
নির্দেশক জানান, যুক্তরাষ্ট্রের বিশ্ব ধর্ম সম্মেলনে স্বামী বিবেকানন্দের প্রদত্ত বক্তৃতার অনেক কথার একটি কথা ছিল, ‘পাপী! মানুষকে পাপী বলাই সবচেয়ে বড় পাপ।’
একজন মানুষ উত্তরণ, যে তার পঙ্কিল জীবন থেকে ঘুরে দাঁড়াতে চায়, প্রচলিত পথভ্রষ্ট জীবন থেকে বেরিয়ে আসতে চায়, দুহাত দিয়ে কুয়াশার মতো ঘিরে ধরা অন্ধকারকে সরিয়ে আলোর পথের যাত্রী হতে চায়। কিন্তু মানুষের ভিড়ে, মানুষের নির্ধারিত অভিসম্পাতের মাঝে দাঁড়িয়ে উত্তরণরা কি শেষ পর্যন্ত ঘুরে দাঁড়াতে পারে। কেউ কি পথপ্রদর্শক হয়ে তাদের সুস্থ স্বাভাবিক জীবনে ফিরে আসার পথ দেখিয়ে দেয়।
উত্তরণদের কি শেষ পর্যন্ত জীবনে উত্তরণ দেখা দেয়—এই নিয়েই নাটক ‘উত্তরণ’।
নাট্যকার অপূর্ব কুমার কুন্ডু বলেন, ‘একদল পথভ্রষ্ট মানুষকে চোরাই পথের অলিগলি এড়িয়ে মর্যাদার রাজপথের যাত্রী হওয়ার অনুপ্রেরণায় অনুপ্রাণিত করে নাটকটি। নতুন বছরের প্রথম দিনে নাটকটির মঞ্চায়ন যুক্তিসংগত। আমাদের প্রত্যাশা, পথভ্রষ্ট মানুষ ফিরে আসবে সঠিক, সুন্দর পথে।’ গতকাল শেষ হয় বিবেকানন্দ থিয়েটারের তিন দিনব্যাপী ‘উত্তরণ বর্ষ নাট্যোৎসব’। তিন দিনে নাটকটির চারটি প্রদর্শনী হয়।"
2024-01-01 23:28:37,বীরশ্রেষ্ঠ নূর মোহাম্মদ পাবলিক কলেজে বই উৎসব-২০২৪ উদ্‌যাপিত,"বীরশ্রেষ্ঠ নূর মোহাম্মদ পাবলিক কলেজে বর্ণিল ও উৎসবমুখর পরিবেশে ২০২৪ শিক্ষাবর্ষের বই উৎসব অনুষ্ঠিত হয়। খ্রিষ্টীয় নতুন বছরের শুরুর দিনে সোমবার সারা দেশের সঙ্গে একযোগে এই প্রতিষ্ঠানেও বই বিতরণ উৎসব উদ্‌যাপিত হয়েছে।
অনুষ্ঠানের শুভ উদ্বোধন ঘোষণা করে প্রথম থেকে নবম শ্রেণির শিক্ষার্থীদের হাতে নতুন বই তুলে দেন কলেজের অধ্যক্ষ মো. আবু সাঈদ। এক সংবাদ বিজ্ঞপ্তিতে এই তথ্য জানানো হয়।
এ সময় শিক্ষার্থীদের উদ্দেশে কলেজের অধ্যক্ষ বলেন, ‘বই জ্ঞান এবং কল্যাণের প্রতীক। তোমরা নিয়মিত বই পড়বে এবং বইয়ের যত্ন নেবে। দেশকে ভালোবাসবে। বড়দের সম্মান ও শ্রদ্ধা করবে।’
নতুন বই হাতে পেয়ে উচ্ছ্বাস প্রকাশ করে শিক্ষার্থীরা। বইয়ের গন্ধে মেতে ওঠে তারা। এ সময় অভিভাবকেরাও উপস্থিত ছিলেন। বই বিতরণ উৎসবে আরও উপস্থিত ছিলেন বীরশ্রেষ্ঠ নূর মোহাম্মদ পাবলিক কলেজের বাংলা ও ইরেজি ভার্সনের উপাধ্যক্ষ, শিক্ষক-শিক্ষিকা ও অভিভাবকেরা।"
2024-01-01 23:25:00,এমবাপ্পে ‘থ্রিলার সিরিজে’র নতুন মৌসুম শুরু,"পিএসজি-রিয়াল মাদ্রিদের যৌথ প্রযোজনায় আজ থেকে শুরু হলো কিলিয়ান এমবাপ্পে সিরিজের ‘সিজন সিক্স’। নাহ, এটা কোনো ওটিটি প্ল্যাটফর্মের ওয়েব সিরিজ নয়। ২০২১ সালের জুলাই থেকে প্রতি ছয় মাস পরপর দৃশ্যমান বাস্তব জগতে চলছে এই লাইভ সিরিজ। ছয় মাস পরপর শুরু হওয়া এই থ্রিলার সিরিজকে ঘিরে একটাই কৌতূহল, ‘এমবাপ্পে কি পিএসজি ছেড়ে এবার রিয়াল মাদ্রিদে যেতে পারবেন?’ প্রশ্ন তো সহজ, কিন্তু উত্তর? অজানা!
একাধিকবার তো শেষ এপিসোডে (দলবদলের শেষ দিন) জমজমাট লড়াইয়ের পর শেষ হয়েছে দলবদল। যদিও এখন এই সিরিজের কোনো মৌসুমে জিততে পারেনি রিয়াল। অবশ্য যেদিন রিয়াল সফল হবে, সেদিনই শেষ হবে এই জমজমাট সিরিজটি। কিংবা লড়াই থেকে যেকোনো এক দলের সরে দাঁড়ানোর পর যবনিকা পড়বে এই সিরিজটির।
রিয়াল-পিএসজি-এমবাপ্পে ত্রয়ীর নাটকীয়তা বাদ দিলেও গতকাল থেকে শুরু হওয়া দলবদলে চোখ থাকবে আরও কয়েকজনের ওপর। তবে সবকিছু ছাপিয়ে এবারও যথারীতি আলোচনায় থাকবেন এমবাপ্পেই। এদিকে গতকাল থেকে শীতকালীন দলবদল শুরু হওয়ার সঙ্গে এমবাপ্পের সঙ্গে পিএসজির চুক্তির শেষ ছয় মাসের কাউন্টডাউনও শুরু হয়ে গেল। অর্থাৎ আগামী জুনে চুক্তির মেয়াদ শেষ হলে ফ্রি এজেন্ট হিসেবে যেকোনো ক্লাবের সঙ্গে চুক্তি করতে পারবেন এমবাপ্পে।
২৫ বছর বয়সী এমবাপ্পে এরই মধ্যে দুবার বিশ্বকাপ ফাইনাল খেলেছেন, একবার জিতেছেন। জিতেছেন গোল্ডেন বুটের পুরস্কারও। এরই মধ্যে বিশ্বের অন্যতম সেরা খেলোয়াড়দের একজন হিসেবে স্বীকৃতিও পেয়েছেন। তবে ক্লাব ফুটবলের সবচেয়ে বড় অর্জন চ্যাম্পিয়নস লিগ শিরোপা এখনো জেতা হয়নি তাঁর। পিএসজির হয়ে ২০১৭ সাল থেকে চেষ্টা করে গেলেও ফাইনালে গিয়ে হার এখন পর্যন্ত সর্বোচ্চ অর্জন।
ক্রীড়াভিত্তিক সংবাদমাধ্যম দ্য অ্যাথলেটিক জানিয়েছে, রিয়াল মাদ্রিদ এরই মধ্যে এমবাপ্পেকে পাওয়ার জন্য নতুন করে চেষ্টা শুরু করেছে। তবে এবার সান্তিয়াগো বার্নাব্যুর ক্লাবটির দৃষ্টিভঙ্গিতে কিছু পরিবর্তনও এসেছে। এই দলবদল নিয়ে নিজেদের টালি খাতা হয়তো এবারই বন্ধ করতে পারে রিয়াল। অবশ্য এটাও নতুন কিছু নয়। প্রতিবারই বলা হয়, এখনই শেষ। কিন্তু গ্রীষ্মে আবার নতুন করে নাটক শুরু হয় এবং আবারও কোনো মীমাংসা ছাড়া শেষ হয়।
গত আগস্টের দলবদলের কথায় ধরা যাক। সেবার এমবাপ্পেকে নিয়ে নাটকের শুরুটা হয় ‘পত্রবোমা’ ঘিরে। সেই চিঠিতে এমবাপ্পে জানিয়ে দেন ২০২৪ সালে মেয়াদ শেষ হওয়ার পর তিনি আর চুক্তি নবায়ন করতে চান না। জবাবে পিএসজি জানায়, চুক্তি নবায়ন না করে এক মৌসুম ক্লাবে থাকার সুযোগ নেই। হয় চুক্তি নবায়ন করতে হবে নয়তো দলবদলেই ক্লাব ছাড়তে হয়। এরপর দলবদলের শেষ মুহূর্ত পর্যন্ত চলে নাটক। আন্তর্জাতিক সফর থেকেও বাদ পড়েন এই ফরোয়ার্ড। এমনকি তাঁকে পুরো মৌসুমে বসিয়ে রাখার কথাও বলা হয়। যদিও শেষ পর্যন্ত কিছুই হয়নি। এমবাপ্পে থেকে যান পিএসজিতে এবং এখনো খেলে চলেছেন।
প্রশ্ন হচ্ছে, এ তো গেল এমবাপ্পে-পিএসজির চলতে থাকা নাটক। এত কিছুর পর রিয়াল এখন কী চায়? ইউরোপের একাধিক সংবাদমাধ্যম বলছে, এখনো এমবাপ্পেকে নিয়ে রিয়ালের আগ্রহ ফুরিয়ে যায়নি। তবে এবার রিয়াল বেশ কঠোর পথে হাঁটার সিদ্ধান্তই নাকি নিয়েছে। এরই মধ্যে নিজের ভবিষ্যৎ ভাবনা জানানোর জন্য মাঝ জানুয়ারি পর্যন্ত সময় বেঁধে দিয়েছে রিয়াল। এমবাপ্পে ইস্যুতে খেলোয়াড়ি এবং অর্থনৈতিক দৃষ্টিকোণ থেকে কিছু পরিবর্তনও এসেছে রিয়ালে। বিশেষ করে সান্তিয়াগো বার্নাব্যু সংস্কারের পর ক্লাবটি ব্যয় সীমিত করার পথে হাঁটছে। পাশাপাশি মাদ্রিদ নিজেদের বার্ষিক লাভটাও ধরে রাখতে চায়। তাই এই মুহূর্তে বড় অঙ্ক খরচ করে এমবাপ্পেকে আনলে অর্থনৈতিকভাবে সমস্যায় পড়তে হতে পারে বলেও মনে করছেন সংশ্লিষ্ট অনেকে।
তাই তাঁকে পাওয়ার সুযোগও হারাতে চায় না মাদ্রিদের ক্লাবটি। তবে সব মিলিয়ে পরিবর্তিত পরিস্থিতিতে আগ্রহ থাকার পরও রিয়ালের প্রস্তাব হয়তো ভিন্ন কিছুই হবে। প্রথমত, অগ্রিম চুক্তি নিশ্চিত করার জন্য হয়তো খুব বেশি সময় হয়তো তাঁকে দেওয়া হবে। পাশাপাশি চুক্তির আগের মতো অত ছাড়ও হয়তো এমবাপ্পে এবার পাবেন না।
অন্যদিকে পিএসজি অবশ্য এখন পর্যন্ত এমবাপ্পে দীর্ঘ মেয়াদে ধরে রাখতে আগ্রহী। তবে এমবাপ্পেকে যে রীতিমতো জোর করে ধরে রাখা হয়েছে, সে সম্পর্কেও নিশ্চয়ই তারা সচেতন। এই মুহূর্তে প্যারিসের ক্লাবটি নাকি এমবাপ্পেসহ এবং এমবাপ্পেকে ছাড়া দুই রকম পরিকল্পনা নিয়েই এগোচ্ছে।
আর এমবাপ্পে কী চান, সেটা সম্ভবত তিনিই ভালো জানেন। এমবাপ্পের কাছের মানুষেরা মনে করেন বিশ্বকাপজয়ী এই ফুটবলার রিয়ালে গিয়ে নিজের স্বপ্নপূরণ করতে চান। যদিও রিয়ালের অনেকে মনে করেন, সে ক্ষেত্রে প্রথম পদক্ষেপটি খেলোয়াড়কেই নিতে হবে। এমবাপ্পের দলবদল নিয়ে চলমান নাটক শেষ পর্যন্ত কোথায় গিয়ে থামে, সেটি জানতে আরও কিছু সময় অপেক্ষা করতেই হচ্ছে।"
2024-01-01 23:24:08,কেনিয়ায় খুন হলেন অলিম্পিকে অংশ নেওয়া উগান্ডার দৌড়বিদ,"খুন হয়েছেন উগান্ডার অ্যাথলেট বেঞ্জামিন কিপলাগাত। প্রতিবেশী দেশ কেনিয়ায় কিপলাগাতের মৃতদেহ পাওয়া গেছে বলে জানিয়েছে স্থানীয় পুলিশ। স্থানীয় সংবাদমাধ্যম জানিয়েছে, তাঁকে ছুরিকাঘাতে হত্যা করা হয়েছে। কেনিয়ায় জন্মগ্রহণ করা ৩৪ বছর বয়সী কিপলাগাত অলিম্পিক ও অ্যাথলেটিকসের বিশ্ব চ্যাম্পিয়নশিপে ৩ হাজার মিটার স্টিপলচেজে উগান্ডার প্রতিনিধিত্ব করেছেন। কেনিয়ার পুলিশ জানিয়েছে, হত্যাকণ্ডে জড়িত সন্দেহে দুজনকে আটক করেছে তারা।
কেনিয়ার এলদোরেত শহরের রিফট ভ্যালির উপকণ্ঠে গত শনিবার রাতে একটি গাড়িতে তাঁর মৃতদেহ পাওয়া যায়। জায়গাটা সমুদ্র সমতল থেকে উঁচু জায়গায় অনুশীলন করা অনেক অ্যাথলেটেরই পছন্দের স্থান। এলদোরেত শহরের স্থানীয় পুলিশ কমান্ডার স্টিফেন ওকাল বলেছেন, ‘তদন্ত শুরু হয়েছে এবং কর্মকর্তারা সূত্র খুঁজতে মাঠে নেমেছেন।’ ওকাল আরও জানান, কিপলাগাতের ঘাড়ে ছুরিকাঘাতের গভীর ক্ষত দেখা গেছে এবং সেটা দেখেই পুলিশের ধারণা তাঁকে ছুরিকাঘাতে হত্যা করা হয়। উগান্ডার সংবাদমাধ্যম ‘ডেইলি মনিটর’ এবং কেনিয়ার স্থানীয় সংবাদমাধ্যমও জানিয়েছে তাঁকে ছুরিকাঘাতে হত্যা করা হয়েছে।
কিপলাগাতের মৃত্যুতে শোক প্রকাশ করে বিশ্ব অ্যাথলেটিকস সংস্থা সামাজিক যোগাযোগমাধ্যম ‘এক্স’-এ (সাবেক টুইটার) বিবৃতি দিয়েছে, ‘বেঞ্জামিন কিপলাগাতের মৃত্যুর খবরে শোকাহত বিশ্ব অ্যাথলেটিকস সংস্থা। তাঁর পরিবার, স্বজন এবং সতীর্থদের প্রতি সহমর্মিতা রইল। এই কঠিন সময়ে আমরা তাঁদের পাশেই আছি।’ উগান্ডার ক্রীড়া প্রতিমন্ত্রী পিটার ওগওয়াংও সামাজিক যোগাযোগমাধ্যম ‘এক্স’-এ শোক প্রকাশ করেছেন, ‘তাঁর পরিবার, উগান্ডার লোকজন এবং গোটা পূর্ব আফ্রিকার মানুষ এই উঠতি অ্যাথলেটকে হারিয়ে শোকগ্রস্ত। আন্তর্জাতিক পর্যায়ে তিনি অনেকবার আমাদের প্রতিনিধিত্ব করেছেন।’
উগান্ডায় অ্যাথলেটিকস প্রতিযোগিতায় অংশ নেওয়ার প্রস্তুতি হিসেবে এলদোরাতে অনুশীলন করতে গিয়েছিলেন কিপলাগাত। এই দৌড়বিদ তাঁর ১৮ বছরের ক্যারিয়ারে ২০০৮ বিশ্ব জুনিয়র অ্যাথলেটিকস ৩০০০ মিটার স্টিপলচেজে রুপা জিতেছিলেন। ২০১২ আফ্রিকান চ্যাম্পিয়নশিপে জিতেছিলেন ব্রোঞ্জ। ২০১২ লন্ডন অলিম্পিকে নিজ ইভেন্টের সেমিফাইনালে উঠেছিলেন কিপলাগাত। চার বছর পর রিও ডি জেনিরো অলিম্পিকেও অংশ নেন এই অ্যাথলেট।
২০২১ সালের অক্টোবরে কেনিয়ার দূরপাল্লার তারকা দৌড়বিদ এগনেস তিরোপকেও ছুরিকাঘাতে হত্যা করা হয়েছিল। সেটাও এলদোরেত শহর থেকে একটু দূরেই তাঁর বসবাসের এলাকা ইতেনে। মাত্র ২৫ বছর বয়সে মারা যান তিরোপ। খুনের দায়ে অভিযুক্ত হন তাঁর স্বামী ইব্রাহিম রোতিচ। গত মাসে এর বিচার শুরু হয়। তার আগেই জামিন নিয়ে নিজেকে নির্দোষ দাবি করেন ৪৩ বছর বয়সী রোতিচ। ২০ হাজার মিটার দৌড়ে দুবার বিশ্ব চ্যাম্পিয়নশিপে ব্রোঞ্জ জিতেছেন তিরোপ। ২০১৫ সালে বিশ্ব ক্রস কান্ট্রি চ্যাম্পিয়নশিপে চ্যাম্পিয়ন হয়েছিলেন এই অ্যাথলেট। টোকিও অলিম্পিকে ৫ হাজার মিটারে চতুর্থ হয়েছিলেন।"
2024-01-01 23:23:33,বিদ্যার শাড়িপ্রীতির কারণ কী,বিদ্যা বালান মানেই যেন শাড়ি। বলিউডে তাঁর মতো শাড়িপ্রেমী অভিনেত্রী খুব একটা দেখা যায় না। চলচ্চিত্র কিংবা উৎসব—শাড়িই তাঁর প্রথম পছন্দ। অন্য অভিনেত্রীদের মতো কেন তিনি নানা ধরনের পোশাক পরেন না—অনেক সময় এ জন্য তাঁকে কথাও শুনতে হয়। এক সাক্ষাৎকারে তাঁর এই শাড়িপ্রীতির কারণ ব্যাখ্যা করলেন বিদ্যা বালান। আজ জন্মদিনে আবার জেনে নিই বিদ্যার শাড়িপ্রীতির কারণ।
2024-01-01 23:15:00,"ছেলের মন রাখতে জবাকে ঘরে তোলে বিলকিস বেগম, অতঃপর...","‘মাটির মেয়ের আকাশ ছোঁয়ার গল্প’ নিয়ে ২০২৩ সালের ১ জানুয়ারি ‘জবা’ নাটকের প্রথম প্রচার শুরু হয় দীপ্ত টিভিতে। প্রচারের খুব অল্প দিনেই সবার আলোচনায় চলে আসে এবং দর্শকদের ভেতর সাড়া ফেলে। প্রথম প্রচারের বরাবর এক বছর পর নাটকটি ৩০০ পর্বের মাইলফলক অর্জন করেছে।
ড্রামা, সাসপেন্স ও রোমান্সে পরিপূর্ণ ‘জবা’ নাটকটিতে নতুন নতুন চমক যেমন থাকছে, পাশপাশি থাকছে বিভিন্ন বৈচিত্র্যময় চরিত্রের সন্নিবেশ। যে কারণে সাধারণ দর্শক থেকে শুরু করে সব শ্রেণির দর্শক নাটকটি গ্রহণ করেছে।
সোমবার সন্ধ্যা ৭টায় ‘জবা’ নাটকের ৩০০তম পর্ব দীপ্ত টিভিতে সম্প্রচার হয়। নতুন নতুন পর্ব নিয়ে প্রতিদিন সন্ধ্যা ৭টায় দীপ্ত টিভিতে দেখা যাবে ‘জবা’ নাটকটি। এ ছাড়া ওটিটি প্ল্যাটফর্ম দীপ্ত প্লে ও দীপ্ত ইউটিউব চ্যানেলেও দেখা যাবে।
বাড়ির সবচেয়ে ছোট ছেলে মিঠুর জন্য বিলকিস চেয়েছিলেন শান্ত-ভদ্র সংসারী এক মেয়ে। কিন্তু জবা ঠিক তার উল্টো। ছেলে মিঠুর মন রাখতে বাড়িতে বউ করে আনতে বাধ্য হয় চঞ্চল ও প্রতিবাদী জবাকে। বিলকিস নিজের মতো করে জবাকে গড়ে নিতে চাইলে তৈরি হয় সম্পর্কের দ্বন্দ্ব।"
2024-01-01 23:13:59,নৌকার প্রার্থীসহ তিনজনের বিরুদ্ধে মামলার নির্দেশ ইসির,"ঝিনাইদহ-১ আসনে আওয়ামী লীগের প্রার্থী মো. আবদুল হাইয়ের বিরুদ্ধে মামলা করার সিদ্ধান্ত নিয়েছে নির্বাচন কমিশন (ইসি)। আজ সোমবার ঝিনাইদহের শৈলকুপা উপজেলা নির্বাচন কর্মকর্তাকে এ–সংক্রান্ত নির্দেশনা দিয়েছে ইসি।
ইসি সূত্র জানায়, আবদুল হাই ১৬ ডিসেম্বর শৈলকুপার মির্জাপুর ইউনিয়নের চড়িয়ারবিল বাজারে স্বতন্ত্র প্রার্থী নজরুল ইসলামের রাজনৈতিক কার্যালয়ে ঢুকে ছবি ভাঙচুর করেন এবং পোস্টার ছিঁড়ে ফেলেন। এ ঘটনায় মামলা করার নির্দেশনা দেওয়া হয়।
এ ছাড়া আচরণবিধি লঙ্ঘনের অভিযোগে পাবনা জেলা ছাত্রলীগের সভাপতি মো. মিজানুর রহমান এবং পাবনার ভাঙ্গুড়া উপজেলার মণ্ডতোষ ইউনিয়ন ছাত্রলীগের যুগ্ম সম্পাদক মো. নুর ইসলামের বিরুদ্ধে মামলার সিদ্ধান্ত দিয়েছে ইসি।
অন্যদিকে রিটার্নিং কর্মকর্তাকে হুমকির অভিযোগে লক্ষ্মীপুর-১ আসনের স্বতন্ত্র প্রার্থী মোহাম্মদ হাবিবুর রহমানকে সোমবার তলব করে ইসি। শুনানি হলেও এ বিষয়ে কোনো সিদ্ধান্ত দেয়নি কমিশন। মঙ্গলবার এ বিষয়ে সিদ্ধান্ত জানানো হবে বলে জানিয়েছেন ইসির অতিরিক্ত সচিব অশোক কুমার দেবনাথ।"
2024-01-01 23:15:48,দেশে এখন ঋণ দেওয়ার ক্ষেত্রে সর্বোচ্চ ১১ দশমিক ৮৯ শতাংশ সুদ আরোপ করতে পারবে ব্যাংকগুলো। এতে বিনিয়োগে নেতিবাচক প্রভাব পড়বে বলে আপনি মনে করেন কি?,
2024-01-01 23:06:13,ডাব খাওয়ার কথা বলে ডেকে নিয়ে দুই ভাইকে হত্যা করা হয়: পুলিশ,"মাগুরার মহম্মদপুরের পানিঘাটা গ্রামে দুই ভাইকে গলা কেটে হত্যার ঘটনাটি পূর্বপরিকল্পিত বলে জানিয়েছে পুলিশ। এ ঘটনায় জড়িতদের একজনকে আটক করা হয়েছে। তাঁকে প্রাথমিক জিজ্ঞাসাবাদে পুলিশ জানতে পেরেছে ডাব খাওয়ার কথা বলে সবুজ মোল্লা (৩০) ও তাঁর ভাই হৃদয় মোল্লাকে (১৭) ডেকে নিয়ে হত্যা করা হয়।
আজ সোমবার বিকেলে মাগুরা পুলিশ সুপারের কার্যালয়ে এক সংবাদ সম্মেলনে এসব তথ্য জানানো হয়। নিহত দুজন উপজেলার পানিঘাটা গ্রামের মনজুর মোল্লার ছেলে। গতকাল রোববার সকালে ওই ব্যক্তির বাড়ি থেকে কয়েক শ গজ দূরে তাঁর দুই ছেলের গলাকাটা লাশ পাওয়া যায়।
পুলিশ সুপার কার্যালয়ে সংবাদ সম্মেলনে অতিরিক্ত পুলিশ সুপার মো. কলিমুল্লাহ জানান, এ ঘটনায় জড়িত অভিযোগে রোববার রাতে মাগুরা শহরের একটি এলাকা থেকে পানিঘাটা গ্রামের ফারুক শিকদারের ছেলে আশিকুর রহমানকে (১৭) আটক করা হয়। পুলিশের ভাষ্যমতে, গত শনিবার রাত সাড়ে ৯টার দিকে আশিকুর ডাব খাওয়ার কথা বলে সবুজ ও তাঁর ভাই হৃদয়কে ডেকে পানিঘাটা মধ্যপাড়া ঢোকচান্দের মাঠে নিয়ে যায়। সেখানে কয়েকজন মিলে দুই ভাইকে গলা কেটে হত্যা করে।
তবে ঠিক কী নিয়ে বিরোধ, এ বিষয়টি স্পষ্ট করেননি অতিরিক্ত পুলিশ সুপার। তিনি বলেন, প্রাথমিক জিজ্ঞাসাবাদে আশিকুর ঘটনায় জড়িত থাকার কথা স্বীকার করেছে। পুলিশের ধারণা, কয়েকজন হত্যাকাণ্ডে অংশ নেয়। তাদের চিহ্নিত করে গ্রেপ্তারে তৎপর রয়েছে পুলিশ। এ ঘটনায় হত্যা মামলা প্রক্রিয়াধীন রয়েছে। সংবাদ সম্মেলনে উপস্থিত ছিলেন অতিরিক্ত পুলিশ সুপার মো. তোফাজ্জল হোসেন।
নিহত ব্যক্তিদের মধ্যে সবুজ মোল্লা কৃষিকাজ করতেন। আর তাঁর ছোট ভাই হৃদয় স্থানীয় একটি বিদ্যালয়ের দশম শ্রেণির ছাত্র ছিল। পানিঘাটা গ্রামের যে মাঠে তাঁদের লাশ পাওয়া গেছে, সেটা তাঁদের বাড়ি থেকে কয়েক শ গজ দূরে।
নিহতদের ভাই মো. আবদুল্লাহ প্রথম আলোকে বলেন, ‘আমাদের কোনো শত্রু নেই। কোনো দলাদলির সঙ্গে আমরা নেই। পরিশ্রম করে খাই। আমার দুই ভাইকে এভাবে কেউ মেরে ফেলবে, এটা ধারণাও করতে পারি না।’"
2024-01-01 23:00:00,সামাজিক যোগাযোগমাধ্যমে বলিউড তারকারা কী বার্তা দিলেন,"সারা দুনিয়া নতুন বছরকে স্বাগত জানিয়েছে। বর্ষবরণ উদ্‌যাপন করেছেন নানা দেশের মানুষেরা। একে অপরকে নতুন বছরের শুভকামনা জানাচ্ছেন। বলিউড তারকারা পরিবার বা বন্ধুবান্ধবের সঙ্গে নতুন বছর উদ্‌যাপন করছেন। কোনো তারকা দেশে মহাসমারোহে আবার কোনো তারকা দেশের বাইরে নিভৃতে বিশেষ দিনটি উদ্‌যাপন করছেন।
দীপিকা পাড়ুকোন, অমিতাভ বচ্চন থেকে বরুণ ধাওয়ান—কেউই তাঁদের অনুরাগীদের নতুন বছরের শুভেচ্ছা জানাতে ভোলেননি। একনজরে দেখে নেওয়া যাক কোন তারকা সামাজিক যোগাযোগমাধ্যমে নতুন বছরে কী বার্তা দিলেন।
অমিতাভ বচ্চন
অমিতাভ বচ্চন প্রতিবছরের মতো এ বছরও তাঁর হাজার হাজার অনুরাগীকে টুইটারে শুভেচ্ছা জানিয়েছেন। তিনি টুইটারে লিখেছেন, ‘নতুন বছরে। নতুন হর্ষে। জীবন উৎকর্ষ হোক।’
অজয় দেবগন
অজয় দেবগন তাঁর পরিবারের সঙ্গে ছুটি কাটানোর একগুচ্ছ রঙিন ছবি নেট দুনিয়ায় পোস্ট করে ‘হ্যাপি নিউ ইয়ার’ জানিয়েছেন। তিনি ছবিগুলোর ক্যাপশনে লিখেছেন, ‘নতুন বছর যেন একইভাবে জাদুকরী হয়ে উঠুক’।
দীপিকা পাড়ুকোন
বলিউড অভিনেত্রী দীপিকা পাড়ুকোন ২০২৩ সালের এক রিক্যাপ ভিডিও পোস্ট করেছেন। ২০২৩ সালকে বিদায় জানিয়ে ২০২৪-কে স্বাগত জানিয়েছেন তিনি।
অক্ষয় কুমার
এ বছর ঈদে অক্ষয় কুমার আর টাইগার শ্রফ জুটি বেঁধে আসতে চলেছেন ‘বড়ে মিঞা ছোটে মিঞা’ ছবিতে। এই বলিউড সুপারস্টার টাইগারের সঙ্গে এই সিনেমার এক ছবি শেয়ার করে অভিনব উপায়ে তাঁর ভক্তদের ‘হ্যাপি নিউ ইয়ার’ জানিয়েছেন। ছবির ক্যাপশনে অক্ষয় লিখেছেন, ‘ছোট ছোট আনন্দের মধ্যে আপনার নতুন বছর অনেক বড় হয়ে উঠুক। “বড়ে মিঞা ছোটে মিঞা”র পক্ষ থেকে “হ্যাপি নিউ ইয়ার”। ঈদের দিনটি আমাদের জন্য “ব্লক” করতে ভুলবেন না।’"
2024-01-01 23:00:00,ভালো ব্যক্তি ও অমায়িক ব্যক্তি কি একই রকম,"সামাজিক যোগাযোগমাধ্যমের এই যুগে কারও জন্মদিনের শুভেচ্ছা বার্তা ফেসবুকে দেওয়া যেন ট্রেন্ডে পরিণত হয়েছে। কেউ ছবিসহ পোস্ট করে বিভিন্ন স্মৃতিচারণামূলক কথা বা নিজের মনোভাব ব্যক্ত করেন। আবার কেউ ছবি ছাড়াই পোস্ট করে অথবা ইনবক্সে একটি মেসেজ পাঠিয়ে দেন। এগুলো পেলে আমাদের ভালো লাগে।
আবার মনে করুন, কেউ একজন আপনাকে ফেসবুকে শুভেচ্ছা বার্তা না জানিয়ে বরং সামনাসামনি একটি ছোট্ট উপহার এবং সঙ্গে খুদে বার্তা লেখা নোট পাঠালেন। কিংবা সরাসরি দেখা করে বা ফোনকলের মাধ্যমে শুভেচ্ছা জানালেন। আপনি কোনটায় বেশি খুশি হবেন? অবশ্যই উপহার এবং নোট পাঠানো ব্যক্তির শুভেচ্ছা আপনাকে বেশি আকৃষ্ট করবে এবং মনে থেকে যাবে দীর্ঘদিন। কারণ, ওই মানুষটি আপনাকে বেশি মূল্য দেয়; তাঁর জীবনে আপনি গুরুত্বপূর্ণ কেউ।
ভালো ব্যক্তি ও অমায়িক ব্যক্তির মধ্যে পার্থক্য
একজন ভালো ব্যক্তি সাধারণত অন্যজনের সঙ্গে সর্বদা সুন্দর আচরণ করেন। সব সময় নিজেকে অন্যের সামনে ভালোভাবে উপস্থাপন করার চেষ্টা করেন। ধরুন, আপনার এক সহকর্মী একদিন অফিসে রুচিশীল ও পরিপাটি পোশাক পরে এসেছেন; আপনি তাঁকে বললেন, সুন্দর দেখাচ্ছে। এটা ভালো ব্যক্তির লক্ষণ। তবে এই স্বভাব আপনার ভেতর থেকে এসেছে বলে কম মনে হবে। বরং এটা মনে হবে যে আপনি সহকর্মীকে খুশি করার জন্যই এ মন্তব্য করেছেন।
মার্কিন ক্লিনিক্যাল মনোবিজ্ঞানী এবং লেখক ডা. কার্লা মেরি ম্যানলি বলেন, ‘যখন কোনো ব্যক্তি কাউকে খুশি করার জন্য কিছু বলে, তখন সে–ও এটা আশা করে যে ওই ব্যক্তিটিও তাকে একদিন খুশি করবে।’ এ জায়গাটা আপনা–আপনি তৈরি হয়ে যায়। কারও কাছে নিজেকে একজন ভালো মানুষ হিসেবে উপস্থাপন করার জন্য এ ধরনের আচরণ সামাজিক পন্থা হিসেবে ব্যবহার হতে পারে, যোগ করেন কার্লা মেরি ম্যানলি।
অন্যদিকে কারও প্রতি অমায়িক আচরণ করার মধ্যে নিজের স্বার্থ কম থাকে বলে মনে করেন যুক্তরাষ্ট্রের ম্যাসাচুসেটসের ব্রিঘাম এবং ওমেন্স হাসপাতালের সহযোগী মনোরোগ বিশেষজ্ঞ ডা. অ্যাশ নাদকার্নি। কারও উপকার করার পর বিনিময়ে কোনো কিছু পাওয়ার আশা না করাটাই অমায়িক আচরণ। উদাহরণ হিসেবে শুরুতেই শুভেচ্ছা বার্তা হিসেবে উপহার এবং নোট দেওয়ার কথা বলা যায়। যে মানুষটি এমন শুভেচ্ছা পাঠান, তিনি প্রকৃতপক্ষে বিনিময়ে কিছু আশা করেন না। তাঁর চাওয়া থাকে কেবল যাঁকে পাঠাচ্ছেন, তিন যাতে ভালো থাকেন।
আবার ধরুন, একজন বৃদ্ধ মানুষ রাস্তা পার হতে চাচ্ছেন। কিন্তু পারছেন না। হঠাৎ দেখলেন, কোথা থেকে যেন এক যুবক এসে বৃদ্ধকে হাত ধরে রাস্তা পার করে দিলেন। মুহূর্ত পরই ওই যুবককে আর দেখা গেল না। এখানে যুবকটি অমায়িক ব্যক্তি। তিনি বিনিময়ে কিছু চান না। অন্যদের ভালো রাখাতেই তাঁর যত আনন্দ।
তথ্যসূত্র: সিএনএন"
2024-01-01 23:00:00,সত্যিকারের বর্ষসেরা ব্যক্তিত্ব যারা,"বছরের শেষ ভাগে এসে আবারও টাইম ম্যাগাজিনের বর্ষসেরা ব্যক্তিত্ব নিয়ে তুমুল আলোচনা হলো। ১৯২৮ সাল থেকে টাইম ‘ম্যান অব দ্য ইয়ার’ (বর্ষসেরা ব্যক্তিত্ব) ঘোষণা করে আসছে। এখন অবশ্য এ তালিকায় নারী, কোনো একটি গোষ্ঠী বা ভাবধারাকেও পুরস্কৃত করার রেওয়াজ শুরু হয়েছে।
২০২৩ সালের ভয়াবহতা বিবেচনায় নিলে এ বছরের বর্ষসেরা ব্যক্তিত্ব হতে পারতেন ফিলিস্তিনি চিকিৎসক ও হাসপাতালের কর্মীরা। তাঁরা গাজা উপত্যকায় গণহত্যা থেকে মানুষকে বাঁচাতে বুক পেতে দিয়েছেন। ৭ অক্টোবরের পর থেকে ইসরায়েলি সামরিক বাহিনী ২১ হাজার ফিলিস্তিনিকে খুন করেছে। তাঁদের মধ্যে ৮ হাজার ৬৬৩ শিশু। হেলথ কেয়ার ওয়ার্কার্স ওয়াচ-প্যালেস্টাইনের হিসাবে ৭ অক্টোবর থেকে ১৯ ডিসেম্বর পর্যন্ত ৩৪০ স্বাস্থ্যকর্মী নিহত হয়েছেন। তাঁদের মধ্যে ১১৮ চিকিৎসক ও ১০৪ নার্স।
ইসরায়েলি বোমা হামলায় ৩৬ বছর বয়সী কিডনি রোগবিশেষজ্ঞ হাম্মাম আল্লোহ তাঁর দুই ছেলে, বাবাসহ নিহত হন। গত অক্টোবরে ডেমোক্রেসি নাউকে দেওয়া এক সাক্ষাৎকারে আল্লোহ বলেছিলেন, কেন তিনি গাজার আল শিফা হাসপাতাল ছাড়তে রাজি হননি। তিনি বলেন, ‘আপনি কি মনে করেন মেডিকেল স্কুল ও স্নাতকোত্তর লেখাপড়ায় ১৪ বছর পার করেছি শুধু আমার জীবন নিয়ে ভাবব বলে? আমার রোগীদের নয়?’
হাম্মাম আল্লোহ একা নন। ইসরায়েলের বেসামরিক জনগোষ্ঠী, হাসপাতাল ও অ্যাম্বুলেন্সের ওপর নির্বিচার বোমা হামলার উল্টো দিকে প্রতিদিন ফিলিস্তিনি চিকিৎসক ও স্বাস্থ্যকর্মীরা পরার্থপরতার এমন দৃষ্টান্ত রেখে চলেছেন। স্বাস্থ্য অবকাঠামো ও স্বাস্থ্যকর্মীদের এই হামলাকে বৈধতা দিতে সামরিক বাহিনীর সঙ্গে তাল মিলিয়েছেন কিছু ইসরায়েলি চিকিৎসক।
ব্রিটিশ-ফিলিস্তিনি চিকিৎসক ঘাসান আবু সিত্তাহ ওয়াশিংটন পোস্টকে কিছুদিন আগে একটি সাক্ষাৎকার দিয়েছেন। তিনি বহু বছর ধরেই ফিলিস্তিনে ইসরায়েলি হামলার সময় স্বেচ্ছাসেবী চিকিৎসক হিসেবে কাজ করেছেন। এ দফায় অবরুদ্ধ গাজায় ছিলেন ৪৩ দিন। তিনি বলেন, এ যাত্রায় তাঁর মৃত্যু হবে, এ আশঙ্কাকে একটা সময় তিনি মেনেই নিয়েছিলেন। তাঁর রোগীদের মধ্যে একটা ছোট্ট মেয়ে ছিল। বোমা হামলায় তার মা ও ভাইবোনেরা নিহত হন। আবু সিত্তাহ ওই মেয়েটির কথা ভুলতে পারেন না, ‘ওর মুখের একটা অংশ উড়ে গেছে, নাকের অর্ধেকটা, কোটর থেকে বেরিয়ে এসেছে চোখ।’
এই সর্বগ্রাসী ভয়াবহতার মধ্যেও আবু সিত্তাহ মানবতাকে জয়ী হতে দেখেছেন। তিন বছরের একটি শিশুর হাত ও পা কেটে ফেলে দিতে বাধ্য হয়েছিলেন এই শল্যচিকিৎসক। তিনি বলছিলেন, ‘আমি ওকে দেখতে গিয়েছিলাম। ওর পাশের বিছানাতেই বোমা হামলায় আহত এক শিশু। সেই শিশুর মা ওকে কোলে নিয়ে বসে আছে। সামান্য খাবার তুলে দিচ্ছে দুই শিশুর মুখে।’
আসলে গাজার চিকিৎসকেরাই শুধু নায়ক নন; যদি আপনি নায়কদের কথা বলেন, তাহলে ফিলিস্তিনি সাংবাদিকদের কথাও বলতে হবে। গাজা উপত্যকায় জান্তব হামলার সাক্ষী হওয়ায় তাঁরা ইসরায়েলের প্রাণঘাতী হামলার শিকার হয়েছেন ব্যাপকভাবে। নিউইয়র্কভিত্তিক কমিটি টু প্রটেক্ট জার্নালিস্ট (সিপিজে) বলেছে, সাংবাদিকদের জন্য সবচেয়ে ভয়ংকর সময়। ১৯৯২ সালে যখন থেকে সিপিজে তথ্য সংগ্রহ শুরু করেছে, তখন থেকে আজ পর্যন্ত এর চেয়ে খারাপ সময় আর দেখা যায়নি। ৭ অক্টোবর থেকে ২৩ ডিসেম্বর পর্যন্ত ৬৯ জন সাংবাদিক ও সংবাদকর্মীর মৃত্যু নিশ্চিত করা গেছে। তাঁদের মধ্যে ৬২ ফিলিস্তিনি, ৪ ইসরায়েলি ও ৩ জন লেবাননের।
১৫ ডিসেম্বর আল-জাজিরার ক্যামেরাম্যান সামের আবুদাকা দক্ষিণ গাজায় ইসরায়েলি হামলায় নিহত হন। ইসরায়েলিরা অ্যাম্বুলেন্স ঢুকতে বাধা দিয়েছিল। ক্ষত থেকে প্রায় পাঁচ ঘণ্টা ধরে রক্তক্ষরণের পর তিনি মারা যান।
সত্যিকারের পৃথিবীতে এমন হাজারো বর্ষসেরা ব্যক্তিত্বের উপস্থিতি থাকলেও টাইম ম্যাগাজিন আমেরিকার শতকোটিপতি গায়ক ও গীতিকার টেইলর সুইফটকে ‘বর্ষসেরা ব্যক্তিত্ব’ বলে ঘোষণা দিয়েছে। টাইম তার সম্পর্কে লিখেছে, তিনি এই বিশ্বের প্রধানতম চরিত্র। (এর আগে টাইম অ্যাডলফ হিটলার, ডোনাল্ড ট্রাম্প, জো-বাইডেন ও কমলা হ্যারিস জুটি এবং ইতিহাসের সবচেয়ে ধনী বেসরকারি ব্যক্তিত্ব ইলন মাস্ককে এ উপাধিতে ভূষিত করেছিল।)
সুইফট হয়তো এই ফাঁপা দুনিয়ার প্রধান চরিত্র, যে পৃথিবী অসার বস্তুতে মত্ত হয়ে দ্রুত ছুটছে ধ্বংসের দিকে। অথচ এ পৃথিবী সত্যিকারের নায়কদের কৃতিত্ব দিতে পারত। বছরের শুরুতেও গণহত্যার সমাপ্তির কোনো লক্ষণ দেখা যাচ্ছে না। এমন প্রেক্ষাপটে গাজার মানুষই আমার কাছে বর্ষসেরা ব্যক্তিত্ব।
● বেলেন ফার্নান্দেজ আল-জাজিরার নিয়মিত কলাম লেখক
আল-জাজিরা থেকে নেওয়া, ইংরেজি থেকে সংক্ষিপ্ত আকারে অনূদিত"
2024-01-01 22:58:11,"হামলায় সন্তান আহত, ফেসবুক লাইভে কাঁদলেন আওয়ামী লীগ নেতা","রাজশাহী-৪ (বাগমারা) আসনের নৌকার কর্মী হামিরকুৎসা ইউনিয়ন আওয়ামী লীগের সাংগঠনিক সম্পাদক খোরশেদ আলমের শিশুসন্তানের ওপর হামলা হয়েছে। স্বতন্ত্র প্রার্থী ও বর্তমান সংসদ সদস্য এনামুল হকের (কাঁচি প্রতীক) কর্মীরা এই হামলা করেন বলে অভিযোগ করেছেন খোরশেদ। শিশুটিকে বাগমারা উপজেলা স্বাস্থ্য কমপ্লেক্সে নেওয়ার পর সেখান থেকে রাজশাহী মেডিকেল কলেজ হাসপাতালে স্থানান্তর করা হয়েছে। মেয়ের অবস্থা দেখে কান্নায় ভেঙে পড়েন খোরশেদ। ফেসবুক লাইভে এসে কান্নাজড়িত কণ্ঠে ঘটনার বর্ণনা দেন তিনি।
রাজশাহী নেওয়ার পথে চলন্ত অ্যাম্বুলেন্সে লাইভে খোরশেদ আলম বলেন, ‘দীর্ঘদিন এমপির (স্বতন্ত্র প্রার্থী এনামুল) সঙ্গে থেকেছি। নৌকার পক্ষে শপথ করিয়ে নেওয়ার পরও কেন সে বিদ্রোহী ভোট করে আমার নিরীহ ছাওয়ালকে (মেরেছে)? নৌকার ভোট করার কারণে আমার মেয়েকে এভাবে মেরে অজ্ঞান করেছে।’
আজ সোমবার বিকেলে হামলায় আহত হয় খোরশেদ আলমের শিশুকন্যা হাসি খাতুন (১২)। সে হামিরকুৎসা উচ্চবিদ্যালয়ের ষষ্ঠ শ্রেণির ছাত্রী। প্রত্যক্ষদর্শীরা বলেন, বিকেলে কাঁচি প্রতীকের কর্মী উপজেলা আওয়ামী লীগের সদস্য সাফিনুন্নাহার ১০-১২ জন নারী কর্মী নিয়ে হামিরকুৎসা গ্রামে গণসংযোগ করছিলেন। তাঁরা ওই গ্রামে খোরশেদ আলমের বাড়িতে যান। এ সময় কাঁচি প্রতীকে খোরশেদের পরিবারের সদস্যরা সরাসরি অসম্মতি জানান। নৌকার প্রার্থীকে ভোট দেবেন বলে জানালে কাঁচির নারী কর্মীরা ক্ষুব্ধ হয়ে ওঠেন এবং বাগ্‌বিতণ্ডায় জড়ান। এ সময় কাঁচির এক নারী কর্মী ভিডিও ধারণ করছিলেন। এ সময় সেখানে থাকা শিশু হাসি খাতুন বারণ করলে কাঁচির নারী কর্মীরা শিশুকে চড়থাপ্পড় মারেন। এতে শিশুটি অচেতন হয়ে পড়ে। এ ঘটনা জানার পর প্রতিবেশীরা ছুটে এসে শিশুকে অচেতন অবস্থায় উদ্ধার করে হাসপাতালে পাঠায়। এ সময় এলাকার নারীর সংঘবদ্ধ হয়ে স্বতন্ত্র প্রার্থীর কর্মীদের ধাওয়া দিলে তাঁরা সটকে পড়েন।
বাগমারা উপজেলা স্বাস্থ্য কমপ্লেক্সে শিশু হাসিকে প্রাথমিক চিকিৎসা দেওয়ার পর রাজশাহী মেডিকেল কলেজ হাসপাতালে পাঠানো হয়। এ সময় মেয়ের অবস্থা দেখে কান্নায় ভেঙে পড়ে ফেসবুক লাইভে ঘটনার বর্ণনা দেন বাবা খোরশেদ আলম। তিনি বলেন, ‘বিকেল সাড়ে চারটার দিকে কাঁচি প্রতীকের স্বতন্ত্র প্রার্থী এনামুল হকের বোন বেবি আক্তার ও তাঁর সহযোগী সাফিকুন্নাহারসহ কয়েকজন আমার বাড়ির পাশে এসে আমার অবুঝ শিশুটিকে মেরেছে। এমপি এনামুলের ১৫ বছর রাজনীতি করেছি। তিনি শিক্ষা দিয়েছেন যে, আওয়ামী লীগের নৌকা প্রতীকের বাইরে কাউকে না যেতে। সংগত কারণে এবারও আমরা নৌকার বাইরে যেতে পারিনি। তিনি (এনামুল) নৌকা প্রতীক না পেয়ে স্বতন্ত্র প্রার্থী হিসেবে ভোট করছেন। এই ক্ষোভে তিনি মহিলা সন্ত্রাসীদের দিয়ে আমার মেয়ের ওপর হামলা চালিয়েছেন।’
খোরশেদ বলেন, ‘মেয়ের ওপর হামলা হওয়ার পর হারিমকুৎসা থেকে মেয়েকে নিয়ে বাগমারা উপজেলা স্বাস্থ্য কমপ্লেক্সে যাই। কিন্তু সেখানে অক্সিজেন লাগিয়ে মেয়েকে নিয়ে এখন রাজশাহী মেডিকেলে যাচ্ছি। আপনারা সবাই আমার মেয়ের জন্য দোয়া করবেন।’
ভিডিওটি ফেসবুকে ছড়িয়ে পড়েছে। দুই-তিন ঘণ্টার মধ্যে কয়েক হাজার লোকজন দেখেছেন এবং বিচারে দাবি জানিয়েছেন। এ বিষয়ে নৌকার প্রার্থী আবুল কালাম আজাদ বলেন, ‘একজন শিশুর ওপর যে হামলা চালানো হয়েছে, তা বর্বরোচিত। কত বড় অমানুষ হলে এমন কাজ করতে পারেন।’ আবুল কালাম আজাদ এর বিচার দাবি করেন।
অভিযোগের বিষয়ে কথা বলার জন্য সাফিকুন্নাহারের সঙ্গে যোগাযোগ করে কথা বলা সম্ভব হয়নি। তবে তাঁর স্বামী আবদুল বারিক প্রথম আলোকে বলেন, স্বতন্ত্র প্রার্থীর ভোট চাইতে গেলে সাফিকুন্নাহারের ওপর হামলা করা হয়েছে। তিনি চিকিৎসা নিচ্ছেন।"
2024-01-01 22:58:01,"‘উন্নয়ন ভোগ করব নৌকার, আর ভোট দেব অন্য জায়গায়, তা হবে না’","গত রোববার রাত ১০টায় উপজেলার সাহারবাটি বাজারে নৌকা প্রতীকের পক্ষে একটি জনসভা হয়। সেখানে সাহারবাটি ইউপি চেয়ারম্যান মশিউর রহমান তাঁর বক্তব্যে বলেন, ‘আপনারা ভালো আছেন, সুন্দর আছেন। আপনারা কীভাবে ভালো থাকবেন, তা আপনারা নির্ণয় করবেন। আপনারা ভোট দিলে ভালো থাকবেন। এটা মনে রাখবেন, এ দেশ চালাচ্ছেন শেখ হাসিনা। কীভাবে এই দেশ পরিচালনা করতে হবে, তা তিনি খুব সুন্দর করে জানেন। আপনাদের নিয়ে এই দেশ তথা সাহারবাটি ইউনিয়নের মানুষকে সাথে নিয়ে সমস্ত উন্নয়নমূলক কাজ করে যাব। তাই আপনাদের প্রতি অনুরোধ, যদি ভোট দিতে আসেন, তবে অবশ্যই নৌকায় সিল মারতে হবে। আমি এই এলাকার চেয়ারম্যান হিসেবে একটা কথা বলে দিলাম, যদি আপনারা নৌকায় সিল মারতে পারেন তবে আসবেন, নতুবা ঘরে বসে থাকবেন। ভোট সেন্টারে এসে কোনো প্রকারের ব্যবহার-আচার খারাপ পেলে সে দায়ভার আমাকে দিতে পারবেন না।’
প্রায় কাছাকাছি সময় উপজেলার বামন্দী বাজারে নৌকার একটি পথসভা হয়। সেখানে বামন্দী ইউপির সাবেক চেয়ারম্যান ও উপজেলা আওয়ামী লীগের সদস্য সহিদুল ইসলাম তাঁর বক্তব্যে বলেন, ‘পরিষ্কার করে বলি, নৌকা মার্কায় ভোট না দিতে চাইলে, না দিতে পারলে তাঁর সেন্টার পর্যন্ত যাওয়ার দরকার নেই। নৌকা মার্কায় ভোট দিতে চাইলে সেন্টার পর্যন্ত যেতে হবে। না দিতে পারলে সেন্টারে যাওয়ার দরকার নেই। আমরা বুকে সিল লাগাব নৌকার, উন্নয়ন ভোগ করব নৌকার, আর ভোট দেব অন্য জায়গায়, তা হবে না।’"
2024-01-01 22:57:35,পোস্টারে বঙ্গবন্ধুর ছবি ব্যবহার করায় হবিগঞ্জে স্বতন্ত্র প্রার্থীকে কারণ দর্শানোর নোটিশ,"সৈয়দ সায়েদুল হক কেন্দ্রীয় যুবলীগের সাবেক (অব্যাহতিপ্রাপ্ত) আইন সম্পাদক। তিনি সামাজিক যোগাযোগমাধ্যমের মাধ্যমে ‘ব্যারিস্টার সুমন’ নামে দেশব্যাপী পরিচিত। আচরণবিধি লঙ্ঘনের ব্যাপারে জানতে চাইলে তিনি প্রথম আলোকে বলেন, ‘আমি এ নোটিশ আজ সোমবার পেয়েছি। আগামীকাল এ বিষয়ে নিশ্চয়ই ব্যাখ্যা দেব।’ এ বিষয়ে আর কোনো মন্তব্য করতে রাজি হননি এ প্রার্থী।
নোটিশে বলা হয়, ‘সৈয়দ সায়েদুল হক হবিগঞ্জ-৪ আসনের একজন স্বতন্ত্র প্রার্থী। আপনার নির্বাচনী পোস্টারে বঙ্গবন্ধু শেখ মুজিবুর রহমানের ছবি ব্যবহার করেছেন, যা রাজনৈতিক দল ও প্রার্থীর আচরণবিধিমালা-২০০৮-এর বিধি ৭ লঙ্ঘন। এ বিধিতে বলা হয়েছে, প্রার্থীর ব্যানার ও পোস্টারে নিজের ছবি, প্রতীক ও দলীয় প্রার্থী হলে একই সঙ্গে দলের প্রধানের ছবি থাকতে পারবে। এর বাইরে আর কারও ছবি ব্যবহার করা যাবে না। কিন্তু আপনি (সৈয়দ সায়েদুল হক) পোস্টারে বঙ্গবন্ধু শেখ মুজিবুর রহমানের ছবি ব্যবহার করে বিধি লঙ্ঘন করেছেন।’
নোটিশে আরও বলা হয়, আবদুল হাই প্রিন্স নামের এক ব্যক্তি নিজেকে নৌকা প্রতীকের কর্মী ও সমর্থক দাবি করে জেলা রিটার্নিং কর্মকর্তার কাছে এ বিষয়ে একটি লিখিত অভিযোগ দিয়েছেন। তাতে তিনি এ বিধি তুলে ধরে পোস্টারের নমুনা পাঠিয়েছেন। এ অবস্থায় আচরণবিধি লঙ্ঘনের বিষয়ে আগামীকাল মঙ্গলবারের মধ্যে নির্বাচনী অনুসন্ধান কমিটির কাছে সশরীর হাজির হয়ে অথবা প্রতিনিধির মাধ্যমে লিখিত ব্যাখ্যা দিতে হবে।"
2024-01-01 23:03:56,রোহিতের রেকর্ড কাড়া সেই ওয়াসিমের ১০০ ছক্কা,"২০১৯ সালে ভারতের জার্সিতে ৭৮টি ছক্কা মেরেছিলেন রোহিত শর্মা। ২০২৩ সালের ১৯ সেপ্টেম্বর পর্যন্ত সেটিই ছিল আন্তর্জাতিক ক্রিকেটে এক পঞ্জিকাবর্ষে সবচেয়ে বেশি ছক্কার রেকর্ড। সেপ্টেম্বরের সেই দিনটায় রোহিতের ছক্কার সেই রেকর্ড কেড়ে নিয়েছিলেন সংযুক্ত আরব আমিরাতের মুহাম্মদ ওয়াসিম। গালফ ক্রিকেট টি-টোয়েন্টি ইন্টারন্যাশনাল চ্যাম্পিয়নশিপে কুয়েতের বিপক্ষে ৭ ছক্কার শেষটি মেরেই রোহিতকে ছাড়িয়ে যান আমিরাতি ওপেনার। সেই ওয়াসিম রোববার প্রথম ব্যাটসম্যান হিসেবে ছক্কার সেঞ্চুরি করেই শেষ করেছেন ২০২৩ সাল।
শারজায় আফগানিস্তানের বিপক্ষে তিন ম্যাচ সিরিজের দ্বিতীয় টি-টোয়েন্টিটা ওয়াসিম শুরু করেন বছরে ৯৮ ছক্কা নিয়ে। ইনিংসের তৃতীয় ওভারে ফজলহক ফারুকিকে ছক্কা মেরে ৯৯ ছোঁয়া আমিরাত অধিনায়ক ‘১০০’ পেয়ে যান ষষ্ঠ ওভারে। বাঁহাতি লেগ স্পিনার নুর আহমেদের করা ওভারটার প্রথম বলে ছক্কা মেরেই মাইলফলকটি ছুঁয়ে ফেলেন ওয়াসিম। তিন বল পরেই ১০১ নম্বর ছক্কাটাও পেয়ে যান পাকিস্তানের মুলতানে জন্ম নেওয়া এই ক্রিকেটার।"
2024-01-01 23:18:37,আন্তর্জাতিক সংবাদমাধ্যমে ড. ইউনূসের সাজার রায়,"শ্রম আইন লঙ্ঘনের মামলায় শান্তিতে নোবেল পুরস্কারজয়ী ড. মুহাম্মদ ইউনূসকে ছয় মাসের কারাদণ্ড দিয়েছেন ঢাকার শ্রম আদালত। তাঁকে দোষী সাব্যস্ত করে আজ সোমবার আদালত এই রায় দেন। ড. ইউনূসের কারাদণ্ডের খবর আন্তর্জাতিক সংবাদমাধ্যমগুলো গুরুত্বের সঙ্গে প্রকাশ করেছে।
ব্রিটিশ সংবাদমাধ্যম গার্ডিয়ানের প্রতিবেদনের শুরুতে বলা হয়েছে, শ্রম আইন লঙ্ঘনের মামলায় নোবেলজয়ী ড. মুহাম্মদ ইউনসূকে কারাদণ্ড দিয়েছেন বাংলাদেশের একটি আদালত। যদিও ইউনূসের সমর্থকেরা দাবি করেন যে মামলাটি রাজনৈতিক উদ্দেশ্যপ্রণোদিত। তাঁদের প্রতিবেদনে বলা হয়েছে, ড. মুহাম্মদ ইউনূসকে (৮৩) তাঁর ক্ষুদ্রঋণ কার্যক্রমের মাধ্যমে লাখ লাখ মানুষকে দারিদ্র্য থেকে বের করে আনার জন্য কৃতিত্ব দেওয়া হয়। কিন্তু তিনি বাংলাদেশের দীর্ঘ সময়ের প্রধানমন্ত্রী শেখ হাসিনার অপছন্দের ব্যক্তি হিসেবে আবির্ভূত হয়েছেন। তিনি মুহাম্মদ ইউনূসকে ‘গরিবের রক্তচোষা’ বলে অভিযোগ করেন। কাতারভিত্তিক সম্প্রচারমাধ্যম আল–জাজিরার প্রতিবেদনেও একই কথা বলা হয়েছে।
বিবিসি শিরোনাম করেছে, ‘মুহাম্মদ ইউনূস: বাংলাদেশে নোবেল বিজয়ীর কারাদণ্ড’। প্রতিবেদনে বলা হয়েছে, বাংলাদেশের একটি আদালত দেশটির শ্রম আইন লঙ্ঘনের জন্য নোবেল বিজয়ী মুহাম্মদ ইউনূসকে ছয় মাসের কারাদণ্ড দিয়েছেন। অধ্যাপক ইউনূস প্রধানমন্ত্রী শেখ হাসিনার সমালোচনায় একজন সোচ্চার ব্যক্তি। তাঁর সমর্থকেরা বলেন, এই মামলা রাজনৈতিক উদ্দেশ্যপ্রণোদিত।
বার্তা সংস্থা রয়টার্সের প্রতিবেদনে বলা হয়েছে, ক্ষুদ্র ঋণের পথিকৃত নোবেলজয়ী ড. ইউনূস বিশ্বের সম্মানিত ব্যক্তি। তাঁর সমর্থকেরা বলেন, বাংলাদেশের বর্তমান ক্ষমতাসীন দল আওয়ামী লীগের বিরোধী হিসেবে একটি রাজনৈতিক দল করতে চেয়েছিলেন ড. ইউনূস। এ কারণে দলটি তাঁকে পছন্দ করে না। তাই তাঁর সুনাম ক্ষুণ্ন করতে এ মামলা করা হয়েছিল।
রয়টার্সের প্রতিবেদনে আরও বলা হয়, মানবাধিকার সংগঠনগুলো শেখ হাসিনার নেতৃত্বাধীন সরকারের বিরুদ্ধে রাজনৈতিক ভিন্ন মতাবলম্বীদের লক্ষ্যবস্তু করার অভিযোগ করছে। ৭ জানুয়ারির নির্বাচনের মাধ্যমে টানা চতুর্থ মেয়াদে সরকারপ্রধান হতে চলেছেন শেখ হাসিনা।
ড. ইউনূসের কারাদণ্ডের রায় নিয়ে সংবাদ প্রকাশ করেছে ভারতীয় গণমাধ্যম হিন্দুস্তান টাইমস, টাইমস অব ইন্ডিয়া, এনডিটিভি। এসব প্রতিবেদনেও বর্তমান সরকারের সঙ্গে ড. ইউনূসের বিরোধপূর্ণ সম্পর্ক ও রাজনৈতিক উদ্দেশ্য থেকে এই মামলা করার অভিযোগের বিষয়টি এসেছে।
ফরাসি সংবাদমাধ্যম ফ্রান্স টোয়েন্টিফোরের প্রতিবেদনে বলা হচ্ছে, বাংলাদেশের বর্তমান সরকারের সঙ্গে ড. ইউনূসের সম্পর্ক ভালো নয়। রাজনৈতিক কারণে এই সাজা হলো বলে অভিযোগ তোলেন তাঁর সমর্থকেরা। ড. ইউনূস ও একই দিন সাজা হওয়া তাঁর আরও তিন সহকর্মী তাঁদের বিরুদ্ধে তোলা অভিযোগ অস্বীকার করেছেন। রায় ঘোষণার সময় আদালত চত্বরে কয়েক ডজন মানুষ ছোট একটি বিক্ষোভ করেন বলেও উল্লেখ রয়েছে সংবাদমাধ্যমটির প্রতিবেদনে।
হংকংভিত্তিক সংবাদমাধ্যম সাউথ চায়না মর্নিং পোস্টের শিরোনাম ‘শ্রম আইন লঙ্ঘন করা নোবেল শান্তি পুরস্কারজয়ী ইউনূসকে দোষী সাব্যস্ত করেছে বাংলাদেশ, যদিও মামলাকে “সারবত্তাহীন” বলছেন তাঁর সমর্থকেরা’।
সংযুক্ত আরব আমিরাতের গালফ নিউজের প্রতিবেদনে বলা হয়, শ্রম আইন লঙ্ঘন এবং দুর্নীতির আরও শতাধিক অভিযোগ আনা হয়েছে ড. ইউনূসের বিরুদ্ধে। তবে তিনি এসব অভিযোগ অস্বীকার করেছেন।
উল্লেখ্য, শ্রম আইন লঙ্ঘন করে গ্রামীণ টেলিকমের শ্রমিকদের অধিকার থেকে বঞ্চিত করার অভিযোগে প্রতিষ্ঠানটির চেয়ারম্যান মুহাম্মদ ইউনূসসহ চার কর্মকর্তাকে দোষী সাব্যস্ত করেছেন ঢাকার তৃতীয় শ্রম আদালত। ইউনূস ছাড়া প্রতিষ্ঠানটির ব্যবস্থাপনা পরিচালক ও দুই পরিচালককে ছয় মাস করে বিনাশ্রম কারাদণ্ড দিয়েছেন আদালত। রায় ঘোষণার পর একই আদালতে জামিনের আবেদন করেন ড. মুহাম্মদ ইউনূস। আপিলের শর্তে তাঁকে এক মাসের অন্তর্বর্তী জামিন দেন আদালত।"
2024-01-01 22:35:05,নতুন বছরের উদযাপনে দেশি-বিদেশি তারকারা,"নতুন বছর উদযাপনে মাতোয়ারা সবাই যার যার মতো করে। দেশি বিদেশি তারকারা ইন্সটাগ্রামে ঝলমলে সব ছবি আর নানা বার্তা ও ক্যাপশনের মাধ্যমে ভক্ত ও অনুরাগীদেরকে শুভেচ্ছা জানিয়েছেন, এখনও জানাচ্ছেন। কারও উদযাপনে ভালোবাসার মানুষ, পরিবার, বন্ধু আবার কারও উদযাপনে নিজেকে নতুন করে খুঁজে পাওয়ার আত্মপ্রত্যয় আর ভক্তদের প্রতি বিশেষ বার্তা প্রাধান্য পেয়েছে। এবার প্রিয় তারকাদের নতুন বছর উদযাপনের কিছু ঝলক দেখে নিন তাঁদের ইন্সটাগ্রাম থেকে নেওয়া ছবির গল্পে।"
2024-01-01 22:30:00,২০২৪: ওটিটিতে মুক্তির তালিকায় রয়েছে যেসব সিনেমা-সিরিজ,"এর মধ্যে দু–একটি ওটিটি প্ল্যাটফর্ম খসড়া পরিকল্পনাও সেরে ফেলেছে, এ বছর মুক্তির তালিকায় থাকা সম্ভাব্য সিনেমা ও সিরিজের নামও জানিয়েছে। ভিডিও স্ট্রিমিং প্ল্যাটফর্ম চরকি এ বছর বেশ কয়েকটি সিরিজ মুক্তি দেওয়ার প্রাথমিক পরিকল্পনা করেছে।
এর মধ্যে রয়েছে শাটিকাপ নির্মাতা মোহাম্মদ তাওকীর ইসলামের নতুন সিরিজ ‘সিনপাট’। রাজশাহীর স্থানীয় শিল্পী-কলাকুশলীদের নিয়ে নির্মিত হয়েছে চরকি অরিজিনাল সিরিজ। আরেক চরকি অরিজিনাল সিরিজ ‘লহু’ মুক্তি পাবে এ বছরই। কলকাতার নির্মাতা রাহুল মুখার্জি পরিচালিত এ সিরিজে জুটি বেঁধেছেন সোহিনী সরকার ও আরিফিন শুভ।
একাধিক সিনেমাও নিয়ে আসবে চরকি। রায়হান রাফী পরিচালিত সিনেমা ‘তুফান’ মুক্তি পাবে চরকিতে। আলফা আই, চরকি ও এসভিএফ ফিল্মসের প্রযোজনায় নির্মিতব্য এ সিনেমায় মূল চরিত্রে অভিনয় করছেন চিত্রনায়ক শাকিব খান। চরকির ‘মিনিস্ট্রি অব লাভ’ প্রকল্পের সিনেমা ‘কাছের মানুষ দূরে থুইয়া’ও আসবে। শিহাব শাহীন পরিচালিত এ সিনেমায় জুটি বেঁধেছেন তাসনিয়া ফারিণ ও প্রীতম হাসান। নির্মাতা রবিউল আলম নির্মাণ করবেন ‘মিনিস্ট্রি অব লাভ’ প্রকল্পের আরেক সিনেমা ‘ফরগেট মি নট’। মুক্তি পাবে এ বছরই।
গত বছর হইচইয়ে মহানগর ২–সহ চারটির মতো কনটেন্ট এসেছিল। এ বছরও চার-পাঁচটি কনটেন্টই আসবে বলে জানিয়েছে স্ট্রিমিং প্ল্যাটফর্মটি। তবে কী কী সিনেমা-সিরিজ আসবে, তা এখনো নিশ্চিত করেনি প্রতিষ্ঠানটি। এ বছরের ফেব্রুয়ারিতে আনুষ্ঠানিকভাবে ঘোষণা দেবে হইচই। হইচইয়ের মতো আরেক ওটিটি প্লাটফর্ম আইস্ক্রিনও জানিয়েছে, ২০২৪ সালের পরিকল্পনাটা এখনো চূড়ান্ত করা হয়নি। শিগগিরই জানানো হবে।"
2024-01-01 22:30:00,হিপহপ গান দিয়ে বছর শুরু,"গেল বছর মাকে হারিয়েছেন নিথর মাহবুব। তাই বছরটা তাঁর জন্য ছিল শোকের। এই শোককে শক্তিতে পরিণত করতে বছরজুড়ে নিজেকে নানা কাজে ব্যস্ত রেখেছেন এই শিল্পী এবং তার ফলও পেয়েছেন। বছরের শেষ দিকে এসে ত্রিদেশীয় ফিল্ম ফেস্টিভ্যাল ‘বাভাসি’ থেকে জিতে নিয়েছেন শ্রেষ্ঠ অভিনেতার পুরস্কার।
এদিকে গতকাল রোববার দীপ্ত টিভির জনপ্রিয় ধারাবাহিক ‘জবা’ নাটকের শুটিংয়ের মাধ্যমে নতুন বছরের শুটিং শুরু করছেন এই শিল্পী। আশিস রায়ের পরিচালনায় এই নাটকের শুটিংয়ের কাজে আগামীকাল সোমবার সারা দিন সাভারে কাটাবেন তিনি। অন্যদিকে বছরের শুরুতেই নতুন গান নিয়ে হাজির হয়েছেন নিথর মাহবুব। ‘নাইরে সুখ, নাইরে শান্তি’ শিরোনামের এই হিপহপ গ্রুপ সংটি থার্টি ফার্স্টের রাতে আরএস মিউজিক থেকে প্রকাশ পেয়েছে। গানটিতে নিথর মাহবুবসহ কণ্ঠ দিয়েছেন মুসাফা রাসু ও মাটির মামিন। গানের কথা লিখেছেন ও সুর করেছেন মাটির মামিন।
নিথর মাহবুব বলেন, ‘২০২৩ সালের ২ ফেব্রুয়ারি মাকে হারিয়েছি। এই শোক কাটাতে সারা বছর চেষ্টা করেছি বেশি বেশি কাজের সঙ্গে যুক্ত থাকতে। প্রচুর কাজ করেছি গেল বছর। ডিসেম্বর মাসজুড়েই ব্যস্ত ছিলাম। গত এক মাসে নিজের দল মাইম আর্ট থেকে “হাল ছেড়ো না” নামে একটি নাটকের নির্দেশনা দিয়েছি এবং অভিনয়ও করেছি।"
2024-01-01 22:24:56,"লারার বছরের সেরা ছবি, মেসি-রোনালদোর শুভেচ্ছা",
2024-01-01 22:13:38,রূপগঞ্জে আবার আওয়ামী লীগের প্রার্থীর ক্যাম্পে আগুন,"অভিযোগে বলা হয়েছে, দাউদপুরের জিন্দা এলাকায় গোলাম দস্তগীরের একটি অস্থায়ী নির্বাচনী ক্যাম্প রয়েছে। পাশাপাশি আসনটির স্বতন্ত্র প্রার্থী (কেটলি প্রতীক) উপজেলা আওয়ামী লীগের সাধারণ সম্পাদক শাহজাহান ভূঁইয়ারও একটি নির্বাচনী ক্যাম্প আছে। নির্বাচনকে ঘিরে কেটলি প্রতীকের লোকজন নৌকার লোকজনকে হুমকি দিয়ে আসছিল। এর মধ্যে সোমবার ভোরে অভিযুক্ত ক্যাটলি প্রতীকের লোকজন ক্যাম্পটিতে পেট্রল ঢেলে আগুন দিয়ে পুড়িয়ে দেয়। এতে ক্যাম্পে থাকা প্রায় পাঁচ লাখ টাকা মূল্যের পোস্টার, ব্যানার ও চেয়ারের ক্ষয়ক্ষতি হয়েছে।
আলী হোসেন নামে স্থানীয় এক বাসিন্দা জানান, আগুন দেওয়ার ঘটনা দেখে স্থানীয় ব্যক্তিরা আওয়ামী লীগের লোকজনকে জানালে তাঁরা এসে আগুন নেভান। নারায়ণগঞ্জের অতিরিক্ত পুলিশ সুপার (গ-সার্কেল) আবির হোসেন আগুন দেওয়ার বিষয়টি প্রথম আলোকে নিশ্চিত করেছেন। তিনি বলেন, খবর পেয়ে পুলিশ ঘটনাস্থল পরিদর্শন করেছে। এ বিষয়ে তদন্ত চলছে।"
2024-01-01 22:13:28,কুষ্টিয়ায় আওয়ামী লীগ নেতাকে গালিগালাজের অভিযোগে জাসদ নেতাকে নোটিশ,"অকথ্য ভাষায় গালিগালাজ করে বক্তব্য দেওয়ার অভিযোগে কুষ্টিয়া জেলা জাসদের সাধারণ সম্পাদক আবদুল আলীম স্বপনকে কারণ দর্শানোর নোটিশ পাঠিয়েছে নির্বাচনী অনুসন্ধান কমিটি। তিনি কুষ্টিয়া-২ (মিরপুর-ভেড়ামারা) আসনে ১৪–দলীয় জোট মনোনীত নৌকা প্রতীকের প্রার্থী হাসানুল হক ইনুর নির্বাচনী এজেন্ট।
আবদুল আলীম ভেড়ামারা উপজেলা আওয়ামী লীগের সহসভাপতি ও উপজেলা পরিষদ চেয়ারম্যান আক্তারুজ্জামান মিঠু এবং উপজেলা আওয়ামী লীগের সভাপতি রফিকুল আলম চুনুকে উদ্দেশ করে গালিগালাজ ও মানহানিকর বক্তব্য দিয়েছেন বলে নির্বাচনী অনুসন্ধান কমিটি অভিযোগ পেয়েছেন। আক্তারুজ্জামান মিঠু এই অভিযোগ করেছেন। এর পরিপ্রেক্ষিতে কুষ্টিয়া-২ আসনের নির্বাচনী অনুসন্ধান কমিটির সভাপতি যুগ্ম জেলা ও দায়রা জজ প্রথম আদালতের বিচারক মো. রেজওয়ানুজ্জামান আজ সোমবার বিকেলে এই নোটিশ দিয়েছেন।"
2024-01-02 11:03:47,নাসির উদ্দিন খান শুধু অভিনয়গুণে মানুষের মন জয় করে নিয়েছেন,
2024-01-01 21:41:43,"কুকুরমারা, শিয়ালমারীর মতো শ্রুতিকটু শব্দ থাকা ১১ বিদ্যালয়ের নাম পরিবর্তন","কুকুরমারা, শিয়ালমারীর মতো বিভিন্ন রকমের শ্রুতিকটু ও নেতিবাচক নাম থাকা দেশের ১১টি সরকারি প্রাথমিক বিদ্যালয়ের নাম পরিবর্তন করেছে সরকার। এর মধ্যে ৯টি বিদ্যালয় চুয়াডাঙ্গার আর ২টি নরসিংদীর। নতুন বছরের প্রথম দিনে আজ সোমবার প্রাথমিক ও গণশিক্ষা মন্ত্রণালয় প্রজ্ঞাপন জারি করে নাম পরিবর্তনের কথা জানিয়েছে।
প্রাথমিক ও গণশিক্ষা মন্ত্রণালয়ের প্রজ্ঞাপনে বলা হয়েছে, সরকারি প্রাথমিক বিদ্যালয়ের নামকরণ ও বিদ্যমান নাম পরিবর্তন নীতিমালা অনুযায়ী শ্রুতিকটু, নেতিবাচক এবং শিশুমনে ও জনমনে বিরূপ প্রভাব ফেলে—এমন বিদ্যালয়গুলোর নাম পরিবর্তন করা হয়েছে।
উল্লেখ, এর আগেও শ্রুতিকটু নাম থাকা বেশ কিছু সরকারি প্রাথমিক বিদ্যালয়ের নাম পরিবর্তন করেছিল প্রাথমিক ও গণশিক্ষা মন্ত্রণালয়।
নতুন নামকরণ অনুযায়ী নরসিংদীর বেলাব উপজেলার ‘কুকুরমারা সরকারি প্রাথমিক বিদ্যালয়ের’ নতুন নাম হয়েছে শান্তিপুর সরকারি প্রাথমিক বিদ্যালয়; আর রায়পুরা উপজেলার ‘আদিয়াবাদ সরকারি প্রাথমিক বিদ্যালয়ের’ নাম পরিবর্তন করে ড. মনিরুজ্জামান সরকারি প্রাথমিক বিদ্যালয় করা হয়েছে।
এ রকমভাবে চুয়াডাঙ্গার আলমডাঙ্গা উপজেলার ‘বটিয়াপাড়া শিয়ালমারী এজি বালিকা বিদ্যালয়ের’ নাম আব্দুল গণি সরকারি প্রাথমিক বিদ্যালয়, একই উপজেলার ‘কুমারী বালিকা সরকারি প্রাথমিক বিদ্যালয়ের’ নাম দক্ষিণপাড়া প্রতিভা বিকাশ সরকারি প্রাথমিক বিদ্যালয়, ‘ভোদুয়া সরকারি প্রাথমিক বালিকা বিদ্যালয়ের’ নাম ভোদুয়া সরকারি প্রাথমিক বিদ্যালয়, ‘বড়বোয়ালিয়া বালিকা সরকারি প্রাথমিক বিদ্যালয়ের’ নাম বড়বোয়ালিয়া সরকারি প্রাথমিক বিদ্যালয়, ‘ভোগাইল বালিকা সরকারি প্রাথমিক বিদ্যালয়ের’ নাম ভোগাইল সরকারি প্রাথমিক বিদ্যালয়, ‘হারদী বালিকা সরকারি প্রাথমিক বিদ্যালয়ের’ নাম হারদী সরকারি প্রাথমিক বিদ্যালয় এবং ‘মরহুম ডা. মোকছেদ আলী মুন্সীগঞ্জ পশুরহাট সরকারি প্রাথমিক বিদ্যালয়ের’ নাম পরিবর্তন করে ডা. মোকছেদ আলী সরকারি প্রাথমিক বিদ্যালয় করা হয়েছে।
একই জেলার জীবননগর উপজেলার ‘জীবননগর থানা বালিকা সরকারি প্রাথমিক বিদ্যালয়ের’ নাম জীবননগর সরকারি প্রাথমিক বিদ্যালয় এবং ‘আন্দুলবাড়ীয়া বালিকা সরকারি প্রাথমিক বিদ্যালয়ের’ নাম আন্দুলবাড়ীয়া সরকারি প্রাথমিক বিদ্যালয় করা হয়েছে।"
2024-01-01 21:37:20,নির্বাচন কমিশনের সঙ্গে বৈঠক করল যুক্তরাষ্ট্রের প্রতিনিধিদল,"যুক্তরাষ্ট্রের ইন্টারন্যাশনাল রিপাবলিকান ইনস্টিটিউট (আইআরআই) এবং ন্যাশনাল ডেমোক্রেটিক ইনস্টিটিউটের (এনডিআই) যৌথ প্রতিনিধিদল নির্বাচন কমিশনের (ইসি) সঙ্গে বৈঠক করেছে।
আজ সোমবার বিকেলে নির্বাচন ভবনে ওই বৈঠক হয়।
বৈঠক শেষে নির্বাচন কমিশনের অতিরিক্ত সচিব অশোক কুমার দেবনাথ সাংবাদিকদের বলেন, এনডিআই ও আইআরইয়ের পাঁচ সদস্যের একটি প্রতিনিধিদলের সঙ্গে নির্বাচন কমিশনের বৈঠক হয়েছে। বৈঠকটি ‘কনফিডেনশিয়াল’(গোপনীয়)। তারা (এনডিআই ও আইআরআই) গণমাধ্যমে কিছু ‘ডিসক্লোজ’ (প্রকাশ) না করতে অনুরোধ করেছে।
অশোক কুমার বলেন, প্রতিনিধিদলটি নির্বাচনের প্রস্তুতি সম্পর্কে জানতে চেয়েছিল। নিরাপত্তা পরিকল্পনা, নির্বাচনী সরঞ্জাম কীভাবে পৌঁছাচ্ছে, আচরণবিধি, সংখ্যালঘু—এসব বিষয়ে আলোচনা হয়েছে।
আইআরআই ও এনডিআইয়ের যৌথ প্রতিনিধিদলটি গত ২৩ ডিসেম্বর রাতে ঢাকায় আসে। তারা ৭ জানুয়ারির নির্বাচনের আগে, নির্বাচনের সময় এবং নির্বাচন–পরবর্তী সহিংস পরিস্থিতির ওপর নজর রাখবে এবং সেগুলোর মূল্যায়ন করবে। তারা বাংলাদেশ নির্বাচন কমিশন থেকে অনুমোদন পেয়েছে এবং ছয় থেকে আট সপ্তাহ বাংলাদেশে থাকবে। তারা বিভিন্ন ধরনের নির্বাচনী সহিংসতার বিষয়ভিত্তিক বিশ্লেষণ করবে। এর মধ্যে রয়েছে দলের অভ্যন্তরীণ কোন্দলের কারণে সহিংসতা, আন্তদলীয় সহিংসতা, নারী ও অন্যান্য প্রান্তিক গোষ্ঠীকে লক্ষ্য করে সহিংসতা, অনলাইনে হয়রানি ও হুমকি। এসব সহিংসতা মোকাবিলায় রাষ্ট্রীয় প্রতিষ্ঠানের ভূমিকা দেখবে প্রতিনিধিদল।
এ ছাড়া প্রতিনিধিদল নির্বাচনী প্রক্রিয়া শেষে পরবর্তী নির্বাচনে সহিংসতা কমাতে গঠনমূলক সুপারিশসহ নির্বাচনী সহিংসতার ওপর একটি মূল্যায়ন প্রতিবেদন উপস্থাপন করবে।"
2024-01-01 21:30:00,হ্যাপি নিউ ইয়ার,"স্রষ্টার নিয়মে দিনের শেষে রাত আসে
পুরাতন থেকে যায় স্মৃতি হয়ে পাশে।
সবাই আগ্রহ ভরে তাকিয়ে থাকে নতুনের পানে
সাথে চলে আতশবাজি এবং মজে গানে গানে।
সুস্বাগত জানায় হ্যাপি নিউ ইয়ারে
আবালবৃদ্ধবনিতা সবারে।
কত স্মৃতি থাকে স্মৃতিপটে
সময়ে সময়ে অনেকেরই ঘটে।
পুরাতন জলাঞ্জলি নতুনের বাণী
পৃথিবীর সব দেশে চলে জানি।
চলে বিভিন্ন বাজিমাত দেশে দেশে
সংবাদমাধ্যমে সব বিভিন্নভাবে আসে,
আশা করে সবাই হাসিখুশি থাকার
বলে হ্যাপি নিউ ইয়ার, হ্যাপি নিউ ইয়ার..."
2024-01-01 22:32:15,"লাইভে তিশা বললেন, এক মিনিট আসছি; তারপরে কী ঘটল?","তারকা দম্পতির মা হওয়ার অভিজ্ঞতা নিয়ে এ বছর মুক্তি পেয়েছে ‘সামথিং লাইক অ্যান অটোবায়োগ্রাফি’। সেই ছবিতে মুখ্য ভূমিকায় অভিনয় করেছেন মোস্তফা সরয়ার ফারুকী ও নুসরাত ইমরোজ তিশা। সিনেমার গল্পে এই দম্পতিকে দেখা যায় মা হওয়ার সিদ্ধান্ত নেওয়ার পরের ঘটনা। সন্তান জন্মের আগপর্যন্ত যে ঘটনাগুলো দর্শকদের মধ্যে আলোচনা তৈরি করে। সেই সিনেমা ও নতুন বছরের শুভেচ্ছা জানাতেই ফেসবুক লাইভে হাজির হয়েছিলেন অভিনেত্রী নুসরাত ইমরোজ তিশা। এর মাঝেই হঠাৎ এই অভিনেত্রীকে এক মিনিটের জন্য বিরতি নিতে হয়। তারপরে কাকে নিয়ে হাজির হলেন তিশা?
অভিনেত্রী নুসরাত ইমরোজ তিশার জন্য এ বছরটা যেন অন্য রকম প্রাপ্তির। প্রথমবার তিনি স্বামীর সঙ্গে অভিনয় করেছেন। দীর্ঘ পরিচালনা ক্যারিয়ারে প্রথম ফারুকীকে দর্শক পর্দায় সামনে দেখলেন। সেই অভিজ্ঞতা নিয়েই লাইভে উঠে এসেছে তাঁদের ব্যক্তিগত জীবনের অভিজ্ঞতা। লাইভের শুরুতেই তিশা ভক্তদের ভিডিও স্ট্রিমিং প্ল্যাটফর্ম চরকির ‘সামথিং লাইক অ্যান অটোবায়োগ্রাফি’ দেখার আহ্বান জানান। কারণ, এই সিনেমাটির নতুন ভার্সন মুক্তি পেয়েছে। তিশার গাওয়া গানটি সিনেমায় যুক্ত হয়। সেই গানের মডেল এই দম্পতির মেয়ে ইলহাম।
লাইভে ভক্তদের নতুন তথ্য দেন তিশা। কারণ, সন্তান জন্ম দেওয়ার ঘটনাগুলো সিনেমায় উঠে এলেও অনেক গল্পই বাকি ছিল। সেগুলো ভক্তদের মন্তব্যে উঠে আসে তিশার লাইভে। এক ভক্তের প্রশ্নে ফেসবুক লাইভে মা হওয়ার অজানা অভিজ্ঞতা ভক্তদের কাছে তুলে ধরে তিশা বলেন, ‘আমার মা হওয়ার জার্নিটা খুবই সুন্দর ছিল। আমি কনসিভ করার পরে থেকে ইলহাম জন্ম নেওয়ার আগপর্যন্ত সময়টা খুবই ভালো কেটেছে। কারণ, অনেক সময় দেখা যায় প্রেগন্যান্ট হওয়ার সঙ্গে সঙ্গে ভমিটিং হচ্ছে, খেতে ইচ্ছে করছে না। ঘুম হচ্ছে না। এগুলো প্রতিটা মেয়েরই কমবেশি হয়। কিন্তু আমার ক্ষেত্রে এটা হয়েছে ব্যতিক্রম। আমার ভমিটিং হয়নি, আমি সরয়ারকে কোনো পেইন দিইনি। আমার সবকিছু স্মুথ এবং নাইস ছিল।’
তিশা এই সময় জানান, তিনি খুব একটা লাইভে আসেন না। এর আগে একবারই ফেসবুক লাইভে এসেছিলেন। এবার দ্বিতীয়বার। এই সময়ে ভক্তদের সঙ্গে সরাসরি যোগাযোগ করাটা তিশার কাছে দারুণ ব্যাপার মনে হয়েছে। তিনি নিজেও ভক্তদের সঙ্গে এভাবে যোগাযোগ করতে পেরে উচ্ছ্বসিত। কারণ, দিন শেষে ভক্তদের ভালোবাসাই তাঁকে কাজ করতে উদ্বুদ্ধ করে।
তিশা বলেন, ‘লাইভ করার পরে মনে হয় কাজের নতুন একটা উদ্যম খুঁজে পাই। দর্শকদের ভালোবাসায় মনে হয় নতুন নতুন কাজ শুরু করব। আপনাদের সামনে আবার নতুনভাবে নতুন কাজ নিয়ে আসব। ভালো লাগছে। এই জন্য আমি চিন্তা করছি ২০২৪ সালে প্রতি মাসে কমপক্ষে দুটি করে লাইভ করব (হাসি)। যদি আপনারা আমার লাইভে অংশ নেন।’
ভক্তরা তখন মন্তব্য করে জানান, তাঁর পাশে আছেন। বিভিন্ন দেশ থেকে ভক্তরা মন্তব্য করে নতুন বছরের শুভেচ্ছা জানায়। এর মাঝে অনেকের প্রশ্ন ছিল ইলহাম কোথায়? অনেক ভক্তদের এমন প্রশ্ন শুনে তিশা লাইভে থেকে এক মিনিটের বিরতি নিয়ে চলে গেলেন ইলহামকে আনতে। তখনো চলছে লাইভ। লাইভে তিশা না থাকলেও শোনা যাচ্ছিল, ‘এই, ইলহাম কই।’"
2024-01-01 21:25:00,হেঁটে বিশ্বকাপ দেখতে যাওয়ার পথে ইরানে আটক স্প্যানিশ পর্যটকের মুক্তি,"দূরদিগন্তে চোখ রেখে হেঁটে মাইলের পর মাইল পাড়ি দেওয়া তাঁর নেশা। সময় পেলেই প্রকৃতির সান্নিধ্য পেতে ছুটে যেতেন স্প্যানিশ নাগরিক সান্তিয়াগো সানচেজ। ২০২২ সালের অক্টোবরে তেমনই এক যাত্রায় নামেন সানচেজ। গন্তব্য ছিল কাতার। উদ্দেশ্য বিশ্বকাপ ফুটবল উপভোগ করা। কিন্তু বিপত্তি বাধে ২ অক্টোবর।
ভিসা না থাকায় সেদিন তাঁকে আটক করে হাজতে পাঠায় ইরান প্রশাসন। হেঁটে পৃথিবী দেখার নেশায় মত্ত সানচেজ এক বছরের বেশি সময় ধরে বন্দী ছিলেন ইরানের কারাগারে। তবে সানচেজের দুর্দিনের অবসান ঘটল অবশেষে। তাঁকে মুক্তি দিয়েছে ইরান সরকার। স্পেনের ইরান দূতাবাস রোববার জানিয়েছে, তাদের দেশে আটক সর্বশেষ স্প্যানিশ নাগরিককে মুক্তি দিয়েছে তারা।
২০২২ সালের অক্টোবরে ইরানে প্রবেশের পর এই পর্যটককে আটক করা হয়েছিল। সানচেজকে যখন আটক করা হয়, তখন ইরানে মাসা আমিনির পুলিশি হেফাজতে মৃত্যুর ঘটনায় বিক্ষোভ চলছিল। হিজাব নিয়ে প্রতিবাদ করে আটক হয়েছিলেন ২২ বছর বয়সী মাসা আমিনি। সে সময় স্প্যানিশ সংবাদমাধ্যম জানিয়েছিল, মাসা আমিনির কবরস্থান দেখতে যাওয়ার পরই মূলত আটক করা হয় সানচেজকে।
তাঁর মুক্তির ঘোষণায় স্পেনে ইরান দূতাবাস সামাজিক যোগাযোগমাধ্যমে দেওয়া এক বিবৃতিতে জানায়, ‘ইসলামি প্রজাতন্ত্র ইরানের দূতাবাস আনন্দের সঙ্গে সান্তিয়াগো সানচেজ কোগেদোরের মুক্তি ঘোষণা করছে। তিনিই একমাত্র স্প্যানিশ নাগরিক হিসেবে ইরানে আটক ছিলেন।’
এর আগে ২০২২ সালের শুরুতে সান্তিয়াগোর হেঁটে কাতার যাওয়া নিয়ে বেশ আলোড়ন তৈরি হয়। রিয়াল মাদ্রিদের ভক্ত হিসেবে পরিচিত এই পর্যটককে সবাই শুভকামনাও জানায়। ৬ হাজার ৮০০ কিলোমিটার দীর্ঘ যাত্রাপথের খবরাখবর ইনস্টাগ্রামের মাধ্যমে দিয়ে যাচ্ছিলেন সানচেজ। এ নিয়ে সে সময় বেশ কিছু ছবি ও ভিডিও আপলোড করেন। তাঁর শেষ পোস্টটিতে লেখা ছিল, ‘ইরানে একটু বেশিই গরম। তবে ভালো আছি।’"
2024-01-01 21:20:59,ডায়েট করতে গিয়ে কি মাথাব্যথা হচ্ছে? জেনে নিন সমাধান,"ডায়েট করতে গিয়ে আমরা অনেকেই যেকোনো দুই বেলা খাবার খাওয়ার মাঝখানে খুব বেশি বিরতি নিয়ে ফেলি। একবার খাবার খাওয়ার পর থেকে আবার খাওয়ার আগপর্যন্ত এই অনিয়মিত এবং দীর্ঘ বিরতির ফলে শরীরে গ্লুকোজের মাত্রা অনেক বেড়ে যায়। শরীরে এই মাত্রাতিরিক্ত গ্লুকোজ আমাদের খিদে আরও বাড়িয়ে দেয়। শুধু তা–ই নয়, এই গ্লুকোজ মস্তিষ্কে রাসায়নিক বিক্রিয়া ঘটিয়ে এমন কিছু হরমোনের নিঃসরণ বাড়িয়ে দেয়, যা মানসিক চাপ বাড়াতে থাকে। এসব হরমোন বা রাসায়নিক উপাদানগুলো মাথাব্যথার কারণ হয়ে দাঁড়ায়।
প্রতিকার: দুবার খাবার খাওয়ার মাঝখানে চার ঘণ্টার বেশি বিরতি নেবেন না। পারলে মাঝখানের সময় হালকা কিছু (বাদাম বা বিস্কুট) খেয়ে নিন।
বিজ্ঞানীরা বলেন, পানি কম খাওয়ার ফলে মস্তিষ্কের রক্তনালিগুলো সংকুচিত হতে শুরু করে। এর ফলে মস্তিষ্কে পর্যাপ্ত রক্ত এবং অক্সিজেনের অভাব দেখা দেয়। এই পানিস্বল্পতা মাথাব্যথার অন্যতম কারণ। এ ছাড়া ইলেক্ট্রোলাইটের অভাবেও মাথাব্যথা হতে পারে।
প্রতিকার: যখনই তেষ্টা পাবে, তখনই বুঝে নিন শরীরে পানির ঘাটতি একটু হলেও দেখা দিয়েছে। পানির ঘাটতি কোনোভাবেই হতে দেওয়া যাবে না। তাই নির্দিষ্ট সময় পরপর পানি খান। প্রতিবার খাবার খাওয়ার আগে এবং দুবার খাওয়ার মাঝখানেও পানি খেতে ভুলবেন না।
সুইটেনারে থাকে অ্যাসপারটেম। এই অ্যাসপারটেম হলো একধরনের নন-স্যাকারাইড উপাদান, যা সুক্রোজের চেয়ে ২০০ গুণ বেশি মিষ্টি! যুক্তরাষ্ট্রের একটি গবেষণা বলছে, ডায়েট কোমল পানীয় বা খাবারে এই অ্যাসপারটেমের সংযোজন আমাদের মাথাব্যথার কারণ হতে পারে।
প্রতিকার: যদি টের পান যে সুইটেনার আপনার মাথাব্যথার কারণ হচ্ছে, তাহলে যেকোনো ভালো ফুড জার্নাল থেকে এর ব্যবহারের নির্দেশাবলি ভালো করে পড়ে নিন।
ডায়েট করতে গিয়ে হুট করেই কফি বা কার্বোনেটেড বেভারেজ খাওয়া বন্ধ করে দেওয়া ঠিক নয়। বিজ্ঞানীরা মনে করেন, হুট করেই ক্যাফেইন গ্রহণ কমিয়ে দেওয়া এমন প্রতি ১০০ জনের ৫০ জনই মাথাব্যথার শিকার হন।
প্রতিকার: হুট করে ক্যাফেইন খাওয়া বন্ধ না করে সময় নিন। ধীরে ধীরে কমিয়ে ফেলুন। তাহলে মাথাব্যথার সমস্যা থেকে প্রতিকার পাবেন।
সূত্র: রিডার্স ডাইজেস্ট"
2024-01-01 21:07:25,বিশ্বজুড়ে বর্ণিল বর্ষবরণের আয়োজন,"বর্ষপঞ্জি থেকে বিদায় নিল আরও একটি বছর। বরণ করে নেওয়া হলো খ্রিষ্টীয় ২০২৪ সালকে। নতুন বছরকে স্বাগত জানাতে দেশে দেশে ছিল নানা আয়োজন। বছরের প্রথম প্রহরে রঙিন হয়ে উঠেছিল বিশ্বের এক প্রান্ত থেকে আরেক প্রান্ত। বর্ষবরণের আয়োজনে আলোর ঝলকানি যেমন ছিল, তেমনি বিচিত্র সাজে সেজেছিলেন অনেকে। সেসব মুহূর্তই এসেছে আলোকচিত্রীদের ক্যামেরায়।"
2024-01-01 21:00:30,নতুন বছরের প্রথম দিন ডেঙ্গুতে মৃত্যু নেই,"বছরের প্রথম দিন সুখবর দিয়েছে স্বাস্থ্য অধিদপ্তর। গত ২৪ ঘণ্টায় ডেঙ্গুতে কারও মৃত্যু হয়নি। এ সময় ডেঙ্গু নিয়ে হাসপাতালে ভর্তি হয়েছেন ৮৫ জন।
আজ সোমবার স্বাস্থ্য অধিদপ্তরের সংবাদ বিজ্ঞপ্তিতে এ তথ্য জানানো হয়। এতে বলা হয়, শেষ ২৪ ঘণ্টায় (গতকাল রোববার সকাল আটটা থেকে আজ সোমবার সকাল আটটা পর্যন্ত) ডেঙ্গুতে আক্রান্ত হয়ে ঢাকা মহানগরের বিভিন্ন হাসপাতালে ভর্তি হয়েছেন ২৬ জন। আর ঢাকা মহানগরের বাইরের হাসপাতালে ভর্তি হয়েছেন ৫৯ জন। এ সময় হাসপাতালগুলো থেকে কোনো ডেঙ্গু রোগী ছাড়া পায়নি।
গত ২৪ ঘণ্টায় ঢাকা মহানগরের হাসপাতালগুলোয় ডেঙ্গু নিয়ে যাঁরা ভর্তি হয়েছেন, তাঁদের মধ্যে ১৮ জন পুরুষ ও ৮ জন নারী। পুরুষদের মধ্যে সবচেয়ে বেশি আক্রান্ত হয়েছেন ২৬ থেকে ৩০ বছর বয়সী ৭ জন।
এ সময় ঢাকার বাইরে ডেঙ্গু নিয়ে সবচেয়ে বেশি রোগী ভর্তি হয়েছেন চট্টগ্রাম বিভাগে। এই বিভাগের ১৯ জন ডেঙ্গু নিয়ে হাসপাতালে ভর্তি হয়েছেন। দ্বিতীয় সর্বোচ্চ রোগী ভর্তি হয়েছেন বরিশাল বিভাগে। দক্ষিণাঞ্চলের এই বিভাগে ১০ জন ডেঙ্গু নিয়ে হাসপাতালে ভর্তি হয়েছেন।
ডেঙ্গুতে আগের দিন দুজনের মৃত্যু হয়েছিল। তাঁদের নিয়ে চলতি বছর এডিস মশাবাহিত এই রোগে মারা যান ১ হাজার ৭০৫ জন। দেশের ইতিহাসে ডেঙ্গুতে আক্রান্ত হয়ে এক বছরে মৃত্যুর রেকর্ড এটি।"
2024-01-01 20:52:56,"২০২৪ মাতাবে গুটিপা, ট্যান আর কালিন্দীর ট্রেন্ডি ব্যাগগুলো","হালের সঙ্গে তাল মিলিয়ে নিজেকে আকর্ষণীয় করে উপস্থাপন করতে পোশাকের সঙ্গে চাই ফ্যাশনেবল ব্যাগ। প্রয়োজনীয় সব জিনিসপত্র গুছিয়ে বেরিয়ে পড়তে বিকল্প নেই রুচিশীল একটি ব্যাগের। কারণ, শুধু ফ্যাশন সেন্স নয়, ব্যক্তিত্বও ফুটে ওঠে জুতসই অনুষঙ্গের মাধ্যমে। তাই পোশাক, অনুষ্ঠান ও কাজের ধরনের ওপর নির্ভর করে ব্যাগ পছন্দ করে থাকেন ফ্যাশনিস্তারা। এ বছর তো দারুণ দাপট দেখাচ্ছে টোটব্যাগ। সেই প্রতিযোগিতায় পিছিয়ে নেই ক্রসবডি ব্যাগ, অফিস ব্যাগ ও মিনিমাল আকারের বিভিন্ন ঢঙের ব্যাগগুলো।
অ্যানোলা ও অ্যামালিয়ার কথা বলতে হয় প্রথমেই। কর্মজীবী নারীদের নিত্যদিন ব্যবহারে উপযুক্ত এই ব্যাগ দুটো। কারণ, অফিস হোক কিংবা কোনো দাওয়াত বা পার্টি, ব্যাগের লুক নিয়ে চিন্তা কমাবে অ্যানোলা ও অ্যামালিয়া। টপ হ্যান্ডেল ও লং বেল্ট উভয়েরই ব্যবস্থা আছে ব্যাগগুলোয়। রয়েছে তিনটি চেম্বার, একটি জিপ পকেট ও একটি মুঠোফোন পকেট। অফিসের কর্মব্যস্ত দিন হোক কিংবা সপ্তাহের শেষ—সব পরিবেশেই আভিজাত্য ফুটিয়ে তুলবে গুটিপার এই ব্যাগ দুটো। ব্যাগগুলো গুটিপার নিজস্ব কারখানায় তৈরি। ব্র্যান্ডের স্বত্বাধিকারী তাসলিমা মিজি বলেন, ‘আমরা সব সময় ক্রেতাদের গুণগত মানসম্পন্ন পণ্য দিয়ে থাকি। ব্যাগগুলো যেমন ফ্যাশনেবল, তেমনি আছে এর ব্যবহার–উপযোগিতা। তাই ক্রেতাদের চাহিদার শীর্ষে রয়েছে এসব ব্যাগ।’ দাম পড়বে তিন থেকে চার হাজার টাকা।
দেশীয় ব্র্যান্ড গুটিপার তৈরি স্টাইলিশ মিনিমাল ব্যাগ 'লিলি হোবো মিনি' ক্যাজুয়াল হোক কিংবা পার্টি, যেকোনো আয়োজনে নজর কাড়বে সবার। চামড়ার তৈরি এই ব্যাগের উচ্চতা, প্রস্থ ও গভীরতা যথাক্রমে ৪.৫, ৮.৫ ও ২.৯ ইঞ্চি। ১টি চেম্বার, ১টি খোলা পকেট ও ১টি জিপ পকেট নিয়ে নিজস্ব স্টাইলের জানান দেয় ব্যাগটি। বেল্টেও আছে বৈচিত্র্য ও ট্রেন্ডের ছোঁয়া। অর্ধেক চামড়া ও অর্ধেক স্টিল ফিউশনের বেল্ট ব্যাগটিকে করেছে আরও আকর্ষণীয়। পশ্চিমা বা দেশীয় লুক যা–ই হোক, শোভা বর্ধন করবে 'লিলি হোবো মিনি'।
'বছরের শুরু আর শেষ দিকে শীতকে কেন্দ্র করে বিয়ের ধুম পড়ে যায়। আর এ সময় বিয়ে, পার্টি, ঘোরাঘুরিতে অভিজাত ফ্যাশন অনুষঙ্গ হিসেবে ব্যাগের চাহিদা বাড়ে', বলেন ট্যান-এর স্বত্বাধিকারী তানিয়া ওয়াহাব। লেদারের ব্যাগের পাশাপাশি জনপ্রিয় এখন ভ্রমণের উপযোগী হালকা ব্যাগ ও ট্যানের পাহাড়ি গামছার ব্যাগগুলো। গামছা ব্যাগগুলো ক্রেতারা এত পছন্দ করেন যে ই-কমার্স প্ল্যাটফর্মগুলোয় লঞ্চ করার আগেই স্টক শেষ হয়ে যায় বলে জানান তানিয়া।
লেদারের ব্যাগের ক্রেতারা বিশেষ। কারণ, লেদারপ্রেমীরা লেদার ছাড়া অন্য কিছু ব্যবহার করে সাচ্ছন্দ্য বোধ করেন না। জেনুইন লেদারের ব্যাগে অভিনবত্ব আনতে ট্যানের সংযোজন হ্যান্ড পেইন্ট। বোহো, পাহাড়, সমুদ্র ও ভিন্নধর্মী সব ফ্লোরাল মোটিফে পেইন্ট করা হয় ব্যাগগুলো। এগুলো ভ্রমণের সঙ্গী হিসেবে বেশ জনপ্রিয় এ সময়। এক হাজার থেকে শুরু করে আট হাজার টাকায় পাওয়া যায় এসব ব্যাগ। সামনের পাশে চুম্বক বাটন পকেট, পেছনে জিপ পকেট আর মাঝের চেম্বারে তিনটি জিপ পকেটে পুরে নেওয়া যাবে প্রয়োজনীয় সবকিছু। সবার পছন্দের লং বেল্ট ফিচারও বাদ যায়নি এসব ব্যাগ থেকে।
বছরজুড়ে সুতি শাড়ি পরার একটি ট্রেন্ড চলেছে। সুতি শাড়ির সঙ্গে জোড়া বেঁধে টোট ব্যাগও সমানভাবে পেয়েছে জনপ্রিয়তা, বিশেষ করে অল্পবয়সী মেয়েদের কাছে, জানান দেশীয় ব্যাগের উদ্যোগ কালিন্দীর প্রধান নির্বাহী মুনিয়া জামান। শাড়ির সঙ্গে মিলিয়ে বিভিন্ন রঙের টোট ব্যাগ এখন তরুণীদের পছন্দের তুঙ্গে। টোট ব্যাগে জায়গা যেমন বেশি, দামও তুলনামূলক কম। বিভিন্ন রঙের, ভিন্ন নামের ব্যাগগুলো ক্রেতাদের চাহিদার শীর্ষে রয়েছে, বলেন মুনিয়া। কালিন্দীর রূপসা, কলাপাতা নামের রঙিন টোটগুলো আসলেই ট্রেন্ডি আর সুবিধাজনক। ব্যাগের আধুনিক উপস্থাপনায় ভিন্নতা আনতে উদ্যোক্তারা বিভিন্ন চেষ্টা করে যাচ্ছেন। লিলি টোটকে তার প্রতিফলনই বলা যায়। কালিন্দী জলপদ্মের মোটিফে করেছে এই ব্যাগ। শাড়ি কিংবা কুর্তির সঙ্গে, অফিস অথবা চায়ের আড্ডায়, যেকোনো পোশাক আর যেকোনো জায়গায় অনায়াস মানানসই এই ব্যাগ। উন্নতমানের পাটের কাপড় দিয়ে তৈরি ব্যাগটি দেখতে ছোট হলেও এতে বহন করা যাবে টুকিটাকির পাহাড়। আয়োজন যা–ই হোক, ছোট এই লিলির মতো দেখতে ব্যাগটি বিশেষভাবে নজর কাড়বেই।
কালিন্দীর আরেকটি ফ্যাশনেবল ব্যাগ ক্রসবডি মাইনী, যা বেশ সাড়া ফেলেছে। নিয়মিত হাঁটাহাঁটি ও ভ্রমণে চাই হালকা ওজনের ছোট ব্যাগ। সেদিক থেকে মাইনী একটি আদর্শ ব্যাগ। দামও হাতের নাগালে। ৭.৫, ৯ ও ৩ ইঞ্চ উচ্চতা, প্রস্থ ও গভীরতার এই মাইনীর বিনিময় মূল্য ৬০০ টাকা। ক্রসবডি এই ব্যাগ মানিয়ে যাবে যেকোনো পোশাকের সঙ্গে। শতভাগ পাট ও চামড়ার সংমিশ্রণে ব্যাগটি বেশ ফ্যাশনেবল। মিনিমাল নকশার এই ব্যাগে পাওয়া যাবে একটি চেম্বার আর পাশে একটি জিপার পকেট।
ছবি: গুটিপা, ট্যান ও কালিন্দী"
2024-01-01 20:51:47,৬ নেতাকে বহিষ্কার করেছে বিএনপি,"শৃঙ্খলাপরিপন্থী কর্মকাণ্ডে জড়িত থাকার অভিযোগ এনে দেশের বিভিন্ন অঞ্চলের ছয় নেতাকে বহিষ্কার করেছে বিএনপি। বহিষ্কৃত নেতারা ঢাকা, সিলেট, ফরিদপুর ও নীলফামারীর বিভিন্ন কমিটিতে ছিলেন।
আজ সোমবার গণমাধ্যমে সংবাদ বিজ্ঞপ্তি পাঠিয়ে এ তথ্য জানানো হয়েছে। ছয় নেতার মধ্যে পাঁচজন বিএনপি ও অপরজন যুবদলের সঙ্গে সম্পৃক্ত ছিলেন। বিএনপির জ্যেষ্ঠ যুগ্ম মহাসচিব রুহুল কবির রিজভীর সই করা বিজ্ঞপ্তিতে বলা হয়েছে, ছয় নেতাকে বিএনপির প্রাথমিক সদস্য পদসহ সব পর্যায়ের পদ থেকে বহিষ্কার করা হলো।
বহিষ্কৃত ছয় নেতা হলেন নীলফামারীর ডোমার উপজেলা বিএনপির জ্যেষ্ঠ সহসভাপতি মোমিনুর রহমান, সিলেটের বিয়ানীবাজার উপজেলা বিএনপির সহসভাপতি কছির আলী, ঢাকার দোহার থানা বিএনপির অর্থ সম্পাদক জাফর ইকবাল, ফরিদপুরের সদরপুর থানার কৃষ্ণপুর ইউনিয়ন বিএনপির সভাপতি মতিউর রহমান এবং একই ইউনিয়ন বিএনপির সাধারণ সম্পাদক ইউসুফ ব্যাপারী। এ ছাড়া ঢাকা জেলা যুবদলের সাবেক যুগ্ম আহ্বায়ক তানভীর আহমেদকেও সংগঠনের প্রাথমিক সদস্য পদসহ সব পর্যায়ের পদ থেকে বহিষ্কার করা হয়েছে।
সংবাদ বিজ্ঞপ্তিতে সুনির্দিষ্ট অভিযোগের ভিত্তিতে এসব নেতাকে বহিষ্কার করা হয়েছে বলে উল্লেখ করা হয়েছে। তবে অভিযোগের বিষয়ে কিছু বলা হয়নি।"
2024-01-01 20:49:11,গণতন্ত্র ও অর্থনীতিকে ধ্বংসের প্রান্তে নিয়ে এসেছে ক্ষমতার লোভ: এবি পার্টি,"এবি পার্টির নেতারা বলেছেন, নির্বাচন কমিশনাররাই বলেছেন এই নির্বাচন নিয়ে দেশ কী ধরনের সমস্যায় পড়তে যাচ্ছে। ক্ষমতার লোভ পুরো দেশের গণতন্ত্র ও অর্থনীতিকে ধ্বংসের দ্বারপ্রান্তে নিয়ে এসেছে।
আজ সোমবার নির্বাচন বর্জনের দাবিতে রাজধানীর বিজয়নগর, কাকরাইল, পল্টন ও সেগুনবাগিচা এলাকায় প্রচারপত্র বিলির কর্মসূচি শেষে এসব কথা বলেন এবি পার্টির নেতারা।
এবি পার্টির যুগ্ম আহ্বায়ক আবদুল ওহাব মিনার বলেন, একতরফা নির্বাচনের মাধ্যমে আওয়ামী লীগ আবার লুটপাট আর নির্যাতনের লাইসেন্স পাঁচ বছরের জন্য নবায়ন করার চক্রান্ত করছে। ‘আমি’ আর ‘ডামির’ এই নির্বাচন জনগণ মেনে নেবে না। সাজানো মামলায় বিরোধী রাজনৈতিক নেতাদের জেলে ঢোকানো হয়েছে। এভাবে শেষ রক্ষা হবে না। ড. মুহাম্মদ ইউনূসকে সাজা দেওয়ারও সমালোচনা করেন তিনি।
দলটির আরেক যুগ্ম আহ্বায়ক তাজুল ইসলাম বলেন, আজ সব দলকে নির্বাচনের বাইরে রেখে আওয়ামী লীগ ডামি, জোট আর তল্পিবাহক কিছু দল দিয়ে দেশের গণতন্ত্রকে হত্যা করছে।"
2024-01-01 21:26:07,"প্রতিপক্ষকে ফাঁসাতে বাবাকে খুন, জানা গেল ৩ বছর পর","অজ্ঞাতপরিচয় ‘দুর্বৃত্তদের’ হাতে খুন হন গাজীপুরের শ্রীপুরের এক অটোরিকশা গ্যারেজের মালিক গিয়াসউদ্দিন (৬০)। এ ঘটনায় বাদী হয়ে মামলা করেন গিয়াসের বড় ছেলে অলিউল্লাহ। তিন বছর পর জানা গেছে, চাচাতো ভাইয়ের সঙ্গে পরিকল্পনা করে গিয়াসকে হত্যায় জড়িত ছিলেন তাঁরই আরেক ছেলে।
শ্রীপুরের ভাংনাহাটির নতুন বাজারের বাসিন্দা গিয়াসের বাড়ির পাশেই অটোরিকশার গ্যারেজ। সেখানে ভাড়ায় অটোরিকশা রাখা হতো। গিয়াস রাতে গ্যারেজেই ঘুমাতেন। ২০২০ সালের ১১ ডিসেম্বর সেখানে ঘুমিয়েছিলেন গিয়াস। পরদিন সকালে গ্যারেজ থেকে তাঁর লাশ উদ্ধার করা হয়।
এ ঘটনায় করা মামলায় এজাহারভুক্ত আসামি ছিল না। তবে এজাহারে গিয়াসের প্রতিবেশী মো. শাহাবুদ্দিন, তাঁর ছেলে মোখলেছ ও স্ত্রী মোরশেদাকে সন্দেহভাজন হিসেবে উল্লেখ করা হয়। মামলার বিবরণে বলা হয়, সন্দেহভাজন ব্যক্তিদের সঙ্গে জমিজমা নিয়ে বিরোধ ছিল গিয়াসের।
শ্রীপুর থানা ও গাজীপুর জেলা গোয়েন্দা পুলিশ (ডিবি) মামলার তদন্ত করে। গোয়েন্দা পুলিশ হত্যার কারণ উদ্‌ঘাটন ও জড়িত ব্যক্তিদের গ্রেপ্তার করতে না পারলে মামলা তদন্তের দায়িত্ব পায় পুলিশ ব্যুরো অব ইনভেস্টিগেশন (পিবিআই)। তদন্ত করে পিবিআই জানতে পারে, গিয়াসকে খুন করেন তাঁরই এক ছেলে ও ভাতিজা।
মামলার প্রথম তদন্তকারী কর্মকর্তা ছিলেন শ্রীপুর থানার তৎকালীন উপপরিদর্শক (এসআই) মো. আনোয়ার হোসেন। বর্তমানে তিনি কালিয়াকৈর থানায় কর্মরত। গত শনিবার রাতে তিনি প্রথম আলোকে বলেন, হত্যায় জড়িত অভিযোগে পিবিআই যাঁকে গ্রেপ্তার করেছে, তিনিও তাঁকে সন্দেহ করেছিলেন। কিন্তু মামলার বাদী ও নিহত গিয়াসউদ্দিনের বড় ছেলে অলিউল্লাহর আপত্তির কারণে ওই ব্যক্তিকে গ্রেপ্তার করতে পারেননি।
২০২০ সালের ১২ ডিসেম্বর থেকে ২০২১ সালের ২৫ ফেব্রুয়ারি পর্যন্ত প্রায় আড়াই মাস মামলাটি তদন্ত করে শ্রীপুর থানা ও গাজীপুর জেলা গোয়েন্দা পুলিশ (ডিবি)। পরে পুলিশ সদর দপ্তরের নির্দেশে ২০২১ সালের ২৪ ফেব্রুয়ারি পিবিআইয়ের গাজীপুর জেলা মামলাটির তদন্তের দায়িত্ব পায়।
মামলার সর্বশেষ তদন্তকারী কর্মকর্তা ছিলেন পিবিআইয়ের পরিদর্শক মো. হাফিজুর রহমান। এখন তিনি শাহজালাল আন্তর্জাতিক বিমানবন্দরে আর্মড পুলিশ ব্যাটালিয়নে (এপিবিএন) কর্মরত।
হাফিজুর রহমান প্রথম আলোকে বলেন, সন্দেহভাজন শাহাবুদ্দিন ও মোর্শেদার মুঠোফোনের সিডিআর (কল রেকর্ড) পর্যালোচনা করে দেখা যায়, ঘটনার রাতে তাঁরা ঘটনাস্থল থেকে ৪০ কিলোমিটার দূরে জয়দেবপুরে ছিলেন। ফলে এই খুনের ঘটনায় তাঁদের সম্পৃক্ততা পাওয়া যায়নি।
তদন্তে নেমে ফরিদ (৪৫) ও সোহেল (২৫) নামের দুজনকে গ্রেপ্তার করে পিবিআই। অলিউল্লাহর ফুফুর বাসায় ভাড়া থাকতেন তাঁরা। ফুফু খুনের মামলার আসামি হওয়ায় অলিউল্লাহর সন্দেহ ছিল এই দুই ব্যক্তি তাঁর বাবার হত্যাকাণ্ডেও জড়িত। তবে তদন্তে হত্যায় তাঁদের সম্পৃক্ততা পাওয়া যায়নি।
পুলিশ পরিদর্শক হাফিজুর বলেন, তদন্তের এক পর্যায়ে জানতে পারেন, ওই রাতে গ্যারেজ থেকে একটি রিকশা ও পাঁচটি রিকশার ব্যাটারি চুরি হয়। ঘটনার পরদিন গিয়াসের বাসার পরিবারের সদস্যদের সবার কক্ষ খোলা থাকলেও তাঁর এক ছেলে আবু জরের কক্ষটি বাইরে থাকা ছিটকিনি লাগানো ছিল। তখন আবু জর ভেতরেই ছিলেন। এসব সন্দেহ সামনে রেখে তদন্ত করতে থাকেন।
চুরি হওয়া রিকশাটির চালক মো. আলমকে ময়মনসিংহ থেকে আটক করা হয়। জিজ্ঞাসাবাদে তিনি হত্যার কথা স্বীকার করেন। পরে হত্যাকাণ্ড নিয়ে তাঁর দেওয়া তথ্যের ভিত্তিতে মো. আরাফাত নামের আরেক রিকশাচালককে গ্রেপ্তার করা হয়। তাঁরা আদালতে স্বীকারোক্তিমূলক জবানবন্দি দেন।
যেভাবে খুন করা হয়
তদন্তসংশ্লিষ্ট সূত্র জানায়, মামলার পারিপার্শ্বিকতা, আসামিদের স্বীকারোক্তিমূলক জবানবন্দি ও সাক্ষ্যপ্রমাণে জানা যায়, গিয়াসের ছেলে আবু জর নেশাগ্রস্ত। তিনি তাঁর বাবার রিকশা গ্যারেজ তত্ত্বাবধানের দায়িত্বে ছিলেন। নেশা করার টাকা না পেয়ে তিনি তাঁর বাবার টাকা চুরি করতেন। এ নিয়ে গিয়াসের সঙ্গে আবু জরের প্রায়ই ঝগড়া হতো। এ কারণে আবু জুর বাবার ওপর ক্ষুব্ধ ছিলেন।
এ সুযোগ ‘কাজে লাগান’ গিয়াসের ভাতিজা নুরুল ইসলাম। পৈতৃক সম্পত্তি নিয়ে বিরোধ থাকায় প্রতিবেশী শাহাবুদ্দিনদের ফাঁসাতে নেশাগ্রস্ত আবু জরের সঙ্গে চাচা গিয়াসকে হত্যার পরিকল্পনা করেন তিনি।
গিয়াসের গ্যারেজে রিকশা রাখতেন দুই আসামি আলম ও আরাফাত। নুরুল ইসলাম ও আবু জর তাঁদের বলেন, গিয়াসকে হত্যা করে শাহাবুদ্দিন ও তাঁর পরিবারের সদস্যদের ফাঁসানো হবে। তাঁদের বিরুদ্ধে মামলা করা হবে। বিষয়টি গোপন রাখতে তাঁদের শপথও করান নুরুল ও আবু জর।
আলম, আরাফাত, কাজিমউদ্দিন নামের একজনসহ তিনজনকে নিয়ে ঘটনার রাতে গ্যারেজে ঢোকেন আবু জর ও নুরুল। গ্যারেজে ঢুকেই চাপাতি দিয়ে ঘুমন্ত গিয়াসের মাথায় আঘাত করেন আলম। যাওয়ার সময় আলম পাঁচটি অটোরিকশা থেকে ব্যাটারি খুলে নিজের রিকশায় নিয়ে যান।
গিয়াস হত্যা মামলায় আবু জুর (৩০), নুরুল ইসলাম (২৮), কাজিমউদ্দিন (৪০), আলম (৩৮) ও আরাফাতকে (২৬) আসামি করে পিবিআই সম্প্রতি অভিযোগপত্র দেয়। আলম ও আরাফাত বর্তমানে কারাগারে আছেন। আবু জর, নুরুল ইসলাম ও তাঁদের সহযোগী কাজিমউদ্দিন পলাতক।
মামলার বাদী অলিউল্লাহ তাঁর ছোট ভাই আবু জুরকে গিয়াস হত্যা মামলা থেকে বাঁচাতে মামলার তদন্ত অন্য কোনো সংস্থাকে দিয়ে করাতে স্বরাষ্ট্রমন্ত্রী ও পুলিশের মহাপরিদর্শকের (আইজিপি) কাছে আবেদন ও তদবির করেছিলেন। কিন্তু স্বরাষ্ট্র মন্ত্রণালয় ও পুলিশপ্রধান তা আমলে নেননি।
অলিউল্লাহ শনিবার রাতে প্রথম আলোকে বলেন, তিনি মনে করেন, তাঁর ভাই আবু জর বাবা হত্যায় জড়িত নন। এ কারণেই তিনি স্বরাষ্ট্রমন্ত্রী ও আইজিপির কাছে আবেদন করেছিলেন।"
2024-01-01 20:48:19,ওয়ার্নার যখন ওয়ানডেতেও অন্যতম সেরা,"টেস্ট ও টি-টোয়েন্টিতে কখন অবসর নিতে চান, ডেভিড ওয়ার্নার সেটি জানিয়েছিলেন আগেই। এবার ওয়ানডে থেকেও আনুষ্ঠানিকভাবে বিদায়ের ঘোষণা দিয়েছেন অস্ট্রেলিয়ান ব্যাটসম্যান। আজ জানিয়েছেন, অস্ট্রেলিয়া চাইলে শুধু ২০২৫ চ্যাম্পিয়নস ট্রফিতে ফিরতে পারেন। তা ছাড়া গত বিশ্বকাপ ফাইনালেই এ সংস্করণে শেষ ম্যাচটি খেলে ফেলেছেন তিনি।
ক্যারিয়ারে ওয়ার্নার ১৬১ ম্যাচ খেলে করেছেন ৬৯৩২ রান, ৪৫.৩০ গড় ও ৯৭.২৬ স্ট্রাইক রেটে। অস্ট্রেলিয়ার হয়ে ওয়ার্নারের সমান বা বেশি ম্যাচ খেলেছেন আরও ১৭ জন, যাঁদের মধ্যে ১৪ জনই ব্যাটসম্যান। তবে ব্যাটিংয়ে ওয়ার্নার ঠিকই জায়গা করে নিয়েছেন সব সময়ের সেরাদের তালিকায়, সেটি ৫০ ওভারের সংস্করণেও। পরিসংখ্যানও বলে সেটিই—"
2024-01-01 23:06:22,নির্বাচন সুষ্ঠু দেখাতে মরিয়া হয়ে উঠেছে আওয়ামী লীগ: গণতন্ত্র মঞ্চ,"গণতন্ত্র মঞ্চের নেতারা বলেছেন, নির্বাচন সুষ্ঠু দেখাতে মরিয়া হয়েছে উঠেছে আওয়ামী লীগ। কিন্তু এই নির্বাচন সুষ্ঠু দেখালেই এটা সুষ্ঠু হয়ে যাবে না। এই তামাশার নির্বাচন বাংলাদেশকে আন্তর্জাতিক পরিসরে ভয়ংকর হুমকির মধ্যে ফেলবে।
আজ সোমবার বেলা সাড়ে ১১টায় ‘একতরফা ভোট বয়কট করুন’ আহ্বান নিয়ে রাজধানীর পুরানা পল্টন মোড়ে আয়োজিত সমাবেশে এসব কথা বলেন গণতন্ত্র মঞ্চের নেতারা।
জাতীয় সমাজতান্ত্রিক দলের (জেএসডি) সাধারণ সম্পাদক শহীদ উদ্দীন মাহমুদ সমাবেশে সভাপতিত্ব করেন। জেএসডির যুগ্ম সাধারণ সম্পাদক কামাল উদ্দিন পাটোয়ারীর সঞ্চালনায় সমাবেশে বক্তব্য দেন বাংলাদেশের বিপ্লবী ওয়ার্কার্স পার্টির সাধারণ সম্পাদক সাইফুল হক, গণসংহতি আন্দোলনের প্রধান সমন্বয়কারী জোনায়েদ সাকি, ভাসানী অনুসারী পরিষদের আহ্বায়ক শেখ রফিকুল ইসলাম, নাগরিক ঐক্যের প্রেসিডিয়াম সদস্য মোফাখখারুল ইসলাম ও রাষ্ট্র সংস্কার আন্দোলনের সাংগঠনিক সমম্বয়ক ইমরান ইমন।
বক্তারা বলেন, নিজের দলের লোকজনকে প্রতিদ্বন্দ্বী বানিয়ে জাতীয় নির্বাচনকে আজ স্থানীয় পর্যায়ের নির্বাচন বানিয়ে ফেলেছে ক্ষমতাসীনেরা। যদিও প্রায় দুই-তৃতীয়াংশ আসনে কার্যকর কোনো প্রতিদ্বন্দ্বিতা ছাড়াই ২০১৪ সালের মতো তারা ইতিমধ্যেই জয় নিশ্চিত করে ফেলেছে। সরকার বিরোধী দলকে বিদেশনির্ভর বলে অভিযুক্ত করে। কিন্তু আওয়ামী লীগই যে বিদেশনির্ভর, সেটা প্রমাণিত হচ্ছে বারবার ‘সুষ্ঠু নির্বাচন দেখাতে হবে’ ঘোষণার মধ্যে।"
2024-01-01 20:44:23,চলতি মাসে দুটি শৈত্যপ্রবাহ হতে পারে: আবহাওয়া অধিদপ্তর,"দেশে চলতি মাসে স্বাভাবিকের চেয়ে তাপমাত্রা বেশি থাকতে পারে। তবে দু-একটি শৈত্যপ্রবাহ বয়ে যেতে পারে। আজ সোমবার চলতি জানুয়ারি মাসের দীর্ঘমেয়াদি আবহাওয়ার পূর্বাভাসে এ কথা জানিয়েছে আবহাওয়া অধিদপ্তর।
পূর্বাভাসে বলা হয়েছে, জানুয়ারি মাসে স্বাভাবিকের চেয়ে তাপমাত্রা বেশি থাকবে। ডিসেম্বর মাসে সারা দেশে স্বাভাবিকের চেয়ে ১ দশমিক ৬ ডিগ্রি সেলসিয়াস তাপমাত্রা বেশি ছিল। সর্বোচ্চ তাপমাত্রা ছিল গত ৩ ডিসেম্বর, চট্টগ্রামে—৩৩ দশমিক ৫ ডিগ্রি সেলসিয়াস। আর সর্বনিম্ন তাপমাত্রা রেকর্ড করা হয় ১৬ ডিসেম্বর, পঞ্চগড়ের তেঁতুলিয়ায়—৯ দশমিক ৪ ডিগ্রি সেলসিয়াস।
আবহাওয়া অধিদপ্তরের আবহাওয়াবিদ মো. আবুল কালাম মল্লিক আজ সন্ধ্যায় প্রথম আলোকে বলেন, ডিসেম্বর মাসে দেশের গড় স্বাভাবিক তাপমাত্রা ১৪ দশমিক ২ ডিগ্রি সেলসিয়াস। তবে এবারের ডিসেম্বরে তাপমাত্রা তার চেয়ে বেশি ছিল। আর চলতি জানুয়ারি মাসে দেশে স্বাভাবিক তাপমাত্রা থাকে ১২ দশমিক ৫ ডিগ্রি সেলসিয়াস। এ মাসেও তাপমাত্রা স্বাভাবিকের চেয়ে কিছুটা বেশি থাকতে পারে বলে ধারণা করা হচ্ছে।
আবহাওয়া অধিদপ্তর বলছে, চলতি মাসে এক থেকে দুটি মৃদু থেকে মাঝারি ধরনের শৈত্যপ্রবাহ বয়ে যেতে পারে। তবে তীব্র শৈত্যপ্রবাহের আশঙ্কা কম বলে জানান আবহাওয়াবিদ আবুল কালাম মল্লিক। তিনি বলেন, ২০২৩ সালটি ছিল একটি উষ্ণ বছর। বিশ্বের বিভিন্ন দেশে উষ্ণ আবহাওয়া দেখা গেছে। কোথাও কোথাও রেকর্ড পরিমাণ গরম পড়েছে। এল নিনো (জলবায়ুর একটি বিশেষ ধরন) একটি নতুন ধরন নিয়েছে। এর প্রভাবেই আবহাওয়ার এ অবস্থা।"
2024-01-01 20:52:39,ডিএমপির অর্ধেক কেন্দ্র অতি ঝুঁকিপূর্ণ: ডিএমপি কমিশনার,"ডিএমপির কমিশনার বলেন, নির্বাচন প্রতিহত করতে কিছু কিছু গোষ্ঠী অপতৎপরতা চালাচ্ছে। তদের রুখে দেওয়ার জন্য পুলিশ রয়েছে। নির্বাচনকে কেন্দ্র করে এ মুহূর্তে কোনো জঙ্গি তৎপরতার আশঙ্কা নেই বলে আশ্বস্ত করেন হাবিবুর রহমান।
ঢাকা শহরে দেখা যায়, একটি স্থাপনায় একটি কেন্দ্র আবার কোনো স্থাপনায় অনেক কেন্দ্র রয়েছে উল্লেখ করে ডিএমপি কমিশনার বলেন, ‘ভোটকেন্দ্রে পুলিশের পাশাপাশি আনসার সদস্যরা নিরাপত্তার দায়িত্ব পালন করবেন। এ ছাড়া বাইরে বিজিবি-আনসারসহ অন্যান্য আইনশৃঙ্খলা রক্ষাকারী বাহিনীর দায়িত্ব পালন করবেন। এতে নির্বাচন শান্তিপূর্ণ হতে খুব বেশি সমস্যা হবে না বলে মনে করছি।’"
2024-01-01 20:35:10,ইউয়ানের পতন ঠেকাতে যে নতুন কৌশল প্রয়োগ করছে চীন,"নিজস্ব মুদ্রার মান স্থিতিশীল রাখতে চীনের কেন্দ্রীয় ব্যাংক এখন নতুন কৌশলে কাজ করছে। সেটা হলো, কেবল ডলার বিক্রি করে ইউয়ান কেনার মতো প্রত্যক্ষ হস্তক্ষেপে না গিয়ে তারা এখন ইউয়ান কেনার পাশাপাশি ব্যাংকারদের দিকনির্দেশনাও দিচ্ছে।
বার্তা সংস্থা রয়টার্সের সংবাদে বলা হয়েছে, এর আগে চীন অবশ্য ভিন্ন পথে হেঁটেছে। ২০১৫ সালে সংকটের সময় পিপলস ব্যাংক অব চায়না এক ট্রিলিয়ন বা এক লাখ কোটি ডলার বাজারে বিক্রি করে ইউয়ানের দর বাড়িয়েছে।
কিন্তু ২০২৩ সালে চীনের অর্থনীতি হোঁচট খেলে এবং দেশটি থেকে বিদেশি বিনিয়োগ বেরিয়ে যেতে শুরু করলে ভিন্ন অবস্থান নেয় কেন্দ্রীয় ব্যাংক। ইউয়ানের দর ধরে রাখতে বাজারকে তারা ইঙ্গিত দেয়, কোন ক্ষেত্রে মুদ্রা বিক্রয় সহ্য করা হবে আর কোন ক্ষেত্রে হবে না।
বাজার–সংশ্লিষ্ট ২৮ জনের সঙ্গে কথা বলেছে রয়টার্স। তাঁদের অন্তত ২৪ জন জানিয়েছেন, ইউয়ানের ওপর চাপ কমাতে চীনের নিয়ন্ত্রক সংস্থাগুলো বাজার–সংশ্লিষ্ট মানুষের সঙ্গে ঘনিষ্ঠভাবে কাজ করেছে, তাঁদের দিকনির্দেশনা দিয়েছে।
চীনের কেন্দ্রীয় ব্যাংক ও মুদ্রা নিয়ন্ত্রক স্টেট অ্যাডমিনিস্ট্রেশন অব ফরেন এক্সচেঞ্জকে এ বিষয়ে রয়টার্স সরাসরি প্রশ্ন করলেও তারা কিছু বলতে রাজি হয়নি। এর আগে কেন্দ্রীয় ব্যাংকের গভর্নর প্যান গংসেনগাস বলেছিলেন, মুদ্রার বিনিময় হার অন্যায্য ও ভিত্তিহীনভাবে বাড়তে দেবে না নিয়ন্ত্রক সংস্থা এবং সেই সঙ্গে বিদেশি মুদ্রার বাজার স্থিতিশীল রাখার চেষ্টা করবে।
চীনের বিদেশি মুদ্রা নিয়ন্ত্রক সংস্থার এক কর্মকর্তা নাম প্রকাশ না করার শর্তে রয়টার্সকে বলেন, মুদ্রার মান নির্ধারিত হয় অর্থনীতির মৌলভিত্তির ভিত্তিতে এবং চীন কতটা সফলতার সঙ্গে পশ্চিমা দেশগুলোর সঙ্গে তার বিচ্ছেদ রুখতে পারে, তার ওপর।
বাজার–সংশ্লিষ্ট মানুষ ও বিশ্লেষকেরা বলেছেন, চীনের নিয়ন্ত্রক সংস্থাগুলো মুদ্রার অনিয়ন্ত্রিত পতন রোধ করতে বেশ কিছু ব্যবস্থা নিয়েছে। এসব ব্যবস্থার কারণে সফলতা মিলেছে ঠিকই, কিন্তু দেশটির মুদ্রাবাজারে এর অপ্রত্যাশিত নেতিবাচক প্রভাব পড়েছে। বাজার–সংশ্লিষ্ট ব্যক্তিরা অবশ্য চীনের কেন্দ্রীয় ব্যাংকের হিসাব মানতে নারাজ। তাঁরা বলছেন, এটা রোগের প্রাথমিক লক্ষণ দেখে মূল্যায়ন করার মতো বিষয়।
চীনের কেন্দ্রীয় ব্যাংকের এই উদ্যোগের কারণে দেশটির বিদেশি মুদ্রার বাজারে লেনদেনের পরিমাণ কমে গেছে। ফলে চীন নিজের মুদ্রা ইউয়ানকে যে বৈশ্বিক রিজার্ভ মুদ্রায় রূপান্তরিত করতে চায়, সেই উচ্চাভিলাষ নিয়ে উদ্বেগ তৈরি হয়েছে।
ইউয়ান বিশ্বের দ্বিতীয় বৃহত্তম অর্থনীতির মুদ্রা, যে দেশটি আবার বিশ্বের সবচেয়ে বড় রপ্তানিকারক। ইউয়ানের মূল্যের ওপর বিশ্বজুড়ে পণ্যমূল্য নির্ভর করে, সেই সঙ্গে বিদেশি মুদ্রা হিসেবে ডলারের প্রবাহেও তার প্রভাব আছে। ইউয়ানের মান দেখে বোঝা যায়, চীনের অর্থনৈতিক চ্যালেঞ্জ এখন কী অবস্থায় রয়েছে।
২০২৩ সালের জুন থেকে ইউয়ানের মান নিয়ে মুদ্রা কারবারিদের মধ্যে উদ্বেগ তৈরি হয়। তখন চীনের কেন্দ্রীয় ব্যাংকের ইউয়ানবিষয়ক দৈনিক দিকনির্দেশনা বাজার থেকে ভিন্ন হতে শুরু করে।
কেন্দ্রীয় ব্যাংকের নির্দেশনা মিডপয়েন্ট হিসেবে পরিচিত, তাত্ত্বিকভাবে এটি ১৪টি ব্যাংকের কার্যক্রম এবং আগের দিনের লেনদেন ও মুদ্রার তৎপরতার ওপর নির্ভর করে। এটা দেখে বোঝা যায়, সেই দিন মুদ্রা কতটা ওঠানামা করতে পারে।
গত আগস্ট থেকে কারবারিরা অভিযোগ করতে শুরু করেন, মিডপয়েন্টের সঙ্গে তাদের হিসাবের ব্যবধান বাড়ছে। অভিযোগ ওঠে, চীনের কেন্দ্রীয় ব্যাংক ইউয়ানকে বাজারের গতিবিধির প্রভাব থেকে দূরে রাখার চেষ্টা করছে।
২০২৩ সালে সামগ্রিকভাবে ডলার ইনডেক্সের মান কমলেও ব্যাংকারদের ওপর এই চাপের কারণে ডলারের বিপরীতে ইউয়ানের ২ দশমিক ৮ শতাংশ দরপতন হয়েছে। এমনকি ৮ সেপ্টেম্বর ইউয়ানের দর ১৬ বছরের মধ্যে সর্বনিম্ন পর্যায়ে নেমে যায়। এর কয়েক দিন পর আটটি বড় ব্যাংকের ব্যবস্থাপককে বেইজিংয়ে কেন্দ্রীয় ব্যাংকের কার্যালয়ে ডেকে নেওয়া হয়। তাঁদের বলা হয়, যারা পাঁচ কোটির বেশি ডলার কিনবে, তাদের কেন্দ্রীয় ব্যাংক থেকে অনুমতি নিতে হবে।
এ ছাড়া ব্যাংকারদের স্পট ট্রেডিং বন্ধ করতে এবং ডলার ধরে রাখার ওপর সীমা আরোপ করা হয়। এসব কারণে বাজার–সংশ্লিষ্ট মানুষের মধ্যে চীনের কেন্দ্রীয় ব্যাংকের উদ্দেশ্য নিয়ে সন্দেহ তৈরি হয়েছে।"
2024-01-01 20:27:03,বাধা ছাপিয়ে বই উৎসবে তাহসিন,"জন্ম থেকে শারীরিক প্রতিবন্ধী কাজী তাহসিন। তবে এই প্রতিবন্ধকতাকে বাধা মনে করেনি সে। ১৫ বছরের তাহসিন নিজের মনোবল দিয়ে এগিয়ে যাচ্ছে। পড়ালেখার প্রতি প্রবল আগ্রহ তার। চট্টগ্রাম নগরের ডা. খাস্তগীর বালিকা উচ্চবিদ্যালয়ে এ বছর নবম শ্রেণিতে ভর্তি হয়েছে সে।
আজ সোমবার বছরের প্রথম দিন অন্য শিক্ষার্থীদের মতো নতুন বইয়ের আনন্দের মেতেছে তাহসিনও। এদিন দুপুর ১২টার দিকে ডা. খাস্তগীর বালিকা উচ্চবিদ্যালয় প্রাঙ্গণে কথা হয় তাহসিনের সঙ্গে। বড় বোন কাজী তানজিলার সঙ্গে নতুন বই নিতে বিদ্যালয়ে এসেছে সে।
এর আগে নগরের একটি বেসরকারি বিদ্যালয়ে পড়ালেখা করেছে সে। এ বছর লটারির মাধ্যমে ডা. খাস্তগীর বালিকা উচ্চবিদ্যালয়ে সুযোগ পেয়েছে সে। সোমবার চট্টগ্রাম জেলা প্রশাসক আবুল বাসার মোহাম্মদ ফখরুজ্জামানের হাত থেকে নতুন বই নেয় তাহসিন।
হুইলচেয়ারে বসে নতুন বই হাতে হাস্যোজ্বল কাজী তাহসিন। সহপাঠীরাও এসে তার সঙ্গে নতুন বইয়ের আনন্দ ভাগাভাগি করছে। তাহসিন জানায়, নতুন বই পেয়ে সে খুশি। যেদিন ভর্তি হতে এসেছিল, সেদিন শিক্ষকেরা তাকে বই উৎসবে আসতে অনুপ্রেরণা দিয়েছিলেন। সহপাঠীরাও আজ (সোমবার) তার সঙ্গে আনন্দ ভাগাভাগি করেছে।
বিদ্যালয় প্রাঙ্গণে দেখা যায়, সহপাঠী ও শিক্ষকেরা তাহসিনের সঙ্গে বই ভাগাভাগি করে নিচ্ছেন। তাদের সঙ্গে তাহসিনও হাসিমুখে কথা বলছে। নিজের হাতে থাকা বইগুলো বাকিদের সঙ্গে উঁচিয়ে ধরছে। তাহসিনকে সঙ্গে নিয়েই তার সহপাঠী ও অন্য শ্রেণির শিক্ষার্থীরা বছরের প্রথম দিন নতুন বইয়ের আনন্দের মেতে উঠেছিল।
তাহসিনের বড় বোন কাজী তানজিলা বলেন, পড়ালেখার প্রতি তাহসিনের ঝোঁক বেশি। তাই পরিবার থেকেও তাকে অনুপ্রেরণা দেওয়ার চেষ্টা করা হয়। বছরের প্রথম দিন অন্য সবার মতো বই পেয়ে আনন্দিত সে।"
2024-01-01 20:10:37,শেষ পর্যন্ত নির্বাচনে থাকা নিয়ে এই মুহূর্তে বলতে পারছি না: জি এম কাদের,"দ্বাদশ জাতীয় সংসদ নির্বাচনে জাতীয় পার্টি শেষ পর্যন্ত থাকবে কি না, তা এই মুহূর্তে বলা সম্ভব নয় বলে মন্তব্য করেছেন রংপুর-৩ (সদর) আসনে জাতীয় পার্টির প্রার্থী জি এম কাদের। আজ সোমবার দুপুর সাড়ে ১২টার দিকে রংপুর নগরীর আদালত চত্বরে নির্বাচনী গণসংযোগকালে সাংবাদিকদের এক প্রশ্নের জবাবে তিনি এ কথা বলেন।
সাংবাদিকদের বিভিন্ন প্রশ্নের জবাবে জি এম কাদের বলেন, ‘অনেক সময় অনেক প্রার্থী নির্বাচনের শেষ পর্যন্ত থাকেন না। এ ক্ষেত্রে কেউ আনুষ্ঠানিক ঘোষণা দেন, আবার কেউ এমনিতেই চলে যান। যাঁরা নির্বাচন করতে চান না, আমি তো তাঁদের জোর করে করাব না। এটা তাঁদের অধিকার।’
জাপার প্রার্থিতা প্রত্যাহারের কারণ সম্পর্কে জানতে চাইলে দলের চেয়ারম্যান বলেন, প্রার্থিতা প্রত্যাহার হুমকির কারণেও হতে পারে, অর্থের অভাবেও হতে পারে। অনেক প্রার্থী অর্থশালী নন। ফলে অর্থের কারণেও অনেকে নির্বাচন থেকে সরে যান।
জাতীয় পার্টি শেষ পর্যন্ত নির্বাচনে থাকবে কি না, এমন প্রশ্ন করা হলে জি এম কাদের বলেন, ‘নির্বাচন না আসা পর্যন্ত আমরা এই মুহূর্তে এটা বলতে পারছি না। তা সময়ই বলে দেবে। সেই পর্যন্ত অপেক্ষা করেন।’"
2024-01-01 20:10:28,হবিগঞ্জ শহরে পুলিশের পিকআপ ভ্যান ভাঙচুর,"এ সময় পুলিশের সঙ্গে কিছু তরুণের পাল্টাপাল্টি ধাওয়া ও ইটপাটকেল নিক্ষেপের ঘটনা ঘটে। এ ঘটনার সঙ্গে জেলা যুবদল ও ছাত্রদলের কর্মীরা জড়িত বলে পুলিশ অভিযোগ করেছে।
পুলিশ ও প্রত্যক্ষদর্শী সূত্রে জানা গেছে, দুপুরে হবিগঞ্জ সদর থানা-পুলিশের একটি পিকআপ ভ্যান শহরে টহল দিতে বের হয়। বেলা তিনটার দিকে এ পিকআপ ভ্যান শহরের শায়েস্তানগর এলাকায় পৌঁছালে আকস্মিক এক দল তরুণ গাড়িটি লক্ষ্য করে ইটপাটকেল ছোড়েন ও ভাঙচুর চালান। এ সময় গাড়ির ভেতরে থাকা পুলিশ সদস্যরা ঘটনাটি মোকাবিলা করার আগেই হামলাকারীরা দ্রুত পালিয়ে পাশের শায়েস্তানগর আবাসিক এলাকায় আশ্রয় নেন। পুলিশও তাঁদের পিছু নিলে দুই পক্ষের মধ্যে পাল্টাপাল্টি ধাওয়া চলে। তবে তাৎক্ষণিক উভয় পক্ষের কেউ আহত হওয়ার খবর পাওয়া যায়নি।"
2024-01-01 20:42:25,"চোট কাটিয়ে ফিরলেন আরভিন, চোটেই বাদ উইলিয়ামস","কলম্বোয় আগামী শনিবার থেকে স্বাগতিক শ্রীলঙ্কার বিপক্ষে তিন ম্যাচের ওয়ানডে সিরিজ খেলবে জিম্বাবুয়ে। এই সিরিজের জন্য জিম্বাবুয়ের ঘোষিত দলে অধিনায়ক হিসেবে ফেরানো হয়েছে ব্যাটসম্যান ক্রেগ আরভিনকে। এই সফরে তিন ম্যাচের টি-টোয়েন্টি সিরিজও খেলবে জিম্বাবুয়ে।
চোটের কারণে দুই সংস্করণের জায়গা পাননি জিম্বাবুয়ের তারকা অলরাউন্ডার শন উইলিয়ামস। গত ৯ ডিসেম্বর হারারেতে আয়ারল্যান্ডের বিপক্ষে দ্বিতীয় টি-টোয়েন্টিতে চোটে পড়েন উইলিয়ামস। চোটের কারণে ঘরের মাঠে আয়ারল্যান্ডের বিপক্ষে দুই সংস্করণের সিরিজেই দলের বাইরে থাকা আরভিন শ্রীলঙ্কা সফরে দুই সংস্করণের দলেই জায়গা পেয়েছেন।
তাকুদজাওয়ানাশে কাইতানো, তিনাশে কামুনহুকামুয়ি, মিল্টন শুম্বা ও টনি মানিইয়োঙ্গা জিম্বাবুয়ের ওয়ানডে দলে জায়গা ধরে রেখেছেন। যে সাত নতুন মুখকে আয়ারল্যান্ডের বিপক্ষে ওয়ানডে সিরিজে স্কোয়াডে রেখেছিল জিম্বাবুয়ে, তাঁরা এর অংশ ছিলেন। তবে টি-টোয়েন্টি সিরিজে কাইতানো, মুফুদজা ও আকরাম জায়গা ছেড়ে দেবেন। তাঁদের জায়গায় দলে ঢুকবেন অলরাউন্ডার ব্রায়ান বেনেট, এইনস্লে এনদলভু ও কার্ল মুম্বা। জিম্বাবুয়ের টি-টোয়েন্টি দলের অধিনায়কত্ব করবেন সিকান্দার রাজা। ডোপিং নীতি ভাঙার দায়ে জিম্বাবুয়ে ক্রিকেট বোর্ড কর্তৃক নিষিদ্ধ হওয়া ওয়েসলি মাধেভেরের কোনো সংস্করণের স্কোয়াডেই জায়গা হয়নি।
২০২৩ সাল জিম্বাবুয়ে ক্রিকেটের জন্য ভুলে থাকার মতোই বছর। দুই সংস্করণের বিশ্বকাপ বাছাইপর্ব থেকে মূলপর্বে জায়গা করে নিতে পারেনি জিম্বাবুয়ে। আয়ারল্যান্ডের বিপক্ষে ঘরের মাঠে ওয়ানডে ও টি-টোয়েন্টি সিরিজও হেরেছে জিম্বাবুয়ে। এরপর জিম্বাবুয়ের প্রধান কোচের দায়িত্ব থেকে সরে দাঁড়ান ডেভ হটন।
শ্রীলঙ্কা সফরে জিম্বাবুয়ের অন্তর্বর্তীকালীন কোচের দায়িত্বে থাকবেন ওয়াল্টার চাওয়াগুতা। আগামী ৬, ৮ ও ১১ জানুয়ারি অনুষ্ঠিত হবে ওয়ানডে সিরিজ। ১৪, ১৬ ও ১৮ জানুয়ারি শুরু হবে টি-টোয়েন্টি সিরিজ।"
2024-01-01 20:05:12,নববর্ষে ফানুস ওড়াতে গিয়ে তিন কিশোর দগ্ধ,"রাজধানীর কামরাঙ্গীরচরে খ্রিষ্টীয় নববর্ষ উদ্‌যাপন করতে গিয়ে ফানুস ওড়ানোর সময় তিন কিশোর দগ্ধ হয়েছে। তারা সম্পর্কে চাচা–ভাতিজা। গতকাল রোববার দিবাগত রাতে মুজিবর ঘাটে সোহেল সাহেবের বাড়িতে এ ঘটনা ঘটে। দগ্ধদের মধ্যে একজনের অবস্থা আশঙ্কাজনক বলে জানিয়েছেন চিকিৎসক।
দগ্ধরা হলো মো. রাকিব হোসেন (১৭), তার ভাই মো. রায়হান (১৭) ও তাদের ভাতিজা মো. সিয়াম (১৪)। তাদের শেখ হাসিনা জাতীয় বার্ন ও প্লাস্টিক সার্জারি ইনস্টিটিউটে ভর্তি করা হয়েছে।
শেখ হাসিনা জাতীয় বার্ন ও প্লাস্টিক সার্জারি ইনস্টিটিউটের আবাসিক চিকিৎসক মো. তরিকুল ইসলাম প্রথম আলোকে বলেন, সিয়ামের শরীরের ৮৮ শতাংশ দগ্ধ হয়েছে। তার অবস্থা আশঙ্কাজনক। বাকি দুজনের মধ্যে রাকিবের ৬ শতাংশ ও রায়হানের ২ শতাংশ দগ্ধ হয়েছে। তারা চিকিৎসা নিয়ে বাড়ি ফিরে গেছে।
সিয়ামের বাবা স্বপন ব্যাপারী প্রথম আলোকে জানান, রোববার দিবাগত রাত সাড়ে ১২টার দিকে যমজ দুই চাচাসহ পাশের বাড়ির ছাদে গিয়েছিল তাঁর ছেলে। সেখানে ফানুস ওড়াতে গিয়ে তারা দগ্ধ হয়।"
2024-01-01 20:00:57,ড. ইউনূস শ্রমিকের পাওনা বুঝিয়ে দেননি: তথ্যমন্ত্রী,"তথ্যমন্ত্রী হাছান মাহমুদ বলেছেন, শ্রমিকের পাওনা বুঝিয়ে না দেওয়ার অপরাধে ড. মুহাম্মদ ইউনূসের বিরুদ্ধে মামলা হয়েছে। তিনি বলেন, তাঁর (ইউনূস) প্রতিষ্ঠান ঘুষ দিয়ে সেটি ‘ম্যানেজ’ করার অপচেষ্টাও করেছে।
আজ সোমবার সচিবালয়ে মন্ত্রণালয়ের সভাকক্ষে একটি বইয়ের মোড়ক উন্মোচন শেষে ড. ইউনূসের বিরুদ্ধে মামলা প্রসঙ্গে সাংবাদিকদের এক প্রশ্নের জবাবে মন্ত্রী এ কথা বলেন।
উল্লেখ্য, আজ দুপুরে শ্রম আইন লঙ্ঘনের মামলায় গ্রামীণ টেলিকমের চেয়ারম্যান ও নোবেলজয়ী অর্থনীতিবিদ ড. ইউনূসকে ৬ মাসের কারাদণ্ড এবং ২৫ হাজার টাকা জরিমানা করেন আদালত। পরে আপিল করার শর্তে ইউনূস জামিন চাইলে আদালত তা মঞ্জুর করেন।
তথ্যমন্ত্রী বলেন, ‘ড. মুহাম্মদ ইউনূস সাহেবের প্রতি যথাযথ সম্মান রেখেই বলতে চাই যে ইউনূস সাহেব বহু বছর ধরে শ্রমিকদের পাওনা বুঝিয়ে দেননি। এরপর যখন শ্রমিকেরা আদালতে গেছেন, তখন আদালতের বাইরে দুজন শ্রমিকনেতাকে তাঁর প্রতিষ্ঠান থেকে ৩ কোটি করে ৬ কোটি টাকা ঘুষ দিয়ে ম্যানেজ করার কথা বলা হয়েছে। কিন্তু সাধারণ শ্রমিকেরা তো আর টাকা পাননি, দুজন নেতা টাকা পেলে তো আর হবে না। সে কারণে সাধারণ শ্রমিকেরা মামলায় গেছেন।’
শ্রমিকের অধিকার নিয়ে তো অনেক কথা হয়, শ্রমিক অধিকার নিশ্চিত করার জন্য আমাদের বন্ধুরাষ্ট্রগুলো অনেক কথা বলে উল্লেখ করে তিনি বলেন, ‘বন্ধুরাষ্ট্ররা গার্মেন্টস শ্রমিকের পাওনা আদায়ের কথা বলে। আশা করব তারা এ ব্যাপারেও কথা বলবে। শ্রমিকের পাওনা বুঝিয়ে না দেওয়ার কারণেই অর্থাৎ একটি অপরাধ সংঘঠিত হয়েছে বিধায় মামলা হয়েছে।’
বিএনপি নির্বাচনের বিরুদ্ধে জাতিসংঘকে চিঠি দিয়েছে, এ নিয়ে এক প্রশ্নের জবাবে হাছান মাহমুদ বলেন, ‘বিএনপি তো এখন দিগ্‌বিদিক জ্ঞান হারিয়ে ফেলেছে। তারা ভেবেছিল দেশে নির্বাচন হবে না এবং নির্বাচন হলেও জনগণের অংশগ্রহণ থাকবে না। এখন তারা বুঝতে পেরেছে, জনগণের ব্যাপক অংশগ্রহণে একটি উৎসবমুখর পরিবেশ তৈরি হয়েছে, যেখানে বিএনপির সমর্থকেরাও যোগ দিয়েছেন।
আরেক প্রশ্নের জবাবে মন্ত্রী বলেন, ‘বিএনপি এই কাজগুলো ২০১৩, ১৪ ও ১৫ সালে করেছে, এখন আবার করছে। এখন আত্মরক্ষার্থে চিঠিপত্র লিখছে। যাদের কাছে চিঠি লিখছে, তারাও এই নির্বাচনকে গ্রহণ করেছে, পর্যবেক্ষক পাঠিয়েছে এবং তারা বলছে যে নির্বাচন যেন সহিংসতামুক্ত হয়। দেশের বিরুদ্ধে বহু চিঠি বিএনপি লিখেছে, এই চিঠিতে কোনো লাভ হবে না।’"
2024-01-01 20:00:27,নতুন বইয়ের সঙ্গে দুপুরের খাবার বাড়তি আনন্দ জুগিয়েছে আলোর পাঠশালার শিক্ষার্থীদের,"বছরের প্রথম দিনটা শিক্ষার্থীদের জন্য আনন্দের দিন। এ দিনে তারা নতুন বই হাতে নিয়ে আনন্দে মেতে ওঠে। তবে রাজশাহীর গোদাগাড়ী উপজেলার বাবুডাইং আলোর পাঠশালার শিক্ষার্থীদের নতুন বইয়ের সঙ্গে বাড়তি আনন্দ জুগিয়েছে দুপুরের খাবার।
প্রথম আলো ট্রাস্ট পরিচালিত এ বিদ্যালয়ে বেলা ১১টায় জাতীয় সংগীতের মধ্য দিয়ে বই উৎসব শুরু হয়। বিদ্যালয়ের প্রাক-প্রাথমিক থেকে পঞ্চম শ্রেণির শিক্ষার্থীদের দেওয়া হয় নতুন বই। বই হাতে পেয়েই উচ্ছ্বসিত শিক্ষার্থীরা বাড়ি না গিয়ে দল বেঁধে ছড়িয়ে ছিটিয়ে বসে পড়ে নতুন বইয়ের ঘ্রাণ নিতে। পাতা উল্টিয়ে দেখতে ও পড়তে থাকা নতুন পড়া। বইয়ের ছড়া বলতে শোনা যায় অনেককেও। এগুলো চলতে থাকে দুপুর পর্যন্ত। এরপর সকলে নানান সবজি দিয়ে তৈরি খিচুড়ির সঙ্গে ডিম নিয়ে খেতে বসে। এ বিদ্যালয়ে পাঠাগার নির্মাণে সহায়তা দেওয়া অধ্যাপক তরিকুল ইসলাম স্মৃতি পরিষদের পক্ষ থেকে রাজশাহী প্রকৌশল ও প্রযুক্তি বিশ্ববিদ্যালয়ের একজন শিক্ষক এ খাদ্য সহায়তা দেন।
শিক্ষার্থীদের উদ্দেশ্যে গ্রাম্য মোড়ল ও বিদ্যালয় পরিচালনা কমিটির সহসভাপতি কার্তিক কোল টুডু বলেন, ‘আজকের দিনটি বড়ই আনন্দের দিন। শিক্ষার্থীদের সঙ্গেও আমরা আনন্দ পেলাম। নতুন বই পেয়ে ও দুপুরের খাবার খেতে পাওয়ায় তোমাদের আনন্দ দেখে আমরাও খুশি।’
শিক্ষার্থীদের একজন অভিভাবক লগেন সাইচুরি বলেন, ‘এবার লতুন বচ্ছরের লতুন দিনট্যাতে গিদরো-পিদরো আর গাঁয়ের মানুষসহ সবাই মিল্যা যুতমতনই আনন্দটা করল। এমন আনন্দ এর আগে আর হয়নি।’"
2024-01-01 21:24:02,বিশ্বের সবচেয়ে উঁচু ১০ রেলসেতু,রেলপথ সাধারণত দীর্ঘ হয়। তবে মাঝেমধ্যে এই পথের সামনে বাধা হয়ে দাঁড়ায় বিভিন্ন নদী বা উপত্যকা। তখন সেখানে সেতু তৈরি করে দুটি পথজুড়ে দেওয়া হয়। রেল পরিবহনের উন্নয়নের জন্য এ ধরনের রেলসেতু অপরিহার্য। রেলসেতুর ইতিহাস বেশ দীর্ঘ। ১৯ শতকে প্রথম রেলসেতু নির্মিত হয়েছিল। বিশ্বের প্রাচীনতম এবং সবচেয়ে বিখ্যাত রেলসেতুগুলোর মধ্যে স্কটল্যান্ডের ফোর্থ সেতু ও নিউ ইয়র্কের ব্রুকলিন সেতু অন্যতম। তবে আজ আর সে ইতিহাসে যাব না; বরং বিশ্বের সবচেয়ে উঁচু ১০ রেলসেতু সম্পর্কে সংক্ষেপে জেনে নিই। সূত্র ও ছবি: হাইয়েস্ট ব্রিজেস।
2024-01-01 19:59:54,যৌন নিপীড়ন: নীরবতার বৃত্তে বন্দি থেকে যাবে জীবন?,"একজন নারী আসলে কতভাবে যৌন হেনস্থা বা হয়রানি বা নিপীড়নের শিকার হতে পারেন?
এই পুরুষতান্ত্রিক কর্তৃত্ববাদী সমাজে এমন কোনো নারী খুঁজে পাওয়া খুবই মশকিল হবে, যে এমন বেদনাদায়ক ও অসহনীয় অভিজ্ঞতার মধ্য দিয়ে যায়নি।
জীবনের পরতে পরতে নানাভাবে নানা মুহুর্তে এই ভয়াবহতার মুখে পড়তে হয় একজন নারীকে। এরকম অনেকগুলো ঘটনা একজন নারীর জীবন থেকে দেখে নেওয়া যাক।
এক.
রুনার (ছদ্মনাম) বয়স তখন ১২ বছর। উত্তরবঙ্গের একটি জেলা শহরে থাকত ওরা। রুনারা এক ভাই, এক বোন। একবার প্রচণ্ড বন্যা হয় ওদের এলাকায়। রুনাদের ঘরে বন্যার পানি ওঠে। সন্তানদের নিরাপত্তার কথা ভেবে দুই ভাই-বোনকে মামার বাড়িতে পাঠিয়ে দেন রুনার মা-বাবা।
মামার বাড়িতে থাকাকালে একদিন গভীর রাতে হঠাৎ রুনার ঘুম ভাঙে শরীরে অযাচিত কোনো হাতের স্পর্শে। আলো-আঁধারিতে সে খুঁজে পায় তার নিজের মামাকে। কিংকর্তব্যবিমূঢ় রুনা হাত দিয়ে ঠেলে ওঠায় পাশে ঘুমিয়ে থাকা ছোট ভাইকে। চোখ কচলাতে কচলাতে ভাইটি উঠে বসতেই হনহন করে ঘর থেকে বেরিয়ে যান মামা।
তিনি আর কখনো রুনার ঘরে ফিরে না এলেও ভয়ংকর সেই অভিজ্ঞতা রুনার মনে স্থায়ী হয়ে যায়। সে অনেকবার ভেবেছে, মামার আসল চেহারা একদিন মাকে জানিয়ে দেবে। কিন্তু কোনো এক অস্বস্তি বারবার রুনার গলা চেপে ধরেছে। রুনার কিছুই বলা হয়নি মাকে।
দুই.
রুনা তখন নবম শ্রেণির ছাত্রী। পরীক্ষায় সব বিষয়ে ভালো করলেও অঙ্কে দিন দিনই পিছিয়ে পড়ছিল সে। নিরুপায় হয়ে এক শিক্ষকের কাছে ব্যাচে অন্যদের সঙ্গে পড়ায় ইচ্ছার কথা জানাতেই বেঁকে বসলেন বাবা। কারণ, মেয়ের চলার পথের নিরাপত্তা নিয়ে চিন্তিত ছিলেন তিনি। অনেক বুঝিয়ে অবশেষে বাবাকে রাজি করাল রুনা। কিন্তু মাসখানেক যেতে না যেতেই বখাটে ছেলেদের উপদ্রবের মুখে পড়ল সে।
একদিন পথের মাঝে এক ছেলে হ্যাঁচকা টান দিল তাকে। এরপর জোর করে হাতে ধরিয়ে দিল চিঠিসহ গোলাপ ফুল। ঘৃণাভরে চিঠি ও গোলাপ ছুড়ে ফেলল সে। বাসায় ফিরে বলব বলব করেও বাবাকে বলা হয়নি সেদিনের সেই অপমানের কথা। বললে বাবা যদি ব্যাচে পড়তে যাওয়া বন্ধ করে দেন! বন্ধুদের সহায়তা নিয়েই কোনোরকমে পড়া চালিয়ে যায় রুনা।
তিন.
এসএসসি পরীক্ষায় দারুণ ফল নিয়ে রুনা ভর্তি হয়েছে স্থানীয় সরকারি কলেজে। প্রথম বর্ষ ফাইনাল পরীক্ষার সময় ঘটে আরেকটি ঘটনা।
বেঞ্চের একপ্রান্তে বসে পরীক্ষা দিচ্ছিল সে। পরীক্ষার দায়িত্বে থাকা শিক্ষকদের একজন রুনাকে বেঞ্চের ভেতরের দিকে সরে বসতে বললেন। রুনা সরে বসতেই শিক্ষক রুনার জায়গায় বসে পড়লেন। শিক্ষকের হাতে একটি বই। বই পড়ার ছলে শিক্ষকের হাতের কনুই নির্লজ্জভাবে বারবার রুনার শরীর স্পর্শ করতে থাকল। রুনা কী করবে কিছুই বুঝতে পারছে না।
অবশেষে রুনার পাশে দাঁড়াল বেঞ্চের অপর প্রান্তে থাকা ছাত্রটি। ছেলেটি উচ্চ স্বরে রুনাকে বলল, ‘তুমি আমার জায়গায় বসো। আর আমি তোমার জায়গায় বসছি।’
ঘটনার আকস্মিকতায় সেই শিক্ষক হকচকিয়ে গেলেও তা প্রকাশ করলেন না; চুপচাপ উঠে গেলেন। রুনা বাসায় ফিরে মাকে জড়িয়ে ধরে অঝোর ধারায় কাঁদল। কলেজের প্রিন্সিপালের কাছে অভিযোগ জানানোর ইচ্ছা থাকলেও মায়ের অনুরোধে শেষ পর্যন্ত কিছুই করল না। সেদিনের সেই ঘটনা আজও ভোলেনি রুনা।
চার.
দেশের প্রথম সারির একটি পাবলিক বিশ্ববিদ্যালয়ে অনার্সে ভর্তি হয়েছে রুনা। পরপর তিন বছর প্রথম শ্রেণিতে প্রথম হয়েছে সে। কয়েক মাস পরই অনার্স ফাইনাল পরীক্ষা। একদিন হঠাৎ ডিপার্টমেন্টের এক প্রভাবশালী শিক্ষকের কাছ থেকে মুঠোফোনে বার্তা পেল রুনা। শিক্ষক পরদিন তাকে তাঁর কক্ষে দেখা করতে বলেছেন।
পরদিন দুরুদুরু বক্ষে শিক্ষকের কক্ষে হাজির হলো সে। শিক্ষক ইনিয়ে-বিনিয়ে বোঝালেন তিনি কতটা পছন্দ করেন রুনাকে এবং ফাইনাল পরীক্ষাতে ভালো ফল নিশ্চিত করতে তাঁর সঙ্গে ঘনিষ্ঠ হওয়ার বিষয়টিও আকারে–ইঙ্গিতে বুঝিয়ে দিলেন। ব্যতিক্রম হলে কী পরিণতি হতে পারে, তা–ও কৌশলে জানিয়ে রাখলেন।
রুনার আর অনার্স ফাইনাল পরীক্ষায় প্রথম হওয়া হয়নি। পূরণ হয়নি বিশ্ববিদ্যালয়ের শিক্ষক হওয়ার স্বপ্নটিও। খুব কাছের দুজন বন্ধু ছাড়া সেদিনের সেই ঘটনা আর কাউকে জানানো হয়নি।
পাঁচ.
পড়াশোনা শেষ করে রুনা তখন একটি আন্তর্জাতিক উন্নয়ন সংস্থায় কাজ করে। অফিসের পরিবেশ নারীবান্ধব, আছে কর্মী সুরক্ষায় নানা নীতিমালা। চাকরির প্রথম কয়েকটি বছর নিরুপদ্রব কেটে গেলেও হঠাৎ একটি সমস্যার মুখোমুখি হয় সে।
নতুন বস কাজে যোগ দেওয়ার পর থেকেই তাঁর সঙ্গে কাজ করতে একধরনের অস্বস্তি বোধ করছিল রুনা। একদিন একটি রিপোর্ট বসের দিকে এগিয়ে দিতেই হঠাৎ রুনার হাত স্পর্শ করে বসেন তিনি। রুনা কোনোরকমে হাত ছাড়িয়ে রুম থেকে বেরিয়ে আসে।
এরপর সাহস করে হয়রানির বিষয়টি প্রতিষ্ঠানের উচ্চপদস্থ এক কর্মকর্তাকে জানায় সে। তিনি পুরো ঘটনা মন দিয়ে শোনেন এবং রুনাকে সমবেদনাও জানান। কিন্তু প্রতিষ্ঠানের যৌন হয়রানি নির্মূল কমিটিকে জানানোর প্রসঙ্গে তিনি রুনাকে বলেন, তথ্যপ্রমাণ ছাড়া এ ধরনের অভিযোগ প্রমাণ করা খুব কঠিন।
রুনা ভেবে দেখে, তার কাছে তেমন কোনো তথ্যপ্রমাণ নেই। তাই আর অভিযোগ করা হয় না রুনার।
দুই মাসের মাথায় বর্তমান বেতনের চেয়ে কম বেতনে আরেকটি প্রতিষ্ঠানে যোগ দেয় রুনা।
এভাবে যৌন হয়রানি আষ্টেপৃষ্ঠে বেঁধে রাখে রুনাদের জীবন। রুনাদের বলা হয় না কিছুই। রুনার এই নীরবতা প্রতিনিধিত্ব করে বাংলাদেশের প্রায় প্রত্যেক নারীর যৌন হয়রানিতে নীরবতার ইতিহাস। এর বাইরে চলার পথে, গণপরিবহনে আর অনলাইন প্ল্যাটফর্মে হয়রানি তো আছেই।
প্রথম আলো প্রকাশিত সাম্প্রতিক একটি প্রতিবেদনে জানা গেছে, সরকারি-বেসরকারি বিশ্ববিদ্যালয়ে যৌন নিপীড়নের শিকার ৯০ শতাংশ ছাত্রী কোনো অভিযোগ করেন না। এ ক্ষেত্রে প্রধান প্রতিবন্ধকতাগুলো হলো বিচারহীনতার সংস্কৃতি, রাজনৈতিক প্রভাব, বিচার কোথায় পাওয়া যাবে সে সম্পর্কে প্রচারের ঘাটতি, অসহযোগিতা, লোকলজ্জা, মেয়েদের পড়া বন্ধ হয়ে যাওয়ার ভয় ইত্যাদি।"
2024-01-01 19:52:04,৪০তম বিসিএসে নন-ক্যাডারে সুপারিশ পাওয়া ৮৯৩ জনকে নিয়োগে প্রজ্ঞাপন,"৪০তম বিসিএসে নন-ক্যাডারে কারিগরি ও মাদ্রাসা বিভাগে বিভিন্ন পদে সুপারিশ পাওয়া ৮৯৩ জনকে প্রার্থীকে নিয়োগের প্রজ্ঞাপন দিয়েছেন শিক্ষা মন্ত্রণালয়। শিক্ষা মন্ত্রণালয়ের কারিগরি ও মাদ্রাসা বিভাগের এক বিজ্ঞপ্তিতে এ তথ্য জানানো হয়েছে।
৮৯৩ জনের মধ্যে কারিগরি শিক্ষা অধিদপ্তরের অধীন টেকনিক্যাল টিচার্স ট্রেনিং কলেজের লেকচারার পদে একজন প্রার্থীকে নিয়োগ দেওয়া হয়েছে। এ ছাড়া ৪০তম বিসিএস নন-ক্যাডার থেকে সুপারিশ করা কারিগরি শিক্ষা অধিদপ্তরাধীন ভোকেশনাল টিচার্স ট্রেনিং ইনস্টিটিউটের ইনস্ট্রাক্টর পদে চারজন প্রার্থীর নিয়োগ প্রজ্ঞাপনে দেওয়া হয়েছে।
পলিটেকনিক ও মনোটেকনিক ইনস্টিটিউটের জুনিয়র ইনস্ট্রাক্টর পদে ১১১ জন প্রার্থীর নিয়োগ প্রজ্ঞাপন দেওয়া হয়েছে। সবচেয়ে বেশি নিয়োগ দেওয়া হয়েছে ইনস্ট্রাক্টর পদে। টেকনিক্যাল স্কুল ও কলেজের ইনস্ট্রাক্টর পদে ৫১৪ জন প্রার্থীর নিয়োগ প্রজ্ঞাপন দেওয়া হয়েছে।
এ ছাড়া ৪০তম বিসিএস নন-ক্যাডার থেকে সুপারিশকৃত কারিগরি শিক্ষা অধিদপ্তরের অধীন পলিটেকনিক ও মনোটেকনিক ইনস্টিটিউটের ইনস্ট্রাক্টর ও ওয়ার্কশপ সুপার পদে ২৬৩ জন প্রার্থীর নিয়োগ প্রজ্ঞাপন দেওয়া হয়েছে।"
2024-01-01 21:05:05,জাপানে ভূমিকম্পে ধ্বংসস্তূপের নিচে পড়েছে লোকজন,"এ ঘটনায় এখন পর্যন্ত যা জানা গেছে:
জাপান সাগরের উপকূলীয় এলাকার কয়েক শ কিলোমিটার থেকে বাসিন্দাদের সরিয়ে উঁচু এলাকায় নিতে বলা হয়েছে।
প্রারম্ভিক সতর্কবার্তায় বলা হয়, কিছু কিছু এলাকায় ৫ মিটার (১৬ ফুট) পর্যন্ত ঢেউ আছড়ে পড়তে পারে। পরে ভূমিকম্পের কেন্দ্রস্থলের আশপাশের এলাকায় সতর্কবার্তা কমিয়ে বলা হয়েছে, তিন মিটার পর্যন্ত ঢেউ আসতে পারে।
এখন পর্যন্ত সবচেয়ে উঁচু যে ঢেউ এসেছে, তা এক মিটারের সামান্য বেশি।
গত ৫ ঘণ্টায় জাপানের কেন্দ্রীয় অঞ্চলে ৩ দশমিক ৪ থেকে ৭ দশমিক ৬ মাত্রার ৫০টির মতো ভূমিকম্প অনুভূত হয়েছে।
সরকারের একজন মুখপাত্র জানিয়েছেন, ভূমিকম্পে ভবনধসে মানুষ চাপা পড়ার অন্তত ছয়টি ঘটনা জানা গেছে। এ ছাড়া ভূমিকম্পের পর ইশিকাওয়া অঞ্চলে বড় ধরনের একটি অগ্নিকাণ্ডের ঘটনা ঘটেছে।
আগামী দিনগুলোতে আরও ভূমিকম্প হতে পারে বলে সতর্ক করেছে জাপানের আবহাওয়া দপ্তর।
রাজধানী টোকিওর সঙ্গে ভূমিকম্পে ক্ষতিগ্রস্ত ইশিকাওয়া অঞ্চলে গাড়ি চলাচল বন্ধ এবং বুলেট ট্রেন চলাচল স্থগিত করা হয়েছে।
ভূমিকম্পে ক্ষতিগ্রস্ত এলাকার পারমাণবিক বিদ্যুৎকেন্দ্রগুলোতে কোনো অস্বাভাবিকতা দেখা যায়নি বলে দেশটির পারমাণবিক শক্তি নিয়ন্ত্রণ কর্তৃপক্ষ জানিয়েছে।"
2024-01-01 19:45:00,"শাবানার সঙ্গে মিশার দেখা, যা যা রান্না করে খাওয়ালেন নায়িকা","বাংলাদেশি চলচ্চিত্রের অভিনেত্রী শাবানা দীর্ঘ সময় ধরে দেশে থাকেন না। তাই দেশে চলচ্চিত্র–সংশ্লিষ্ট কোনো আয়োজনে তাঁর দেখা মেলে না। দুই যুগ ধরে যুক্তরাষ্ট্রে থাকা শাবানা হঠাৎ হঠাৎ বাংলাদেশে আসেন। প্রিয়জনদের সঙ্গে দেখাসাক্ষাৎ করেন, প্রয়োজনীয় সব কাজ সেরে আবার নীরবেই চলে যান। তাই শাবানার সান্নিধ্য পাওয়াটা সত্যি সত্যিই খুব দুষ্কর। কোনো ধরনের সুযোগ তৈরি হলে চলচ্চিত্র–সংশ্লিষ্টরা দেশের চলচ্চিত্রের গুণী এই অভিনয়শিল্পীর সান্নিধ্য পাওয়া থেকে নিজেদের বঞ্চিত করতে চান না। যেমনটা এবার ঘটেছে চলচ্চিত্র অভিনয়শিল্পী মিশা সওদাগরের ক্ষেত্রে। পরিবারের সঙ্গে সময় কাটাতে যুক্তরাষ্ট্রে গিয়ে সুযোগ হয় শাবানার সঙ্গে দেখা করার। ছুটে যান নিউজার্সিতে শাবানার বাড়িতে। লম্বা সময় ধরে আড্ডা দেন, খাওয়াদাওয়া করেন।
সিনেমার শুটিং, ডাবিং ও চিত্রনায়ক ফেরদৌসের নির্বাচনী প্রচারণায় অংশ নিয়ে গত ২৫ ডিসেম্বর যুক্তরাষ্ট্রের উদ্দেশে উড়াল দেন মিশা সওদাগর। দেশটিতে এই অভিনয়শিল্পীর স্ত্রী–সন্তানেরা থাকেন। এর মধ্যে যোগাযোগ হয় শাবানার সঙ্গেও। মিশাকে তাঁর বাড়িতে দাওয়াত করেন শাবানা। ২৮ ডিসেম্বর মিশা যান শাবানার নিউজার্সির বাড়িতে। যুক্তরাষ্ট্র থেকে মিশা বলেন, ‘শাবানা আপা আমার জীবনে কী, তা আমিই জানি। চার বছর ধরে দেশে আসেননি তিনি। কথা হলেও আপার সঙ্গে দেখা হচ্ছিল না। মনটা চাইছিল, আপা-দুলাভাইয়ের সঙ্গে দেখা করার। এবার সে সুযোগটা হয়ে কাজে লাগল। এত দিন পর তাঁদের সঙ্গে দেখা হয়ে অসাধারণ সময় কাটল। বাসায় চুটিয়ে আড্ডা দিয়েছি। আপা তো আমি যাব বলে অনেক কিছুই রান্না করেছেন। নিজের হাতে খাবার তুলে খাইয়েছেন।’
মিশা জানালেন, প্রিয় অভিনেত্রীর রান্নার পদের মধ্যে ছিল পোলাও, গরুর মাংস, মুরগির মাংস, রুই মাছ, ইলিশ মাছ, বেগুন ভাজি, সবজি ও ডাল। ‘নিজেই রান্না করেছেন আপা। আপার রান্না তো অতুলনীয়। বড় বোন হয়ে তিনি পরম মমতায় পাতে তুলে খাবার খাইয়ে দিয়েছেন, এ আন্তরিকতার অনুভূতি সত্যিই অন্য রকম।’ বললেন মিশা।
আড্ডায় আর কী কী প্রসঙ্গ এসেছে এমন প্রশ্নে মিশা সওদাগর বলেন, ‘আপার সঙ্গে যখনই কথা হয়, সিনেমা নিয়ে তো আলোচনা হয়। তিনি সবার খোঁজখবর নিলেন। দেশের চলচ্চিত্র যে দেশ ও দেশের বাইরে সুনাম কুড়াচ্ছে, এসব তাঁকে গর্বিত করেছে বলে জানালেন।’
মাত্র আট বছর বয়সে সিনেমায় অভিনয়ে নাম লেখান শাবানা। এহতেশাম পরিচালিত ‘নতুন সুর’ নামের ছবিতে তিনি শিশুশিল্পী হিসেবে কাজ করেন। এরপর ‘চকোরী’ ছবিতে নায়িকা চরিত্রে অভিনয় শুরু। ১৭ বছর ধরে অভিনয় থেকে দূরে আছেন চলচ্চিত্রের গুণী এই অভিনয়শিল্পী। অভিনয়জীবনে জনপ্রিয়তার তুঙ্গে থাকা অবস্থায় হুট করেই যুক্তরাষ্ট্রে চলে যান তিনি। অভিনয়কে বিদায় জানালেও কোটি বাঙালির হৃদয়ে অভিনয়ের রানি হয়ে বসত গেড়ে আছেন শাবানা। তাই তো তাঁকে একটিবার কোথাও দেখা গেলে ভক্ত-দর্শক এমনকি সংবাদমাধ্যমেরও আগ্রহের কমতি থাকে না। ২৪ বছর ধরে সেখানে আছেন। স্বামী, সন্তান, নাতি-নাতনি নিয়ে তিনি নিউজার্সিতে স্থায়ীভাবে থাকছেন। একটা নির্দিষ্ট সময় পর বাংলাদেশে এলেও চার বছর ধরে আসা হয়নি। এর মধ্যে প্রযোজক স্বামী ওয়াহিদ সাদিক গত বছর কয়েক দিনের জন্য এসেছিলেন। তখন তিনি জানিয়েছিলেন, পরের বছরে শাবানার দেশে আসার সম্ভাবনা আছে।
১৯৮৬ সালে বিএফডিসির ‘নতুন মুখের সন্ধানে’ প্রতিযোগিতা দিয়ে চলচ্চিত্রে অভিনয় শুরু করেন মিশা সওদাগর। প্রথম ছবি পরিচালক ছটকু আহমেদের ‘চেতনা’। এ সিনেমায় নায়কের চরিত্রে অভিনয় করলেও নিজেকে তিনি খলনায়ক হিসেবেই প্রতিষ্ঠিত করেছেন। মিশার মতে, শাবানা প্রযোজিত ‘স্বামী কেন আসামী’ ছবিটি তাঁকে সবচেয়ে বেশি জনপ্রিয়তা এনে দেয়।
মিশা বলেন, ‘শাবানা আপার কাছে আমার আজন্ম ঋণ। তিনি আমাকে আজকের মিশা সওদাগর বানানোর সবচেয়ে বড় ভূমিকা রেখেছেন। যুক্তরাষ্ট্রে গিয়ে আমি তাঁদের সঙ্গে সময় কাটানোর সুযোগটা মিস করতে চাইনি। আমার কাছে মনে হয়, আপা ও দুলাভাইয়ের সঙ্গে যতটা সময় থাকি, অনেক কিছু শিখি। তাঁর সঙ্গে কাটানো সময়ের অনুভূতি প্রকাশ করে বোঝানো যাবে না।’"
2024-01-01 19:35:14,জাপানে উৎসবমুখর পরিবেশে হঠাৎ আতঙ্কের ছায়া,"নতুন বছরের প্রথম দিনটি জাপানে পালন করা হয় উৎসবমুখর পরিবেশে। মধ্যরাত থেকেই দেশের বিভিন্ন জনপদের মন্দির ও মঠগুলোতে শান্তি, সুস্বাস্থ্য ও পারিবারিক জীবনের আনন্দ-সমৃদ্ধি কামনা করে প্রার্থনা জানাতে সমবেত হওয়া মানুষের ভিড় দেখা যায়। মন্দিরে মানুষের এমন ভিড় কার্যত চলতে থাকে নতুন বছরের প্রথম দিনের পুরো সময়জুড়ে।
প্রার্থনা শেষে বাড়ি ফিরে পারিবারিকভাবে মানুষ সমবেত হয় নতুন বছরের বিশেষ আহারের সাথে পানীয়র মধ্য দিয়ে আনন্দের মুহূর্ত ভাগাভাগি করে নেয়। সেদিক থেকে জাপানে নববর্ষ হচ্ছে সবদিক থেকেই পারিবারিক এক উৎসব। পরিবারের প্রবীণ সদস্য থেকে শুরু করে শিশু—সবাই যেখানে নিজের মতো করে বছরের প্রথম দিনটিতে উপভোগ করে।
চীনা পঞ্জিকার হিসাব অনুযায়ী সময়কে ১২ বছরের যে চক্রে ভাগ করা হয়েছে, সেই বিভাজন অনুসারে চলতি বছর জাপান ও পূর্ব এশিয়ার বিভিন্ন দেশে হচ্ছে ড্রাগন বর্ষ। জাপানে ড্রাগন বর্ষের সূচনার দিনটিও মন্দিরে প্রার্থনা জানানো ও নববর্ষের আনন্দ উপভোগ করার মধ্য দিয়েই শুরু হয়। তবে স্থানীয় সময় বিকেল চারটার কিছু পর জাপান সাগরের তীরবর্তী বিস্তৃত এলাকাজুড়ে হঠাৎ করে আঘাত হানা এক ভূমিকম্প উৎসবমুখর সেই পরিবেশে নিয়ে এসেছে আতঙ্কের কালো ছায়া।
রিখটার স্কেলে ভূমিকম্পের তীব্রতা ছিল ৭ দশমিক ৬, যা বড় ধরনের ক্ষয়ক্ষতি ঘটানোর মতো যথেষ্ট শক্তিশালী। ভূমিকম্পের ঠিক পরপর জাপানের আবহাওয়া সংস্থা মধ্য জাপানের ইশিকাওয়া জেলার উপকূল এলাকায় সুনামি সতর্কতা জারি করে এবং পরে জানায় যে ১ দশমিক ৬ মিটার উঁচু সুনামির ঢেউ ইশিকাওয়া জেলার নেতো উপদ্বীপের ওয়াজিমা বন্দরে পৌঁছে যেতে দেখা গেছে। আবহাওয়া সংস্থা আরও জানিয়েছে, ভূমিকম্পের কেন্দ্র ছিল নেতো অঞ্চলের অগভীর সমুদ্রে এবং সুনামির সরাসরি আঘাত এড়িয়ে যেতে এলাকাবাসীকে উঁচু নিরাপদ জায়গায় সরে যাওয়ার পরামর্শ দেওয়া দেওয়া হয়।"
2024-01-01 19:32:40,বাগমারায় নৌকার ৪টি নির্বাচনী ক্যাম্পে আগুন দেওয়ার অভিযোগ,"দলীয় কর্মী ও স্থানীয় বাসিন্দাদের সঙ্গে কথা বলে জানা গেছে, গতকাল রাতে নির্বাচনী ক্যাম্প থেকে প্রচারণা চালানোর পর নৌকার প্রার্থীর কর্মীরা বাড়িতে চলে যান। রাতের কোনো এক সময় দুর্বৃত্তরা ক্যাম্পগুলোতে আগুন দিয়ে আসবাবপত্র পুড়িয়ে দেয়। আজ সোমবার সকালে এসে তাঁরা ক্যাম্পগুলো ভেঙে ফেলা ও পুড়িয়ে দেওয়া অবস্থায় দেখতে পান। উপজেলার ভবানীগঞ্জ পৌরসভার কসবায় একটি, রামকৃষ্ণপুরে একটি এবং গনিপুর ইউনিয়ন এলাকার দুটি ক্যাম্প পুড়িয়ে দেওয়া হয়।
নৌকার প্রার্থী আবুল কালাম আজাদ প্রথম আলোকে বলেন, ‘স্বতন্ত্র প্রার্থী এনামুল হকের নির্দেশে তাঁর লোকজন আমার নৌকার অফিস ভাঙচুর ও পুড়িয়ে দিচ্ছেন। এ ছাড়া গতকাল মাদারীগঞ্জে সংসদ সদস্য এনামুল হক সরাসরি আওয়ামী লীগ কর্মীদের ধর ধর বলে হামলা করেছেন। এই ভিডিও সামাজিক যোগাযোগমাধ্যমে ছড়িয়ে পড়েছে।’ তিনি এ বিষয়ে অভিযোগ করবেন বলে জানিয়েছেন।
তবে এনামুল হক অভিযোগ অস্বীকার করে বলেন, তাঁর নিজের ক্যাম্প পুড়িয়ে দেওয়া ছাড়াও প্রচারণায় বাধা দেওয়া হচ্ছে।
বাগমারা থানার ভারপ্রাপ্ত কর্মকর্তা (ওসি) অরবিন্দ সরকার প্রথম আলোকে বলেন, এ বিষয়ে কেউ কোনো অভিযোগ করেনি। করলে তদন্ত করে দ্রুত ব্যবস্থা নেওয়া হবে।
রাজশাহী-৪ আসনে এবার ছয়জন প্রার্থী প্রতিদ্বন্দ্বিতা করছেন। তাঁরা হলেন আওয়ামী লীগের প্রার্থী ও দলটির বন ও পরিবেশবিষয়ক উপকমিটির সদস্য আবুল কালাম আজাদ, জাতীয় পার্টির আবু তালেব প্রামাণিক, বিএনএমের সাইফুল ইসলাম, এনপিপির জিন্নাতুল ইসলাম, স্বতন্ত্র প্রার্থী এনামুল হক ও বাবুল হোসেন। তাঁদের মধ্যে বর্তমান সংসদ সদস্য ও বাগমারা উপজেলা আওয়ামী লীগের সভাপতি এনামুল হক দলীয় মনোনয়ন না পেয়ে স্বতন্ত্র প্রার্থী হয়েছেন। তিনি কাঁচি প্রতীকে নির্বাচন করছেন। এ আসনে নির্বাচনী প্রচারণার শুরু থেকে হামলা, ভাঙচুর, মারপিট ও অগ্নিসংযোগের ১৩টি ঘটনা ঘটেছে। হামলায় কমপক্ষে ৩০ জন আহত হয়েছেন।"
2024-01-01 19:21:54,"রাষ্ট্রপতির সঙ্গে সেনাবাহিনীর সিজিএস, পিএসওর সাক্ষাৎ","রাষ্ট্রপতি মো. সাহাবুদ্দিনের সঙ্গে বঙ্গভবনে সাক্ষাৎ করেছেন সেনাবাহিনীর নবনিযুক্ত চিফ অব জেনারেল স্টাফ (সিজিএস) লেফটেন্যান্ট জেনারেল ওয়াকার-উজ-জামান এবং সশস্ত্র বাহিনী বিভাগের প্রিন্সিপাল স্টাফ অফিসার (পিএসও) লেফটেন্যান্ট জেনারেল মিজানুর রহমান শামীম।
রাষ্ট্রপতির প্রেস সচিব জয়নাল আবেদীন জানান, সাক্ষাৎকালে তাঁরা সেনাবাহিনীর বিভিন্ন বিষয়ে রাষ্ট্রপতিকে অবহিত করেন।
এ সময় নতুন সিজিএস এবং পিএসও দায়িত্ব পালনে সশস্ত্র বাহিনীর সর্বাধিনায়ক রাষ্ট্রপতির দিকনির্দেশনা কামনা করেন।
নতুন সিজিএস এবং পিএসওকে অভিনন্দন জানিয়ে রাষ্ট্রপতি বলেন, সেনাবাহিনীর উন্নয়নে তাঁদের মেধা, শ্রম ও দক্ষতা গুরুত্বপূর্ণ অবদান রাখবে।
দেশের স্বাধীনতা ও সার্বভৌমত্ব রক্ষার পাশাপাশি দেশ ও জনগণের কল্যাণে বেসামরিক প্রশাসনের কার্যক্রমে সেনাবাহিনীর সহযোগিতা আরও বৃদ্ধি পাবে বলে রাষ্ট্রপ্রধান আশা প্রকাশ করেন।"
2024-01-01 19:18:06,নবনিযুক্ত প্রিন্সিপাল স্টাফ অফিসারকে পরানো হলো লেফটেন্যান্ট জেনারেল র‌্যাঙ্ক ব্যাজ,"সশস্ত্র বাহিনী বিভাগের প্রিন্সিপাল স্টাফ অফিসার (পিএসও) হিসেবে দায়িত্ব গ্রহণ করেছেন লেফটেন্যান্ট জেনারেল মিজানুর রহমান শামীম। আজ সোমবার গণভবনে প্রধানমন্ত্রী শেখ হাসিনার উপস্থিতিতে মিজানুর রহমানকে লেফটেন্যান্ট জেনারেল র‌্যাঙ্ক ব্যাজ পরিয়ে দেন সেনাবাহিনী ও নৌবাহিনী প্রধান।
এ সময় উপস্থিত ছিলেন প্রধানমন্ত্রীর নিরাপত্তাবিষয়ক উপদেষ্টা, বিমানবাহিনী প্রধান ও সেনাবাহিনীর নবনিযুক্ত সিজিএস। আন্তঃবাহিনী জনসংযোগ পরিদপ্তরের (আইএসপিআর) এক সংবাদ বিজ্ঞপ্তিতে এ তথ্য জানানো হয়।"
2024-01-01 19:13:21,আইওএস হালনাগাদের পর আইফোনে মোবাইল নেটওয়ার্ক না পাওয়ার অভিযোগ,"‘আইওএস ১৭’ অপারেটিং সিস্টেম নিয়ে বেশ ভালোই বিপদে পড়েছে অ্যাপল। অপারেটিং সিস্টেমটিতে বিভিন্ন ত্রুটি থাকায় কিছুদিন পরপরই আইওএসের হালনাগাদ সংস্করণ উন্মুক্ত করছে প্রতিষ্ঠানটি। কিন্তু সেগুলো ব্যবহারের সময়ও বিপদে পড়ছেন আইফোন ব্যবহারকারীরা। সম্প্রতি উন্মুক্ত হওয়া ‘আইওএস ১৭.২.১’ সংস্করণের বিরুদ্ধেও অভিযোগ উঠেছে। আইওএসের হালনাগাদ সংস্করণটি ব্যবহারের পর আইফোনে মোবাইল নেটওয়ার্ক না পাওয়ার অভিযোগ করেছেন অনেক ব্যবহারকারী।
‘আইওএস ১৭.২’ সংস্করণের বিরুদ্ধে আইফোনের ব্যাটারি দ্রুত শেষ করার অভিযোগ ওঠার অল্প কিছুদিনের মধ্যেই ‘আইওএস ১৭.২.১’ সংস্করণ উন্মুক্ত করে অ্যাপল। ব্যাটারি সমস্যার সমাধান করা হলেও নতুন সংস্করণটির কারণে আইফোন থেকে মোবাইল নেটওয়ার্ক পেতে সমস্যার মুখোমুখি হতে হচ্ছে। এ বিষয়ে অ্যাপলের সাপোর্ট ফোরামে অভিযোগও করেছেন কয়েকজন আইফোন ব্যবহারকারী।
এ বিষয়ে একজন ভুক্তভোগী লিখেছেন, ‘গত রাতে আইওএস ১৭.২.১ নামানোর পর আমি মোবাইল নেটওয়ার্ক পাচ্ছি না। আইফোন রিসেট করেও এ সমস্যার সমাধান করা যায়নি, যা খুবই হতাশাজনক।’ অপর একজন ব্যবহারকারী জানিয়েছেন, ‘আইওএস ১৭.২.১ নামানোর পর আমার আইফোন গরম হয়ে যাচ্ছে। আপনাদের কাছে এ সমস্যার কোনো সমাধান আছে কি?’"
2024-01-01 19:13:20,আগামীকাল থেকে তিন দিনের কর্মসূচি বিএনপির,"তিন দিনের গণসংযোগ ও লিফলেট বিতরণ কর্মসূচি ঘোষণা করেছে বিএনপি। সরকারের পদত্যাগ ও নির্বাচনকালীন নির্দলীয় তত্ত্বাবধায়ক সরকারব্যবস্থা পুনঃপ্রতিষ্ঠার এক দফা দাবি এবং নির্বাচন বর্জন ও অসহযোগ আন্দোলনের অংশ হিসেবে এই কর্মসূচি দিয়েছে দলটি। আগামীকাল মঙ্গলবার থেকে বৃহস্পতিবার পর্যন্ত এই কর্মসূচি পালন করা হবে।
বিএনপির জ্যেষ্ঠ যুগ্ম মহাসচিব রুহুল কবির রিজভী আজ সোমবার বিকেলে এক ভার্চ্যুয়াল সংবাদ সম্মেলনে নতুন কর্মসূচি ঘোষণা করেন।
গত ২৮ অক্টোবর নয়াপল্টনে বিএনপির মহাসমাবেশ পুলিশের অভিযানে পণ্ড হওয়ার পর ২৯ অক্টোবর থেকে দলটি চার দফা হরতাল ও ১৩ দফা অবরোধ কর্মসূচি পালন করে। এরপর লিফলেট বিতরণ ও গণসংযোগ কর্মসূচি দিয়ে আসছে দলটি। এরই ধারাবাহিকতায় আরও তিন দিন একই কর্মসূচির ঘোষণা দিয়েছে বিএনপি।
সংবাদ সম্মেলনে রুহুল কবির অভিযোগ করে বলেন, ‘স্বাধীন বাংলাদেশের জনগণ এখন নিজ দেশেই পরাধীন। সরকার অবৈধ ক্ষমতালিপ্সার খায়েশ মেটাতে বাংলাদেশকে তাঁবেদার রাষ্ট্রে পরিণত করেছে। লাখো প্রাণের বিনিময়ে অর্জিত স্বাধীনতার গৌরব ধুলায় মিশিয়ে দিয়ে এখন বিনা ভোটে রাষ্ট্রক্ষমতা দখল করে রেখেছে।’"
2024-01-01 19:03:20,শিশুর মানসিক স্বাস্থ্য নিয়ে আমরা কি সচেতন,"‘আমাদের আমলে তো মানসিক অসুখ ছিল না, তোমাদের এত মানসিক সমস্যা কেন?’—কিশোরী মেয়ের প্রতি বাবার প্রশ্ন। দশম শ্রেণির ছাত্রীটির সঙ্গে কথা বলে জানতে পারলাম, তার বোনের বিষণ্নতা আছে, কিন্তু বাবা চিকিৎসার উদ্যোগ নিচ্ছেন না। কারণ, অল্প বয়সীদের যে মানসিক রোগ হতে পারে, সে বিষয়ে তিনি সচেতন নন। কিশোরীটি বলল, কয়েক মাস আগে তার এক সহপাঠী আত্মহত্যা করেছে। পরীক্ষার ফলাফলের পর মা-বাবার বকাঝকায় এ ঘটনা ঘটে।
বাংলাদেশের ১০৫টি জাতীয়-স্থানীয় পত্রিকা ও অনলাইন পোর্টালের আত্মহত্যার সংবাদ বিশ্লেষণ করে একটি সমীক্ষা প্রকাশ করেছে আঁচল ফাউন্ডেশন। ২০২৩ সালের জানুয়ারি থেকে আগস্ট পর্যন্ত আট মাসে সারা দেশে স্কুল, কলেজ ও বিশ্ববিদ্যালয়ের ৩৬১ শিক্ষার্থী আত্মহত্যা করেছে। এদের মধ্যে স্কুল পর্যায়ের শিক্ষার্থীর হার ৪৬ দশমিক ৮-এর বেশি। আত্মহত্যার নানা কারণ থাকে, মানসিক অসুস্থতা এর একটি।
বিশ্ব স্বাস্থ্য সংস্থার মতে, স্বাস্থ্য ব্যক্তির শারীরিক, মানসিক ও সামাজিক—এই তিন অবস্থার সমন্বয়। একজন মানুষের স্বাস্থ্য হলো নীরোগ শরীর; সেই সঙ্গে ভয়, হতাশা, বিষণ্নতা, মানসিক চাপ থেকে মুক্ত এবং সমাজের নানা চ্যালেঞ্জ গ্রহণ করতে সক্ষম মন। অর্থাৎ স্বাস্থ্যের অন্যতম উপাদান হলো মনের সুস্থতা। মানুষের চিন্তা, আবেগ ও আচরণ মিলেই মানসিক স্বাস্থ্য। যেকোনো সময়ে একজন ব্যক্তির মানসিক সুস্থতা কেমন হবে, তার পেছনে একাধিক সামাজিক, মনস্তাত্ত্বিক ও জৈবিক কারণ থাকে।
বাংলাদেশে জাতীয় মানসিক স্বাস্থ্য ইনস্টিটিউট পরিচালিত ২০১৮ সালের একটি জরিপ অনুযায়ী, ১৮ বছর বা তার বেশি বয়সের মানুষের মধ্যে মানসিক রোগের হার ১৮ দশমিক ৭। বিশ্বে আত্মহত্যা ১৫ থেকে ২৯ বছর বয়সীদের মৃত্যুর দ্বিতীয় প্রধান কারণ। বিশ্ব স্বাস্থ্য সংস্থার মতে, অর্ধেকের বেশি মানসিক স্বাস্থ্য সমস্যা ১৪ বছরের আগে শুরু হয়। পৃথিবীর ২০ শতাংশ শিশু ও কিশোর-কিশোরীর মানসিক অসুস্থতা আছে। মানসিক স্বাস্থ্যকে টেকসই উন্নয়ন লক্ষ্যমাত্রায় অন্তর্ভুক্ত করা হয়েছে, যা বিশ্বব্যাপী উন্নয়নের লক্ষ্য অর্জনে মানসিক স্বাস্থ্যের গুরুত্বের স্বীকৃতি।
বাংলাদেশে মানসিক রোগ নিয়ে কুসংস্কার ও ভ্রান্ত ধারণা বিদ্যমান। অনেকে মনের অসুখকে একধরনের বিচ্যুতি বা দুর্বলতা বলে মনে করেন। অসুস্থ ব্যক্তিরা পারিবারিক, সামাজিক ও কর্মক্ষেত্রে অনেক বৈষম্যের শিকার হন। তাঁদের নিয়ে চলে নির্দয় হাসিঠাট্টা। এ কারণে কারও কারও মধ্যে মানসিক অসুস্থতা গোপন করার প্রবণতা দেখা যায় এবং চিকিৎসা নেওয়ার ব্যাপারে অনীহা থাকে। কিন্তু ঠিক সময়ে চিকিৎসা পেলে অনেক মানসিক রোগ নিয়ন্ত্রণ করা সম্ভব এবং এতে আক্রান্ত ব্যক্তি কর্মক্ষম জীবন যাপন করতে পারেন।
নাগরিক জীবনের বিচ্ছিন্নতা, পড়াশোনার চাপ, খেলাধুলা, সুস্থ বিনোদনের অভাব ইত্যাদির কারণে বর্তমানে শিশু ও কিশোর-কিশোরীরা স্ট্রেস বা চাপের মধ্যে থাকে। বেশির ভাগ শিশু স্ট্রেস অনুভব করে, যখন তারা কঠিন পরিস্থিতি মোকাবিলা করতে পারে না। এর মধ্যে আছে বয়ঃসন্ধির শুরু, স্কুলে পরীক্ষা ও অত্যধিক বাড়ির কাজ, বন্ধুদের সঙ্গে ও সামাজিকতা রক্ষায় সমস্যা, বড় কোনো পরিবর্তন (যেমন বাড়ি বা স্কুল বদল, মা-বাবার বিচ্ছেদ), দীর্ঘস্থায়ী অসুস্থতা, পরিবারে আর্থিক সমস্যা ইত্যাদি। অল্প পরিমাণে স্ট্রেস শিশু ও বড়দের জন্য ভালো হতে পারে, যেমন পরীক্ষা বা বক্তৃতা ভালো করে দেওয়ার জন্য তাদের অনুপ্রাণিত করে। তবে স্ট্রেস যখন নিয়ন্ত্রণের বাইরে চলে যায়, তখন তা একজন ব্যক্তির মেজাজ, শারীরিক ও মানসিক সুস্থতা এবং সম্পর্কের ওপর নেতিবাচক প্রভাব ফেলে। আমরা কি শিশুদের জীবনে ক্রমবর্ধমান চাপ এবং তা তাদের মানসিক স্বাস্থ্যকে কীভাবে প্রভাবিত করছে, সে বিষয়ে সচেতন?
যুক্তরাষ্ট্রের ন্যাশনাল ইনস্টিটিউট অব মেন্টাল হেলথ অনুযায়ী, যদি কোনো শিশু ঝুঁকিপূর্ণ আচরণ করে অথবা নিজেকে বা অন্য কাউকে আঘাত করতে চায়, তাহলে অবিলম্বে মনোরোগ চিকিৎসকের সহায়তা নিতে হবে। এর পাশাপাশি কিছু উপসর্গ সম্পর্কে মা-বাবা ও অভিভাবকেরা সচেতন থাকলে সঠিক সময়ে চিকিৎসার ব্যবস্থা করা সম্ভব। শিশুদের ক্ষেত্রে নিচের লক্ষণগুলো দেখলে মনোরোগ চিকিৎসকের কাছে যেতে হবে, যাতে তিনি পরীক্ষা-নিরীক্ষা করে রোগ নির্ণয় করতে পারেন—শিশু যদি ঘন ঘন রেগে ওঠে অথবা বেশির ভাগ সময় তীব্রভাবে খিটখিটে হয়, প্রায়ই ভয় বা উদ্বেগের কথা বলে, কোনো কারণ ছাড়া বারবার পেটব্যথা বা মাথাব্যথা সম্পর্কে অভিযোগ করে, সব সময় অস্থির থাকে এবং চুপ করে বসে থাকতে না পারে, খুব বেশি কিংবা কম ঘুমায়, দুঃস্বপ্ন দেখে, অন্য শিশুদের সঙ্গে খেলতে আগ্রহী না হয় অথবা বন্ধুত্ব করতে না পারে, পরীক্ষায় হঠাৎ খারাপ ফল করে ইত্যাদি।
কিশোর-কিশোরীদের জন্য মনোরোগ চিকিৎসকের সহায়তা নিতে হবে, যদি তারা যে বিষয়গুলো উপভোগ করত সেগুলোয় আগ্রহ হারিয়ে ফেলে, তাদের দুর্বল লাগে, খুব বেশি কিংবা কম ঘুমায় অথবা সারা দিন তন্দ্রাচ্ছন্ন বোধ করে, বেশির ভাগ সময় একা থাকে, বন্ধুবান্ধব বা পরিবারের সঙ্গে সামাজিক যোগাযোগ এড়িয়ে চলে, ওজন বেড়ে যাওয়ার ভয়ে থাকে অথবা খুব কম খায়, নিজেকে আঘাত করে; ধূমপান, মদ্যপান অথবা মাদক গ্রহণ করে; একা বা বন্ধুদের সঙ্গে ঝুঁকিপূর্ণ বা আক্রমণাত্মক আচরণে লিপ্ত হয়, আত্মহত্যার চিন্তা করে, ভাবে যে কেউ তাদের মনকে নিয়ন্ত্রণ করার চেষ্টা করছে বা তারা এমন কিছু শোনে, যা অন্যরা শুনতে পায় না।
কোনো কোনো মা-বাবা ও অভিভাবক আক্ষেপ করেন, শিশু ও কিশোর-কিশোরীদের মানসিক রোগের লক্ষণগুলো সম্পর্কে জানতে পারলে তাঁরা হয়তো আগেই সন্তানের চিকিৎসার ব্যবস্থা করতে পারতেন। এ বিষয়ে গণসচেতনতা বাড়াতে হবে। মানসিক অসুস্থতা নিয়ে দৃষ্টিভঙ্গির পরিবর্তন দরকার। মনে রাখতে হবে, মানসিক রোগ কোনো অপরাধ বা ব্যর্থতা নয়। শিশু ও বয়স্ক যে কারোরই মানসিক অসুখ হতে পারে। এতে আক্রান্ত ব্যক্তির চিকিৎসা পাওয়ার অধিকার আছে। এ রকম লক্ষণ দেখা গেলে দ্রুত চিকিৎসকের সহায়তা নেওয়া প্রয়োজন।
● লায়লা খন্দকার উন্নয়নকর্মী"
2024-01-01 18:58:21,ব্যাংকঋণের সর্বোচ্চ সুদের হার বেড়ে ১১.৮৯ শতাংশ,"প্রথম মাসে, অর্থাৎ জুনে স্মার্ট সুদের হার ছিল ৭ দশমিক ১০ শতাংশ, যা নভেম্বরে বেড়ে হয় ৭ দশমিক ৭২ শতাংশ। ডিসেম্বরে তা আরও বেড়ে দাঁড়ায় ৮ দশমিক ১৪ শতাংশ। স্মার্ট সুদহারের সঙ্গে ব্যাংকগুলো ৩ দশমিক ৭৫ শতাংশ পর্যন্ত সুদ যোগ করতে পারে। ফলে সুদহার বেড়ে এখন হয়েছে ১১ দশমিক ৮৯ শতাংশ। সুদহার নির্ধারণে বেশির ভাগ ব্যাংক কিছুটা অপেক্ষা করলেও এখন তা পরিবর্তন করছে। কারণ, ৯ শতাংশ থেকে বেড়ে ঋণের সুদহার বেড়ে প্রায় ১২ শতাংশ ছুঁই ছুঁই করছে।
এ ছাড়া প্রি-শিপমেন্টে রপ্তানি ঋণ এবং কৃষি ও পল্লিঋণের সুদহার নির্ধারণ করতে স্মার্ট সুদহারের সঙ্গে সর্বোচ্চ ২ দশমিক ৭৫ শতাংশ সুদ যোগ করতে পারে ব্যাংকগুলো। এসএমই ঋণের বিপরীতে অতিরিক্ত ১ শতাংশ হারে সেবা মাশুলও নেওয়া যায়।
প্রতি ছয় মাসের ট্রেজারি বিল ও বন্ডের গড় সুদহার বের করে হিসাব করা হয় ‘স্মার্ট’ সুদহার। প্রতি মাসের শেষে বা প্রথম দিনে স্মার্ট সুদহার কত হবে, তা জানিয়ে দেয় বাংলাদেশ ব্যাংক, যা পরবর্তী মাসে বিতরণ করা নতুন ঋণের ক্ষেত্রে প্রযোজ্য হয়। সে অনুযায়ী বিদায়ী ডিসেম্বর মাসের স্মার্ট সুদহার জানুয়ারি মাসের জন্য প্রযোজ্য হবে। তবে প্রতি মাসে গ্রাহক পর্যায়ে সুদহার পরিবর্তন করা যায় না।
ঋণের সুদহার বাড়ায় ব্যাংকগুলো আমানতের সুদহারও বাড়াচ্ছে। আবার তারল্যসংকটে পড়ে কোনো কোনো ব্যাংক উচ্চ সুদে আমানত নিচ্ছে, তারা এমনকি ১২ শতাংশ সুদেও তহবিল সংগ্রহ করছে। এদিকে আমানতের সুদহার বৃদ্ধির কারণে ঘরে রাখা টাকা ব্যাংকে জমা রাখার প্রবণতা বেড়েছে। তবে এখনো আমানতের চেয়ে ঋণের প্রবৃদ্ধি বেশি। ফলে ব্যাংকে টাকার সংকট চলছেই।
বাংলাদেশ ব্যাংকের তথ্য অনুযায়ী, গত জুনে ব্যাংকের বাইরে থাকা মুদ্রার পরিমাণ ছিল ২ লাখ ৯১ হাজার ৯১৩ কোটি টাকা, যা অক্টোবরে কমে হয়েছে ২ লাখ ৪৫ হাজার ৯৪৩ কোটি টাকা। ব্যাংকিং-ব্যবস্থার বাইরে থাকা অর্থের পরিমাণ কমায় আমানত বেড়েছে ব্যাংকে। গত জুন মাসে ব্যাংকগুলোতে আমানতের পরিমাণ ছিল ১৫ লাখ ৯৫ হাজার ২৫৪ কোটি টাকা, যা অক্টোবরে বেড়ে হয়েছে ১৬ লাখ ৩৬ হাজার ৫৯২ কোটি টাকা। আর জুন মাসে ঋণের পরিমাণ ছিল ১৫ লাখ ৭০ হাজার ৪৩৯ কোটি টাকা, যা অক্টোবরে বেড়ে ১৬ লাখ ১ হাজার ৪৩৫ কোটি টাকায় উন্নীত হয়েছে।"
2024-01-01 18:58:13,প্রথম আলো চরে বই উৎসব,"১ জানুয়ারি বছরের প্রথম দিনেই কনকনে শীতের সকালে কুড়িগ্রাম বন্ধুসভার বন্ধুরা ছুটে যান প্রথম আলো চর আলোর পাঠশালায়। প্রথমেই শিক্ষার্থীদের সঙ্গে কুশল বিনিময় করেন। এরপর সবার মধ্যে নতুন বই উপহার দেন। শিক্ষার্থীরা নতুন বই পেয়ে আনন্দ উৎসবে মেতে ওঠে।
বই উৎসবে উপস্থিত ছিলেন প্রথম আলো চর আলোর পাঠশালার প্রধান শিক্ষক আতাউর রহমান, সহকারী শিক্ষকেরাসহ কুড়িগ্রাম বন্ধুসভার উপদেষ্টা সফি খান, মোখলেসুর রহমান, আসিফ ওয়াহিদ, সভাপতি রাজু আহমেদ, সাধারণ সম্পাদক ভুবন কুমার, শাহিন, শরীফ, এনামুল, দীপ্ত, হৃদয়, শিমু, তাকিয়া, বাঁধন প্রমুখ।"
2024-01-01 18:57:23,"অনাপত্তিপত্র বাতিল, আফগান স্পিনার মুজিবকে পাচ্ছে না মেলবোর্ন রেনেগেডস","বিগ ব্যাশে (বিবিএল) আগামীকাল ‘মেলবোর্ন ডার্বি’তে মেলবোর্ন স্টারসের মুখোমুখি হবে মেলবোর্ন রেনেগেডস। এই ম্যাচে আফগানিস্তানের তারকা স্পিনার মুজিব উর রেহমানকে স্কোয়াডে অন্তর্ভুক্ত করতে পারেনি মেলবোর্ন রেনেগেডস। কারণ হিসেবে ফ্র্যাঞ্চাইজি দলটি বিবৃতিতে জানিয়েছে, ‘তাঁর অনাপত্তিপত্রের শর্তাবলি পাল্টানো’র পর ম্যাচ থেকে ছিটকে পড়েছেন।
দেশের বাইরে ফ্র্যাঞ্চাইজি ক্রিকেট লিগ খেলায় মুজিব উর রেহমান, ফজলহক ফারুকি ও নাভিন–উল–হককে গত ২৬ ডিসেম্বর নিষেধাজ্ঞা দিয়েছিল আফগানিস্তান ক্রিকেট বোর্ড (এসিবি)। তখন বোর্ডের বিবৃতিতে বলা হয়েছিল, ‘আফগানিস্তানের হয়ে খেলার চেয়ে তাঁরা ব্যক্তিগত স্বার্থকে গুরুত্ব দিয়েছেন।’ ২০২৪ সালে এসিবির কেন্দ্রীয় চুক্তির বাইরে থাকার ইচ্ছা পোষণ করেছিলেন তিন ক্রিকেটার। এরপর এসিবি শাস্তি হিসেবে বিবৃতিতে জানায়, ফ্র্যাঞ্চাইজি টি-টোয়েন্টি লিগ খেলতে আগামী দুই বছর এই তিন ক্রিকেটারকে অনাপত্তিপত্র (এনওসি) দেওয়া হবে না। এর পাশাপাশি তাঁদের বর্তমান অনাপত্তিপত্রও বাতিল করা হয়।
রেনেগেডস এর আগে বিবৃতিতে জানিয়েছিল, ‘বিবিএলে মুজিবকে পাওয়া না–পাওয়া নিয়ে নতুন এমন কোনো বার্তা পাওয়া যায়নি, যে কারণে পূর্বের পরিকল্পনা পাল্টে যেতে পারে। বিবিএলের বাকি মৌসুম পর্যন্ত ক্লাব তাঁকে সমর্থন দিয়ে যাবে।’ আজ মেলবোর্ন রেনেগেডস নতুন বিবৃতিতে বলেছে, ‘তাঁর অনাপত্তিপত্রের শর্তাবলি পরিবর্তনের পর মুজিব উর রেহমানকে স্কোয়াড থেকে ছেঁটে ফেলা হয়েছে।’
নাভিন ও ফারুকি এসিবির সঙ্গে যোগাযোগ করেছিলেন পরে। এসিবি জানিয়েছে, তাঁরা আবারও দেশের প্রতিনিধিত্ব করার জোরালো ইচ্ছা ব্যক্ত করেছেন। দুই খেলোয়াড়কে এরপরই আরব আমিরাতের বিপক্ষে চলমান টি-টোয়েন্টি সিরিজে ১৮ সদস্যের স্কোয়াডে অন্তর্ভুক্ত করা হয়। কিন্তু মুজিবের জায়গা হয়নি।"
2024-01-01 19:53:34,ভোট দিয়ে অগ্নিসন্ত্রাসের উপযুক্ত জবাব দিন: প্রধানমন্ত্রী শেখ হাসিনা,"আগামী ৭ জানুয়ারি ভোটারদের ভোট কেন্দ্রে যাওয়ার আহ্বান জানিয়ে প্রধানমন্ত্রী ও আওয়ামী লীগ সভাপতি শেখ হাসিনা বলেন, বিএনপি-জামাত অগ্নি সন্ত্রাস করে আপনাদের ভোট কেড়ে নিতে চায়। সকাল সকাল পরিবার-পরিজন নিয়ে কেন্দ্রে গিয়ে নিজের ভোট নিজে দেবেন। কেউ যেন আপনার ভোট ঠেকাতে না পারে। ভোট দিয়ে অগ্নি সন্ত্রাসের উপযুক্ত জবাব দেবেন।
আজ সোমবার রাজধানীর কলাবাগান মাঠে নির্বাচনী জনসভায় প্রধান অতিথির বক্তব্যে প্রধানমন্ত্রী এসব কথা বলেন। দ্বাদশ জাতীয় সংসদ নির্বাচন সামনে রেখে ঢাকা মহানগর উত্তর ও দক্ষিণ আওয়ামী লীগ এই জনসভার আয়োজন করে।
বেলা ১২টার আগে থেকেই ছোট ছোট মিছিল নিয়ে আওয়ামী লীগের নেতা-কর্মীরা জনসভাস্থলে আসতে শুরু করেন। বিকেল ৩টা ২০ মিনিটে জনসভার মঞ্চে আসেন আওয়ামী লীগের সভাপতি ও প্রধানমন্ত্রী শেখ হাসিনা। বিকেল সাড়ে ৪টার দিকে বক্তব্য শুরু করেন তিনি।
জনসভায় আওয়ামী লীগ সভাপতির বক্তব্যে ছিল বিএনপির সমালোচনা। বিএনপির ব্যাপারে জনগণকে সতর্ক থাকার পরামর্শ দিয়ে প্রধানমন্ত্রী শেখ হাসিনা বলেছেন, বিএনপি ভোট চুরি করে অভ্যস্ত। ক্ষমতা দখল, ভোট চুরি ছাড়া কিছু করতে পারে না। ভোট চুরি করতে পারবে না বলে তারা নির্বাচন বর্জন করেছে। একই সঙ্গে তিনি বলেন, ভোটাধিকার কেড়ে নেবে ও নির্বাচন বানচাল করবে-এত সাহস বিএনপির নেই।
শেখ হাসিনা তাঁর বক্তব্যের শুরুতে জাতির পিতা বঙ্গবন্ধু শেখ মুজিবুর রহমানের শাসনামলে দেশের অগ্রযাত্রা, ১৫ আগস্টের ঘটনা, ছোট বোন শেখ রেহানাকে নিয়ে স্বদেশ প্রত্যাবর্তন এবং দেশের জনগণের উন্নত জীবনের জন্য নিজের সংগ্রামের কথা তুলে ধরেন। এরপর তিনি গত ১৫ বছরে তাঁর সরকারের নেওয়া উদ্যোগ, বিভিন্ন খাতে দেশের উন্নয়ন, আসন্ন নির্বাচন এবং বিএনপি ও বিভিন্ন দলের ভোট বর্জনসহ বিভিন্ন প্রসঙ্গে কথা বলেন।
শেখ হাসিনা বলেন, আওয়ামী লীগ জনগণের ভোটে বিশ্বাস করে। জনগণের ভোটাধিকার আওয়ামী লীগই জনগণের কাছে ফিরিয়ে দিয়েছে। নির্বাচন কমিশনের স্বাধীনকে করে দেওয়া হয়েছে। ধারাবাহিকভাবে গণতন্ত্র থাকায় দেশে আর্থসামাজিক উন্নতি হয়েছে। শিক্ষা, স্বাস্থ্য, বস্ত্র, বাসস্থানের জন্য কাজ করে জনগণের হৃদয় জয় করে ভোট পাই। ভোট চুরির প্রয়োজন হয় না। আওয়ামী লীগ ক্ষমতায় আছে বলেই উন্নয়ন হয়েছে।
বিএনপি নির্বাচন বানচাল করতে চায় উল্লেখ করে প্রধানমন্ত্রী শেখ হাসিনা বলেন, ‘ভোট চুরি করতে পারবে না বলে তারা নির্বাচন বর্জন করেছে। জ্বালাও-পোড়াও করে বিএনপি শুধু মানুষ খুন করতে পারে। ২০১৩-১৪ নির্বাচন ঠেকাতে ব্যর্থ হয়েছিল। ২০১৮ সালের নির্বাচনে এসেছিল। তাদের জন্য নির্বাচন হয়ে গেল নমিনেশন বাণিজ্য। তাদের নির্বাচন ভেস্তে যায়। তারেক রহমানের টাকায় বাংলাদেশে আবার তারা অরাজকতা, অগ্নি সন্ত্রাস শুরু করেছে। এদের ব্যাপারে সব সময় জনগণকে সতর্ক থাকতে হবে। এরা দেশের সর্বনাশ করতে চায়।
শেখ হাসিনা বলেন, দেশের মানুষের কল্যাণে যা যা করা প্রয়োজন আওয়ামী লীগ করছে। এটা প্রমাণিত সত্য, আওয়ামী লীগ ক্ষমতায় থাকলে দেশের মানুষের ভাগ্য পরিবর্তন হয়। জিয়াউর রহমান, এরশাদ, খালেদা জিয়া ক্ষমতায় ছিল, দেশের জনগণকে কিছু দেয়নি। নিজেরা সম্পদের মালিক হয়েছে, লুটপাট করে খেয়েছে। আওয়ামী লীগ জনগণের অধিকারের কথা বলে।
‘খেলা হবে?’—এই প্রশ্ন দিয়ে জনসভায় নিজের বক্তব্য শুরু করেন আওয়ামী লীগের সাধারণ সম্পাদক ওবায়দুল কাদের। তিনি বলেন, ‘খেলা হবে। বিএনপি কোথায়? মাঠে আছে? পালিয়ে গেছে। খেলা থেকে বাদ পরেছে। ফাউল করে লাল কার্ড দেখে মাঠ থেকে বেরিয়ে গেছে। ২৮ অক্টোবর ফাউল করে লাল কার্ড দেখেছে।’
আগামী ৭ জানুয়ারি ফাইনাল খেলা জানিয়ে ওবায়দুল কাদের বলেন, ৭ জানুয়ারি বিএনপি-জামাতকে লাল কার্ড দেখিয়ে চিরতরে বের করে দিতে হবে। লুটেরা, দুর্নীতিবাজ, খুনি, ষড়যন্ত্রকারীদের স্থান বাংলার মাটিতে হবে না।
যুক্তরাষ্ট্রের প্রেসিডেন্ট জো বাইডেনের কথিত উপদেষ্টা মিয়া আরেফির প্রসঙ্গ তুলে ওবায়দুল কাদের বলেন, ‘বাইডেনের দোস্ত কোথায়? গরগর করে ইংরেজি বলে। বাইডেন নাকি পাঠিয়েছে। বিমানবন্দর থেকে পুলিশ ধরল। বরিশালের উচ্চারণে গরগর করে বাংলা বলা শুরু করল। কত রং দেখাইলা রে জাদু, ফান্দে পড়িয়া বগায় কান্দে…।’
আগামী ৭ জানুয়ারি সবাইকে ভোটকেন্দ্রে আসার আহ্বান জানিয়ে আওয়ামী লীগের সাধারণ সম্পাদক বলেন, ‘নানক জিতবে, নাছিম জিতবে, আরাফাত জিতবে, ফেরদৌস জিতবে। ভোট কেন্দ্রে গিয়ে কী লাভ হবে? এটা মনে করে ঘরে শুয়ে থাকলে হবে না। এটা আমাদের চ্যালেঞ্জ। দলে দলে কেন্দ্রে আসবে ভোটাররা।’"
2024-01-01 18:54:25,"ড. ইউনূসের ৬ মাসের কারাদণ্ড, আপিলের শর্তে পেলেন জামিন",
2024-01-01 18:52:58,বাংলায় বিজ্ঞানচর্চার জাগরণ সত্যেন বসুর হাত ধরে: আলোচনা সভায় বক্তারা,"ঢাকা বিশ্ববিদ্যালয়ে আয়োজিত হলো সত্যেন্দ্রনাথ বসুর ১৩০তম জন্মদিন। ১ জানুয়ারি, সোমবার ঢাকা বিশ্ববিদ্যালয়ের পদার্থবিজ্ঞান বিভাগের পি-২৪ কক্ষে আয়োজিত হয় এ স্মরণসভা। এই আয়োজনের মাধ্যমে স্মরণ করা হয় বাঙালি এ বিজ্ঞানীকে। সবার জন্য উন্মুক্ত এই স্মরণসভা শুরু হয় বিকেল ২টায়। চলে ৪টা পর্যন্ত।
সত্যেন্দ্রনাথ বসুর স্মরণসভায় উপস্থিত ছিলেন ঢাকা বিশ্ববিদ্যালয়ের পদার্থবিজ্ঞান বিভাগের চেয়ারম্যান সুপ্রিয়া সাহা, একই বিভাগের অধ্যাপক কামরুল হাসান মামুন, জার্মানির ড্রেসডেন ইউনিভার্সিটি অব টেকনোলোজির ম্যাক্স প্ল্যাঙ্ক ইনস্টিটিউটের রিসার্চ ফ্যাকাল্টি মাসুদুল হক, ঢাকা বিশ্ববিদ্যালয়ের বোস সেন্টারের পরিচালক অধ্যাপক রতন চন্দ্র ঘোষসহ বিশ্ববিদ্যালয়টির অন্যান্য শিক্ষকবৃন্দ। আরও উপস্থিত ছিলেন প্রায় ১৫০ শিক্ষার্থী। সভা পরিচালনা করেন ঢাকা বিশ্ববিদ্যালয়ের চতুর্থ বর্ষের শিক্ষার্থী ফারাহ শারমিন ঈশা।
শুরুতে বোস-আইনস্টাইন পরিসংখ্যান নিয়ে আলোচনা করেন ঢাকা বিশ্ববিদ্যালয়ের পদার্থবিজ্ঞান বিভাগের অধ্যাপক কামরুল হাসান মামুন। তাঁর আলোচনার শিরোনাম ছিল, ‘আ ব্রিফ জার্নি থ্রু টাইম টু আন্ডারস্ট্যান্ড দ্য বার্থ অব বোস-আইনস্টাইন স্ট্যাটিস্টিকস’। প্রজেক্টরের সাহায্যে তিনি তুলে সত্যেন্দ্রনাথ বসুর প্রবন্ধের গুরুত্ব ও তাৎপর্য ধরেন। বোস-আইনস্টাইন পরিসংখ্যান সম্পর্কে বোঝাতে গিয়ে আলোচনা করেন ম্যাক্স প্ল্যাঙ্কের কাজ সম্পর্কে। পাশাপাশি বিভিন্ন ছবির সাহায্যে তুলে ধরেন সত্যেন্দ্রনাথ বসুর জীবন ও কর্ম। তিনি কীভাবে ঢাকা বিশ্ববিদ্যালয়ের রিডার পদে যুক্ত হলেন, কারা তাঁর প্রতিদ্বন্দ্বী ছিলেন এবং বিজ্ঞানে তাঁদের সবার গুরুত্ব কী—এসব বিষয় উঠে আসে তাঁর বক্তব্যে।
অধ্যাপক কামরুল হাসান মামুন বলেন, সি ভি রামন, সত্যেন বসু, মেঘনাদ সাহার মতো কিছু মানুষের হাত ধরে বাংলায় বিজ্ঞানচর্চার জাগরণ হয়েছে। তাঁদের অবদানের কথা আমাদের ভুলে গেলে চলবে না।
এরপর বোস-আইনস্টাইন পরিসংখ্যান সম্পর্কে আলোকপাত করেন জার্মানির ড্রেসডেন ইউনিভার্সিটি অব টেকনোলোজির ম্যাক্স প্ল্যাঙ্ক ইনস্টিটিউটের রিসার্চ ফ্যাকাল্টি মাসুদুল হক। তিনি ‘বোস-আইনস্টাইন কনডেনসেট অ্যান্ড গ্রস-পিটাভস্কি ইকুয়েশন (Gross–Pitaevskii equation)’ নিয়ে আলোচনা করেন। তাঁর আলোচনায় উঠে আসে সত্যেন্দ্রনাথ বসু, আলবার্ট আইনস্টাইন, ফ্রি মেসন, সিঙ্গেল পার্টিকেল স্টেটস, ইন্টারিং বোসন, কোয়ান্টাইজড ভরটেক্স, সুপার ফ্লুইড হিলিয়ামসহ আরও অনেক কিছু।
সবশেষে ঢাকা বিশ্ববিদ্যালয়ের বোস সেন্টারের পরিচালক অধ্যাপক রতন চন্দ্র ঘোষ বলেন, ‘বাংলাদেশের সব মানুষ সত্যেন্দ্রনাথ বসুকে নিয়ে গর্বিত। তাঁর স্মরণে ১৯৭৪ সালের জুন মাসে হারুন-উর-রশিদ স্যারের তত্ত্বাবধানে গঠিত হয় বোস সেন্টার। এখানে এমফিল ও পিএচডি শিক্ষার্থীদের ফেলোশিপ দেওয়া হয়।’"
2024-01-01 19:00:23,"জাপানে ভূমিকম্পে রাস্তায় ফাটল, ধসেছে ঘরবাড়ি","খ্রিষ্টীয় নতুন বছরের প্রথম দিন ৭ দশমিক ৬ মাত্রার শক্তিশালী ভূমিকম্পে কেঁপেছে জাপানের মধ্যাঞ্চল। ভূমিকম্পের পর জাপানের আবহাওয়া বিভাগ উপকূলীয় প্রশাসনিক অঞ্চল ইশিকাওয়া, নিগাতা ও তোয়ামার জন্য সুনামি সতর্কতা জারি করেছে। জাপান সাগরের পশ্চিম উপকূলের কিছু এলাকায় ইতিমধ্যে প্রায় ১ মিটার উচ্চতার সুনামি হয়েছে। আরও বেশি উচ্চতার ঢেউ উপকূলের দিকে ধেয়ে আসতে পারে বলে আশঙ্কা করা হচ্ছে।"
2024-01-01 18:46:32,চট্টগ্রামের ‘নির্ভার’ ছয় প্রার্থীও জোর প্রচারে,"নির্বাচনের মাঠে বিরোধী দলের কোনো শক্ত প্রতিদ্বন্দ্বী নেই। শক্তিশালী স্বতন্ত্র প্রার্থীও নেই। ভোটযুদ্ধে যাঁরা আছেন, তাঁদের সাংগঠনিক ভিত্তিও দুর্বল। প্রচার-প্রচারণায় তেমন সক্রিয় নন। নির্বাচনী এলাকায় খুব একটা দেখা মিলছে না তাঁদের। শক্ত প্রার্থী না থাকায় চট্টগ্রামের ছয় আসনে আওয়ামী লীগ ও জাতীয় পার্টির প্রার্থীরা অনেকটাই নির্ভার।
এই প্রার্থীদের জয়ের ব্যাপারে তেমন কোনো সংশয় নেই বলে ভোটারদের ধারণা। এরপরেও তাঁরা প্রচার-প্রচারণা ও গণসংযোগে ব্যস্ত সময় পার করছেন। মূলত কেন্দ্রে ভোটারদের নিয়ে আসতে নেতা-কর্মীদের নিয়ে এলাকায় এলাকায় ঘুরছেন প্রার্থীরা। যাচ্ছেন ভোটারদের দুয়ারে দুয়ারে।
চট্টগ্রামে মোট ১৬টি আসন রয়েছে। এর মধ্যে ১০টি আসনে শক্তিশালী স্বতন্ত্র প্রার্থী থাকায় প্রতিদ্বন্দ্বিতা হতে পারে। নির্বাচন নিয়ে নির্ভার থাকা ছয় প্রার্থীর মধ্যে আওয়ামী লীগের পাঁচজন প্রার্থী আছেন। তাঁরা হলেন চট্টগ্রাম-৪ (সীতাকুণ্ড ও নগর আংশিক) আসনের এস এম আল মামুন, চট্টগ্রাম-৬ (রাউজান) এ বি এম ফজলে করিম চৌধুরী, চট্টগ্রাম-৭ (রাঙ্গুনিয়া) আসনের প্রার্থী তথ্য ও সম্প্রচারমন্ত্রী হাছান মাহমুদ, চট্টগ্রাম-৯ (কোতোয়ালি-বাকলিয়া) আসনের শিক্ষা উপমন্ত্রী মহিবুল হাসান চৌধুরী এবং চট্টগ্রাম-১৩ (আনোয়ারা-কর্ণফুলী) আসনের ভূমিমন্ত্রী সাইফুজ্জামান চৌধুরী। আর চট্টগ্রাম-৫ (হাটহাজারী ও চসিকের ১ ও ২ নম্বর ওয়ার্ড) আসনের জাতীয় পার্টির আনিসুল ইসলাম মাহমুদ।
এই ছয়টি আসনে মোট প্রার্থী আছেন ৪১ জন। কিন্তু প্রচার-প্রচারণায় অর্ধেকেরও বেশি প্রার্থীর দেখা মিলছে না। এর বাইরে যাঁদের পোস্টার-ব্যানার রয়েছে, প্রচার-প্রচারণা যা চলছে, তা-ও উল্লেখ করার মতো নয়। তবে আওয়ামী লীগ ও জাতীয় পার্টির প্রার্থীরা নিয়মিত গণসংযোগ, পথসভা ও উঠান বৈঠকে ব্যস্ত সময় পার করছেন।
চট্টগ্রাম-৭ (রাঙ্গুনিয়া) আসনে তথ্যমন্ত্রী হাছান মাহমুদ নৌকার পক্ষে প্রতিদিন প্রচারণা চালিয়ে যাচ্ছেন। পথসভাও করছেন বিভিন্ন এলাকায়। এই আসনে মোট প্রার্থী ছয়জন। নৌকার পাশাপাশি বাংলাদেশ ইসলামী ফ্রন্টের মো. ইকবাল হাছান ও জাতীয় পার্টির মুছা আহমেদের কিছু প্রচারণা দেখা যাচ্ছে। বাকি প্রার্থীদের দেখা নেই।
চট্টগ্রাম-১৩ (আনোয়ারা-কর্ণফুলী) আসনে একমাত্র শক্তিশালী প্রার্থী হিসেবে আছেন ভূমিমন্ত্রী সাইফুজ্জামান চৌধুরী। আওয়ামী লীগের এই প্রার্থীর পোস্টার-ব্যানার রয়েছে বেশি। নিজে উপস্থিত থেকে দুই উপজেলায় গণসংযোগ চালিয়ে যাচ্ছেন তিনি। এই আসনে মোট প্রার্থী আছেন সাতজন। সাইফুজ্জামান চৌধুরী ছাড়াও স্বল্প পরিসরে প্রচারণা চালিয়ে যাচ্ছেন ইসলামিক ফ্রন্ট বাংলাদেশের সৈয়দ মুহাম্মদ হামেদ হোসাইন, জাতীয় পার্টির আবদুর রব চৌধুরী, তৃণমূল বিএনপির মকবুল আহমদ চৌধুরী, বাংলাদেশ ইসলামি ফ্রন্টের মো. আবুল হোসেন। তবে প্রচার-প্রচারণায় দেখা যাচ্ছে না বাংলাদেশ খেলাফত আন্দোলনের মৌলভী রশিদুল হক ও বাংলাদেশ সুপ্রিম পার্টির মো. আরিফ মঈন উদ্দিনকে। তাঁদের দুজনের সঙ্গে যোগাযোগের চেষ্টা করেও বক্তব্য পাওয়া যায়নি।
চট্টগ্রাম-৯ আসনে শিক্ষা উপমন্ত্রী মহিবুল হাসান চৌধুরী প্রতিদিন নৌকার পক্ষে প্রচারণা চালাচ্ছেন। এই আসনে মহিবুল ছাড়া অন্য ছয় প্রার্থীদের তেমন কোনো উপস্থিতি নেই।
চট্টগ্রাম-৬ আসনে ভোটের মাঠে আছেন শুধু আওয়ামী লীগের প্রার্থী এ বি এম ফজলে করিম চৌধুরী। তিনি প্রতিদিনই নির্বাচনী এলাকায় গণসংযোগ করছেন। প্রচারণা শুরুর পর তিনি ছাড়া অন্য চার প্রার্থীকে খুব একটা মাঠে দেখা যায়নি।
আওয়ামী লীগের নৌকা প্রতীকের প্রার্থী এ বি এম ফজলে করিম চৌধুরী বলেন, তিনি প্রতিদিনই ভোটারদের কাছে যাচ্ছেন। মানুষের সাড়া পাচ্ছেন। বিপুল ভোটে জয়ী হওয়ার বিষয়ে আশাবাদী। এই আসনে ৭০ শতাংশ ভোট পড়বে। আর অন্য প্রার্থীরা কেন নির্বাচনের মাঠে নেই, তা তিনি জানেন না। তবে অন্য প্রার্থীদের পোস্টার-ব্যানার দেখা যাচ্ছে।
চট্টগ্রাম-৪ আসনে আওয়ামী লীগের মনোনয়ন পেয়েছেন উপজেলা আওয়ামী লীগের সাধারণ সম্পাদক এস এম আল মামুন। উপজেলা চেয়ারম্যান পদ থেকে সরে দাঁড়িয়ে তিনি সংসদ নির্বাচনে প্রার্থী হন। এখানে মোট আটজন প্রার্থী রয়েছেন। কিন্তু নৌকা ছাড়া এলাকায় আর কোনো প্রার্থীর সেভাবে কোনো প্রচারণা নেই। এস এম আল মামুন বলেন, নির্বাচন উৎসবমুখর এবং অংশগ্রহণমূলক হবে।"
2024-01-01 18:30:18,সাউন্ড বক্সে বিদ্যুৎ-সংযোগ করতে গিয়ে কিশোরের মৃত্যু,"পুলিশ ও এলাকাবাসী জানান, কালীগঞ্জ উপজেলার চুয়ারিয়াখোলা এলাকায় বাড়ির পাশে থার্টি ফার্স্ট উদ্‌যাপনের আয়োজন করা হয়। এ উপলক্ষে গান বাজাতে সাউন্ড বক্সে বিদ্যুৎ–সংযোগ দিচ্ছিল মিরাজ হোসেন। একপর্যায়ে সে বিদ্যুৎপৃষ্ট হয়। পরে তাকে উদ্ধার করে কালীগঞ্জ উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক মৃত ঘোষণা করেন।
কালীগঞ্জ থানার উপপরিদর্শক মো. কামাল হোসেন বলেন, মিরাজের স্বজনদের আবেদনের পরিপ্রেক্ষিতে বিনা ময়নাতদন্তে লাশ হস্তান্তর করা হয়েছে। এ ঘটনায় থানায় একটি অপমৃত্যুর মামলা হয়েছে।"
2024-01-01 22:27:33,ইউনূসের রায় নিয়ে যুক্তরাষ্ট্রের সঙ্গে সম্পর্কে প্রভাব পড়বে না: পররাষ্ট্রসচিব,"নোবেলজয়ী ড. মুহাম্মদ ইউনূসের কারাদণ্ডের রায় ঘিরে যুক্তরাষ্ট্রের সঙ্গে সম্পর্কে কোনো প্রভাব পড়বে না বলে মনে করছেন পররাষ্ট্রসচিব মাসুদ বিন মোমেন। আজ সোমবার পররাষ্ট্র মন্ত্রণালয়ে নিজের দপ্তরে সাংবাদিকদের প্রশ্নের জবাবে এ কথা বলেন তিনি।
শ্রম আইন লঙ্ঘনের মামলায় গ্রামীণ টেলিকমের চেয়ারম্যান মুহাম্মদ ইউনূসসহ চারজনকে ছয় মাস করে কারাদণ্ড দিয়েছেন ঢাকার একটি আদালত। রায়ে প্রত্যেককে ৩০ হাজার টাকা জরিমানাও করা হয়েছে।
বিকেলে এ রায় ঘোষণার পর পররাষ্ট্রসচিবকে প্রশ্ন করা হয়েছিল, এর ফলে যুক্তরাষ্ট্রের সঙ্গে বাংলাদেশের সম্পর্কে কোনো প্রভাব পড়বে কি না? জবাবে মাসুদ বিন মোমেন বলেন, ‘একজনের কারণে রাষ্ট্রের সঙ্গে রাষ্ট্রের সম্পর্কে প্রভাব না পড়াটাই স্বাভাবিক। এটি আমাদের একটি আইনি প্রক্রিয়ার মধ্য দিয়ে হয়েছে, ওনারও আপিল করার সুযোগ আছে। এটি একটি চলমান আইনি প্রক্রিয়ার মধ্যেই আছে। সুতরাং এটা নিয়ে আমি আর মন্তব্য করতে চাই না।’
ড. ইউনূসসহ চারজনের বিরুদ্ধে ২০২১ সালের ৯ সেপ্টেম্বর মামলাটি করে কলকারখানা ও প্রতিষ্ঠান পরিদর্শন অধিদপ্তর। মামলায় অভিযোগ আনা হয় যে শ্রম আইন, ২০০৬ এবং বাংলাদেশ শ্রম বিধিমালা, ২০১৫ অনুযায়ী, গ্রামীণ টেলিকমের শ্রমিক বা কর্মচারীদের শিক্ষানবিশকাল পার হলেও তাঁদের নিয়োগ স্থায়ী করা হয়নি। প্রতিষ্ঠানে কর্মরত শ্রমিক বা কর্মচারীদের মজুরিসহ বার্ষিক ছুটি দেওয়া, ছুটি নগদায়ন ও ছুটির বিপরীতে নগদ অর্থ দেওয়া হয় না।
মামলায় আরও অভিযোগ করা হয়, গ্রামীণ টেলিকমে শ্রমিক অংশগ্রহণ তহবিল ও কল্যাণ তহবিল গঠন করা হয়নি এবং লভ্যাংশের ৫ শতাংশের সমপরিমাণ অর্থ শ্রমিক কল্যাণ ফাউন্ডেশন আইন অনুযায়ী গঠিত তহবিলে জমা দেওয়া হয় না।"
2024-01-01 18:25:43,উত্তরের হিমেল বাতাসে কাবু পঞ্চগড়ের জনজীবন,"রাতভর হিমেল বাতাস, ঘন কুয়াশায় ঢেকে যাচ্ছে চারদিক। রাতভর টিপটিপ বৃষ্টির মতো ঝরা কুয়াশা থাকছে সকাল পর্যন্ত। দিনভর ঠান্ডা বাতাস আর কুয়াশার দাপটে সূর্যের তীব্রতা ছড়াতে না পাড়ায় অনুভূত হচ্ছে তীব্র শীত। কাবু হয়ে পড়ছে জনজীবন। পৌষের মাঝামাঝি সময়ে এসে দেশের সর্বউত্তরের জেলা পঞ্চগড়ে এখন এমনই আবহাওয়া।
তেঁতুলিয়া আবহাওয়া পর্যবেক্ষণাগার সূত্রে জানা যায়, আজ সোমবার সকাল ৯টায় পঞ্চগড়ের তেঁতুলিয়ায় সারা দেশের সর্বনিম্ন তাপমাত্রা ১১ দশমিক ৬ ডিগ্রি সেলসিয়াস রেকর্ড করা হয়েছে। এর আগে গত রোববার সকাল ৯টায় তেঁতুলিয়ায় দিনের সর্বনিম্ন তাপমাত্রা রেকর্ড করা হয়েছিল ১৩ দশমিক ৫ ডিগ্রি সেলসিয়াস। তবে তা সারা দেশের সর্বনিম্ন তাপমাত্রা ছিল না। ওই দিন সারা দেশের সর্বনিম্ন তাপমাত্রা ১৩ দশমিক ৪ ডিগ্রি সেলসিয়াস রেকর্ড করা হয়েছিল শ্রীমঙ্গলে।
গত শনিবার সন্ধ্যার পর থেকে উত্তরের জেলা পঞ্চগড়ে শুরু হয় হিমেল বাতাস আর ঘন কুয়াশা। এতে অনুভূত হতে থাকে কনকনে শীত। রোববার দিনভর উত্তরের হিমেল বাতাস থাকায় ছড়াতে পারেনি সূর্যের তীব্রতা। এতে কমে যায় দিনের সর্বোচ্চ এবং সর্বনিম্ন তাপমাত্রার ব্যবধান। রোববার রাতভর টিপটিপ বৃষ্টির মতো ঝরেছে কুয়াশা। উত্তরের ঝিরিঝিরি হিমেল বাতাসের সঙ্গে কুয়াশা থাকায় শীতে কাবু হয়ে পড়ছে উত্তরের এই জনপদের মানুষ। সোমবার দুপুর সাড়ে ১২টা পর্যন্ত দেখা মেলেনি সূর্যের। জেঁকে বসেছে শীত। শীতের দাপট বেড়ে যাওয়ায় ভোগান্তিতে পড়ছে সাধারণ মানুষ।
সকালে ঘন কুয়াশায় সড়ক-মহাসড়কে যানবাহনগুলোকে হেডলাইট জ্বালিয়ে চলাচল করতে দেখা গেছে। কনকনে শীত অনুভূত হওয়ায় কাজে বেঘাত ঘটছে খেটে খাওয়া মানুষের। সকালবেলা ঠান্ডা বাতাসে কাবু হয়ে পড়া মানুষ গরম কাপড় পরে বের হওয়ার পাশাপাশি অনেকেই খড়কুটো জ্বালিয়ে শীত নিবারণের চেষ্টা করছেন।
পঞ্চগড় সদর উপজেলার চানপাড়া এলাকায় পরিবারের সদস্যদের সঙ্গে খড়কুটো জ্বালিয়ে আগুন পোহাচ্ছিলেন সমারু বর্মণ (৬৫)। কথা প্রসঙ্গে তিনি বলেন, ‘এত দিন তকা (থেকে) ঠান্ডা (শীত) বোঝায় যায়নি বাপু। কিন্তু দুই দিন তকা এ্যানং ঠান্ডা হাত-পাও পটপটাছে। ঠান্ডাতে রহিবা পারুনা, এইতানে (এ জন্য) আগুন বালিছু (জ্বালাইছি)।’
আজিমুল ইসলাম (৪০) নামের একজন ভ্যানচালক বলেন, ‘এত দিন তো ভালয় আরামে রহিনো। সারা দিন রোদ আর রাতিত কনেক (একটু) করে ঠান্ডা। আইজকা ভ্যান নিয়ে বাহির হনুতে (হলাম) হাত-পাও লা ককোড়া হয় আসেছে। বাতাসখান শিলশিল করে কানোত (কানে) লাগেছে। আজি বধে (মনে হয়) আর বেলা (সূর্য) উঠিবেনি।’
তেঁতুলিয়া আবহাওয়া পর্যবেক্ষণাগারের ভারপ্রাপ্ত কর্মকর্তা মো. রাসেল শাহ্ প্রথম আলোকে বলেন, তেঁতুলিয়ার আকাশের উপরিভাগে ঘন কুয়াশা থাকায় সূর্যের তাপ ভূপৃষ্ঠে পুরোপুরি আসছে না। এ জন্য বেশি শীত অনুভূত হচ্ছে। এ ছাড়া উত্তরের হিমেল বাতাস এই জনপদে শীতের তীব্রতা বাড়িয়ে দিচ্ছে। এখন থেকে তাপমাত্রা আরও কমতে পারে। জানুয়ারি মাসজুড়ে এই এলাকায় একই রকম আবহাওয়া থাকতে পারে বলে তিনি জানান।"
2024-01-01 18:23:02,"জাপানে ৩ ঘণ্টায় ৩০টি ভূমিকম্প, সুনামি সতর্কতা",
2024-01-01 18:20:37,চিত্রনায়িকা মাহির নির্বাচনী কার্যালয়ে আগুনের ঘটনায় মামলা,"রাজশাহী-১ (গোদাগাড়ী-তানোর) আসনের স্বতন্ত্র প্রার্থী চিত্রনায়িকা মাহিয়া মাহির নির্বাচনী কার্যালয় পুড়িয়ে দেওয়ার ঘটনায় মামলা হয়েছে। গতকাল রোববার রাত সাড়ে ১১টার দিকে গোদাগাড়ী মডেল থানায় মাহির পক্ষে মামলা করেন তাঁর ভাই মো. জাহিদুল ইসলাম।
এর আগে গত শনিবার দিবাগত রাত সোয়া দুইটার দিকে গোদাগাড়ী উপজেলার দেওপাড়া ইউনিয়নের ভাগাইল গ্রামে ওই নির্বাচনী কার্যালয় পুড়িয়ে দেওয়া হয়।
মামলায় আসামি করা হয়েছে গোদাগাড়ী উপজেলার বিয়ানাবোনা গ্রামের মো. বেলাল উদ্দিন, একই গ্রামের মো. রিজওয়ান, ভাগাইল গ্রামের মো. রতন আলী, চক চাপাল গ্রামের মো. সালমান ফিরোজ ওরফে ফয়সাল, ছয়ঘাটি গ্রামের মো. মামুনুর রশিদ ওরফে বাবু। এ ছাড়া মামলায় অজ্ঞাত আরও চার–পাঁচজনকে আসামি করা হয়েছে।
মামলার বাদী জাহিদুল ইসলাম বলেন, দেওপাড়া ইউনিয়নের ভাগাইল গ্রামে মাহির নির্বাচনী কার্যালয় চালুর শুরু থেকে এই ব্যক্তিরা হুমকি দিয়ে আসছিলেন, তাঁরা নৌকা প্রতীকের প্রার্থীর লোকজন। তাঁদের কাছে মনে হয়েছে, এ ব্যক্তিরাই নির্বাচনী কার্যালয়ে আগুন দিয়েছেন। এখন পুলিশ বিষয়টি তদন্ত করে দেখে ব্যবস্থা নেবে।
গোদাগাড়ী মডেল থানার ভারপ্রাপ্ত কর্মকর্তা আবদুল মতিন বলেন, নির্বাচনী কার্যালয় পোড়ানো ও ভয়ভীতি দেখানোর অভিযোগ এনে স্বতন্ত্র প্রার্থীর পক্ষ থেকে মামলা হয়েছে। মামলায় পাঁচজনের নাম উল্লেখ করা হয়েছে। মামলার তদন্ত চলছে। যাঁদের বিরুদ্ধে পর্যাপ্ত সাক্ষ্যপ্রমাণ পাওয়া যাবে, তাঁদের গ্রেপ্তার করা হবে।
এর আগে মাহি তাঁর নির্বাচনী কার্যালয়ে আগুন দেওয়ার ঘটনা নিজে ফেসবুকে এক স্ট্যাটাস দিয়ে প্রথমে জানান। পরে গতকাল দুপুরে তিনি সাংবাদিকদের সঙ্গে কথা বলেন এই বিষয়গুলো নিয়ে।
মাহি বলেন, ‘আগের রাতে (শুক্রবার) তারা আমার নির্বাচনী প্রচারণায় বাধা দিয়েছে। এ ঘটনায় আমি প্রশাসনকে অবহিত করেছি। ওই ঘটনার রেশ ধরেই আমার অফিসে আগুন দেওয়া হয়েছে। আগুন দেওয়ার পরই এলাকার লোকজন এসে আগুন নিভিয়েছেন। নয়তো বড় ধরনের ঘটনা ঘটতে পারত। পাশের বাড়িতেও আগুন লাগতে পারত। যদিও অফিসের কিছু ক্ষতি হয়েছে।’
মাহি আরও বলেন, এটা কিন্তু একটা ধৃষ্টতা। এখান থেকেই কিন্তু আগুন দেওয়ার ঘটনা শুরু হয়েছে। এই বিষয়গুলো নিয়ে যেন সবাই তৎপর হন। ব্যবস্থা যেন নেওয়া হয়। ব্যবস্থা না নিলে এই রকম ঘটনা আরও বড় পরিসরে ঘটবে।
এর আগে গত শুক্রবার রাত নয়টার দিকে গোদাগাড়ীর পালপাড়া এলাকায় প্রচারণায় গিয়ে বাধার মুখ পড়ার কথা জানিয়েছিলেন মাহি। এর দুই দিন আগে আরেক স্থানে যুব মহিলা লীগের এক নেত্রীর তোপের মুখে পড়তে হয় মাহিকে। এসব কারণে নিরাপত্তা নিয়ে সংশয়ে থাকার কথা জানিয়েছেন মাহি। তাঁর অভিযোগ, ভোটের মাঠে তাঁকে পরিকল্পিতভাবে হেনস্তার চেষ্টা করছেন নৌকার সমর্থকেরা।
আগের দুই ঘটনায় গণমাধ্যমে এ বিষয়ে বক্তব্য পাঠিয়ে মাহি শঙ্কার কথা জানিয়েছিলেন। তিনি বলেছিলেন, ‘আমার কাছে তথ্য আছে, আমি যেখানে যাব, সেখানে সাধারণ জনগণ সেজেই তাঁরা একটা বিশৃঙ্খলা করবে। আমি ভীতসন্ত্রস্ত। কারণ, আর মাত্র কয়েকটা দিন আছে। এর মধ্যে সাধারণ মানুষের মধ্যে কে কখন ঢুকে যাবে এবং বিশৃঙ্খলা করবে। তাই আমি প্রশাসনকে অনুরোধ জানাই, তারা যেন এদিকে খেয়াল রাখে।’
দ্বাদশ সংসদ নির্বাচনে অংশ নিতে প্রথমে চাঁপাইনবাবগঞ্জ-২ আসন থেকে আওয়ামী লীগের মনোনয়ন চেয়েছিলেন মাহিয়া মাহি। না পেয়ে রাজশাহী-১ আসনে স্বতন্ত্র প্রার্থী হিসেবে প্রতিদ্বন্দ্বিতা করছেন। এই আসনে আওয়ামী লীগের বর্তমান সংসদ সদস্য ওমর ফারুক চৌধুরী আবারও দলের মনোনয়ন পেয়েছেন। ওমর ফারুক চৌধুরী ও মাহিয়া মাহি ছাড়াও আরও নয়জন প্রার্থী রয়েছেন এ আসনে।"
2024-01-01 18:18:58,ডিজিটালাইজড হলেই কি স্মার্ট হওয়া যায়?,"ছোট্ট একটা ঘটনা বলি। ডিজিটালাইজেশনের বদৌলতে এখন অনলাইনে বেশির ভাগ সংস্থায় আবেদন করা যায়। বিভিন্ন দেশে ভিসার আবেদনও অনলাইনে করতে হচ্ছে। ভিসা নবায়নের জন্য গুলশানের ডেলটা লাইফ টাওয়ারে লিফটের সামনে লম্বা লাইনে দাঁড়িয়ে আছি। হঠাৎ এক তরুণ এসে ঠেলেঠুলে আমার সামনে দাঁড়ানোর জন্য কসরত করতে থাকেন। জিজ্ঞাসা করি, ‘আপনি লাইন ভাঙছেন কেন? আমি তো আপনাকে আমার সামনে দাঁড়ানোর অনুমতি দিইনি।’ তিনি বললেন, ‘আমার একটু তাড়া আছে।’ বললাম, ‘কোন দেশে যাওয়ার জন্য ভিসা নিতে এসেছেন?’ উনি বললেন ‘ম্যারিকা।’ বললাম, ‘সে দেশে গিয়ে যদি আজকের মতো আচরণ করেন, তাহলে ওরা আপনাকে অসভ্য ছাড়া আর কিছু ভাববে না।’ তিনি আইফোন হাতে নিয়ে গজগজ করতে করতে পেছনে চলে গেলেন।
আওয়ামী লীগের নির্বাচনী ইশতেহারে ঘোষণা করা হলো, ডিজিটাল বাংলাদেশ তৈরি হয়ে গেছে। ২০৪১ সালের মধ্যে স্মার্ট বাংলাদেশ নির্মিত হবে। স্মার্ট বলতে দক্ষ জনশক্তি, সমতা ও উন্নয়নের কথা বলা হলো। এর আগে সরকারের সংশ্লিষ্টরা স্মার্ট বাংলাদেশ বলতে এআই, অর্থাৎ আর্টিফিশিয়াল ইন্টেলিজেন্সের আগমনের কথা বলেছেন। এর সবগুলোই ঠিক আছে। কিন্তু স্মার্ট বাংলাদেশ আসলে কোনো কারিগরি, প্রযৌক্তিক বা অবকাঠামো উন্নয়নের সঙ্গে সম্পর্কিত নয়।
স্মার্টনেস একটি বিমূর্ত বিষয়। ধোপদুরস্ত মূর্ত আধুনিক পোশাকের মধ্যে সুন্দর চেহারার মানুষটির আচরণই বলে দেবে সে স্মার্ট কি না। যেন ধরেই নেওয়া হচ্ছে, ডিজিটালাইজেশনের পরবর্তী অবস্থার নাম স্মার্ট। ডিজিটালাইজড না হয়েও স্মার্ট হতে বাধা নেই, আবার স্মার্ট না হয়েও ডিজিটালাইজড হওয়া যায় যেমন স্মার্টফোন এখন অনেকের হাতে হাতে। এটি বাটন ফোনের মতোই ডিজিটাল ডিভাইস। কিন্তু পরিস্থিতি–ভেদে এটির ব্যবহারে স্মার্ট–আনস্মার্ট লক্ষণীয়।
দিন দশেক আগে রাত সাড়ে ১২টায় পাশের ভবনের খোলা বারান্দায় এক ভদ্রমহিলা মুঠোফোনে কার সঙ্গে যেন অকথ্য গালিগালাজ চালাচ্ছিলেন এবং তা এত উচ্চ স্বরে যে আশপাশের ভবনের বারান্দায় বিরক্ত মানুষের ভিড় জমে ওঠে। কারও ঘুম ভেঙে গেছে, কেউ ঘুমাতে পারছেন না, কারও পড়াশোনায় ব্যাঘাত ঘটছে। ভদ্রমহিলার তাতে ভ্রুক্ষেপ নেই। তিনি নিঃসন্দেহে আনস্মার্ট।
কোনো অনুষ্ঠানে বা জরুরি মিটিংয়ে মুঠোফোন বন্ধ বা নিঃশব্দ করে রাখার অনুরোধ সত্ত্বেও যাঁরা তা শোনেন না, তাঁরা স্মার্ট নন। মেসেজ না পাঠিয়ে যাঁরা রাতদুপুরে দুম করে ফোন করে বসেন, তাঁরাও আচরণ জানেন না। মুঠোফোন ব্যবহারের আরও অনেক নিয়মকানুন অনেকে মানেন না।
মেট্রোরেল আমাদের দেশে নতুন।
এটির ব্যবহারও ডিজিটাল। ঘোষণা বা লিখে উল্লেখ করা সত্ত্বেও প্রবীণ, প্রতিবন্ধী ও অসুস্থদের জন্য নির্ধারিত আসনে দিব্যি তরুণেরা হইহই করে বসে পড়ছেন, প্রবীণ-প্রতিবন্ধীরা হ্যান্ডেল ধরে ঝুলছেন। গণপরিবহনের সব ক্ষেত্রে এসব অনাচার চলে, উপরন্তু বাসগুলো যেন যৌন নিপীড়নের অভয়ারণ্য। পোশাকের দোষে নারী ধর্ষণের শিকার—যে দেশের অনেক মানুষ বিশ্বাস করে, সেসব মানুষের স্মার্ট হতে ২০৪১ সাল নিতান্তই নগণ্য সময়।
ডিজিটাল বাংলাদেশের হাত ধরে স্মার্ট হওয়ার কোনো প্রশ্ন আসে না। স্মার্ট হতে লাগে পারিবারিক, সামাজিক, রাষ্ট্রিক ও প্রাতিষ্ঠানিক সমশিক্ষা; লিঙ্গবৈষম্য দূরীকরণ এবং কর্তৃত্ববাদী মনোভঙ্গির অপসারণ। এ ছাড়া সহবত শিক্ষাও স্মার্ট মানুষের জন্য অপরিহার্য। আমরা এখনো কারও ভালো কাজের প্রশংসা করতে পারি না মন খুলে। ধন্যবাদ, দুঃখিত, স্বাগতম, কিছু মনে করবেন না ইত্যাদির চল নেই বললে চলে। এখনো কারও ভালো গান, বাজনা, নাচ, বক্তৃতা বা অন্য পারফর্মিং আর্টের জন্য দর্শকের কাছে হাতজোড়ে হাততালি ভিক্ষা চাইতে হয়। স্বতঃস্ফূর্তভাবে প্রশংসার কোনো সংস্কৃতি আমাদের গড়ে ওঠেনি।
আগে এই স্মার্টনেসটুকু আসুক, আর্টিফিশিয়াল ইন্টেলিজেন্স এলেই আমরা দলে দলে স্মার্টের পরাকাষ্ঠা দেখিয়ে সুশীল হয়ে উঠব তা ভাবার কোনো কারণ নেই। রাস্তাঘাটে যত্রতত্র কফ-থুথু ফেলে, নিজের বাড়িঘর ও আশপাশ অপরিচ্ছন্ন রেখে ডেঙ্গুর মতো মহামারি আমাদের গ্রাস করার পরও আমরা ডিজিটাল বাংলাদেশের ধ্বজা ধরে স্মার্ট হওয়ার কাফেলায় শামিল হতে যাচ্ছি।
স্মার্ট বাংলাদেশের জন্য নারী-পুরুষের সমতার বিষয়টি উল্লেখ করা হয়েছে। সে তো পঞ্চাশোর্ধ্ব কাল আগের সংবিধানেও বলা ছিল। কিন্তু আইনকানুন, নীতিমালা, বিধিবিধানে তার প্রতিফলন কতটুকু? আবার সেসবের প্রয়োগ তো আলোর মুখ দেখে না। আসলে মানুষের আচরণে স্মার্টনেসের সঙ্গে সঙ্গে স্মার্ট বাংলাদেশকে হতে হবে সাশ্রয়ী, টেকসই, বুদ্ধিদীপ্ত উদ্ভাবনী শক্তির সমন্বয়ক। শহর–গ্রামের মধ্যে সুযোগ-সুবিধার পার্থক্য দূর হবে, প্রতিকূল জলবায়ুর প্রভাবে গ্রামীণ নারী-পুরুষের জীবনযাত্রার পরিবর্তন হবে, স্বাস্থ্য, জননিরাপত্তা, কৃষি, জনপ্রশাসনে আসবে চৌকস গতিধারা।
কর্মসংস্থানের জন্য কেবল ঢাকামুখী ধাবমান মানুষের গতিও প্রশাসনিক বিকেন্দ্রীকরণের মাধ্যমে রোধ করতে হবে। যাতায়াত ব্যবস্থার ব্যাপক উন্নয়ন হয়েছে নিঃসন্দেহ। তবে ঢাকা এবং প্রত্যন্ত মফস্‌সলের মধ্যে কর্মসংস্থান ও জীবনযাপনে যখন সমতা আসবে তখন সে দেশ খানিকটা হলেও স্মার্ট হয়ে উঠবে। স্মার্ট বাংলাদেশ গড়তে হলে স্মার্ট, অর্থাৎ মেধাবী তারুণ্যকে দেশে ধরে রাখার সুযোগ সৃষ্টি করা দরকার। তরুণদের মধ্যে দেশে ফেরার কিঞ্চিৎ অভিলাষ থাকলেও তরুণীরা নৈব চ। কর্মক্ষেত্রে লিঙ্গবৈষম্য ও হয়রানির শিকার হওয়ার চেয়ে বুকে দেশপ্রেম লুকিয়ে বিদেশে কিছু করে খাওয়াই শ্রেয় ভাবেন তারা।"
2024-01-01 18:24:39,"কেউ পরিবারের সঙ্গে ঘরে, কেউ প্রেমিকের সঙ্গে থাইল্যান্ডে, কেউবা একা নিউইয়র্কের সমুদ্রপাড়ে",
2024-01-01 18:15:00,যে তিন হিন্দি সিনেমায় মজেছেন বাংলাদেশি দর্শকেরা,"কিন্তু এত অনিয়ম আর অভাব-দারিদ্র্যের মধ্যে তার স্বপ্ন কি সত্যি হবে? স্বপ্নপূরণের একটা সুযোগ আসে, দাদি সারা জীবনের সঞ্চয় তুলে দেন মনোজের হাতে। নাতি রওনা হয় দিল্লিতে। স্বপ্ন, সিভিল সার্ভিস পরীক্ষায় উতরে গিয়ে পুলিশ অফিসার হবে। কিন্তু ভাগ্য যে তার জন্য এতটা পরীক্ষা লিখে রেখেছে, কে জানত। দিল্লিতে গিয়েই সব টাকা হারিয়ে ফেলে মনোজ। এরপর কী হয়? চম্বলের মনোজ কি পারে পুলিশ হওয়ার স্বপ্ন সত্যি করতে? এই নিয়েই ‘টুয়েলভথ ফেল’ সিনেমার গল্প।
সাধারণ দর্শকও লুফে নিয়েছেন সিনেমাটি। প্রত্যন্ত এক গ্রামের প্রায় নিঃস্ব এক তরুণের আইপিএস অফিসার হওয়ার গল্প সাধারণ মানুষকেও ছুঁয়ে গেছে। ফলে তেমন কোনো প্রচার ছাড়াই মানুষের মুখে মুখে ছড়িয়ে পড়েছে ‘টুয়েলভথ ফেল’-এর গল্প।
‘খো গায়ে হাম কাঁহা’
অভিনেত্রী হিসেবে অনন্যা পাণ্ডে প্রশংসা পেয়েছেন এমনটা খুব বেশি হয়নি। গত বছর শকুন বাত্রার ‘গেহরেইয়া’তে অভিনয় করে প্রশংসিত হন। সে ছবিতে অনন্যা অভিনীত চরিত্রটি ছিল বাস্তবের অনন্যার মতোই। ভিন্নধর্মী চরিত্রে অভিনয়ের জন্য তিনি যেমন তারিফ পেয়েছেন, যোয়া আখতার-রীমা কাগতির চিত্রনাট্যে অর্জুন বারাইন সিং পরিচালিত পুরো সিনেমাটিই অন্তর্জালে জনপ্রিয়তায় প্রথম দিকে রয়েছে।
এই ওয়েব ফিল্মটির গল্প তিন স্কুলের বন্ধু ইমাদ আলী, অহনা সিং ও নীল পেরেইয়াকে নিয়ে। একজন স্ট্যান্ড-আপ কমেডিয়ান, একজন হার্ভার্ড থেকে স্নাতক শেষ করেছে আর অন্যজন ট্রেনার। তিন বন্ধুর জটিল সম্পর্ক, সামাজিক যোগাযোগমাধ্যমের ওপর নির্ভরশীলতা মিলিয়ে এই সময়ের গল্প বলেছে ‘খো গায়ে হাম কাঁহা’, তরুণ সিনেমাপ্রেমীদের কাছে এ জন্য দ্রুতই গ্রহণযোগ্যতা পেয়েছে সিনেমাটি।
জোয়া আখতার-রীমা কাগতির গল্পে অনেক সময়ই উঠে আসে সমাজের উচ্চবিত্ত শ্রেণির গল্প। তবে তাঁদের গল্পে এই শ্রেণিকে যেভাবে পাওয়া যায়, অন্যদের গল্প সেটা পাওয়া যায় কমই। কারণ, উচ্চবিত্তদের জীবনের অসহায়ত্ব, কষ্ট দারুণভাবে তুলে আনেন তাঁরা। ব্যতিক্রম নয় ‘খো গায়ে হাম কাঁহা’ও। এ জন্যই সিনেমাটি ঠিক সিনেমা না হয়ে বাস্তবের গল্প হয়ে ওঠে।
এই যেমন বলা যায় আদর্শ গৌরব অভিনীত নীল চরিত্রটির কথা। অন্য দুই বন্ধুর চেয়ে তাঁর অর্থনৈতিক অবস্থার দিক থেকেও সে কিছুটা পিছিয়ে কিন্তু বাস্তবে তা প্রকাশ করবে কেন? এ রকম ছোট ছোট বিষয়গুলো দারুণভাবে পর্দায় তুলে ধরেছেন নির্মাতা।
‘থ্রি অব আস’
গত ২৯ ডিসেম্বর নেটফ্লিক্সে মুক্তির পর সিনেমাপ্রেমীদের মন জয় করে নিয়েছে আরেকটি সিনেমা—অবিনাশ অরুণের ‘থ্রি অব আস’। অবিনাশ মূলত চিত্রগ্রাহক। তবে ‘কিল্লা’, ‘পাতাল লোক’, ‘আনপজড’-এর পর থেকে নির্মাতা হিসেবেও তাঁকে সমীহ করতে হবে।
স্মৃতিভ্রংশ রোগে আক্রান্ত শৈলজা, ধীরে ধীরে সব ভুলে যাচ্ছে। সব ভুলে বসার আগে সে ফিরে শৈশবে, খুঁজে ফেরে হারানো ছেলেবেলা। মোটাদাগে এই হলো সিনেমার গল্প। পুরোনো সময়, পুরোনো প্রেম আর আবেগের মিশেলে নির্মিত সিনেমাটি দর্শকের মন ছুঁয়ে গেছে। অনেক দেশি দর্শক ‘থ্রি অব আস’ দেখার পর নস্টালজিয়ায় ভুগেছেন।
সিনেমাটির প্রধান তিন চরিত্রে অভিনয় করেছেন শেফালি শাহ, জয়দ্বীপ আহালওয়াত ও স্বানন্দ কিরকিরে। স্বানন্দ হিন্দি সিনেমার খ্যাতিমান গীতিকার, এ ছবিতে অভিনেতা হিসেবে পাওয়া গেছে তাঁকে।
সিনেমাটির বড় শক্তি এটি অদ্ভুত কিছু মুহূর্ত তৈরি করে যার রেশ রয়ে যায় শেষ হয়ে যাওয়ার পরও। ‘থ্রি অব আস’ সিনেমা পর্দায় সব খোলাসা করে না, বিভিন্ন দৃশ্য তৈরি করে রূপক অর্থে অনেক কিছুই বলে দেয়। ‘থ্রি অব আস’ যা বলে, তার চেয়েও বেশি বলে না।"
2024-01-01 18:13:51,নির্বাচনবিরোধী প্রচেষ্টা নস্যাৎ করার সামর্থ্য পুলিশের আছে: আইজিপি,"পুলিশের মহাপরিদর্শক (আইজিপি) চৌধুরী আব্দুল্লাহ আল-মামুন বলেছেন, নাশকতামূলক কার্যক্রম বা নির্বাচনবিরোধী যেকোনো প্রচেষ্টা নস্যাৎ করার সামর্থ্য আইনশৃঙ্খলা রক্ষাকারী বাহিনীর আছে। আজ সোমবার বেলা ১১টার দিকে রংপুর নগরীর বাংলাদেশ পুলিশ অফিসার্স মেসে সাংবাদিকদের সঙ্গে মতবিনিময়কালে তিনি এসব কথা বলেন।
আইজিপি বলেন, নির্বাচন সুষ্ঠু করতে যেকোনো পরিস্থিতি মোকাবিলায় আইনশৃঙ্খলা রক্ষাকারী বাহিনী প্রস্তুত আছে। ভোটাররা যাতে নির্বিঘ্নে ভোট দিতে পারেন, সে জন্য আইনশৃঙ্খলা রক্ষাকারী বাহিনী সব সময় মাঠে থাকবে।
ভোটারদের উৎসবমুখর পরিবেশে ভোটকেন্দ্রে আসার আহ্বান জানিয়ে পুলিশের মহাপরিদর্শক বলেন, কেউ যদি ভোটারদের কেন্দ্রে যেতে বা কোনোভাবে বাধা দেওয়ার চেষ্টা করেন, তাঁর বিরুদ্ধে কঠোর ব্যবস্থা নেওয়া হবে। নির্বাচনী পরিবেশ এখন পর্যন্ত শান্তিপূর্ণ আছে।
সাংবাদিকদের সঙ্গে মতবিনিময় শেষে আইজিপি চৌধুরী আব্দুল্লাহ আল-মামুন রংপুর মেসে রংপুর বিভাগের সব ইউনিটের পুলিশ কর্মকর্তারদের সঙ্গে কথা বলেন।
এ সময় রংপুর বিভাগীয় কমিশনার হাবিবুর রহমান, পুলিশের রংপুর রেঞ্জ ডিআইজি আবদুল বাতেন, রংপুর মেট্রোপলিটন পুলিশ কমিশনার মো. মনিরুজ্জামান, জেলা প্রশাসক মোহাম্মদ মোবাশ্বের হাসান, জেলা পুলিশ সুপার ফেরদৌস আলী চৌধুরী প্রমুখ উপস্থিত ছিলেন।"
2024-01-01 18:10:48,"কল্যাণ পার্টির ইবরাহিমের নির্বাচনী ক্যাম্পে আগুন, জাফর আলমের বিরুদ্ধে অভিযোগ","এ ঘটনার জন্য এ আসনের স্বতন্ত্র প্রার্থী ও বর্তমান সংসদ সদস্য জাফর আলমকে দায়ী করা হচ্ছে। আজ সোমবার দুপুর ১২টার দিকে আগুনে পুড়ে যাওয়া নির্বাচনী ক্যাম্প ও দোকান পরিদর্শন করে ক্ষতিগ্রস্ত ব্যবসায়ীদের আর্থিক সহায়তা দেন সৈয়দ মুহাম্মদ ইবরাহিম। এ সময় তিনি সাংবাদিকদের বলেন, ‘সবাই জানে সন্ত্রাসীরা কার লোক। তারা এখনো বুঝতে পারে নাই, কোথায় হাত দিয়েছে। আইনশৃঙ্খলা বাহিনীকে জানানো হয়েছে। ৭ তারিখের পর সন্ত্রাসীদের ধরে ধরে বিচার করা হবে।’
অভিযোগের বিষয়ে স্বতন্ত্র প্রার্থী ও বর্তমান সংসদ সদস্য জাফর আলম বলেন, ‘আমি পৌরসভা, উপজেলা ও সংসদে প্রতিনিধিত্ব করেছি। এসব নির্বাচনে এ রকম ঘৃণ্য কাজ হয়নি। এবার নির্বাচনে একটি ভীতিকর পরিস্থিতি সৃষ্টি করা হয়েছে। সেই ভীতিকে আরও মজবুত করতে নির্বাচনী ক্যাম্প পোড়ানোর মতো বাজে কাজ করেছেন তাঁরা। এতে হয়তো আমার কর্মী-সমর্থকদের ফাঁসানোর চেষ্টা হতে পারে।’"
2024-01-01 18:05:31,ঢাকা-কক্সবাজার পথে আরও এক জোড়া ট্রেন চলবে,"ঢাকা থেকে সকাল সোয়া ছয়টায় ছেড়ে ট্রেনটি কক্সবাজারে পৌঁছাবে বেলা তিনটায়।
রেলওয়ের ভারপ্রাপ্ত মহাব্যবস্থাপক নাজমুল ইসলাম প্রথম আলোকে বলেন, ১০ জানুয়ারি নতুন ট্রেন চলাচল শুরু হবে।
রেলওয়ের চিঠিতে বলা হয়েছে, ট্রেনটির নাম প্রধানমন্ত্রী শেখ হাসিনা অনুমোদন দিয়েছেন। কোরিয়া থেকে সদ্য আমদানি করা কোচ দিয়ে ট্রেনটি পরিচালনা করা হবে।
ঢাকা–কক্সবাজার পথে এখন এক জোড়া ট্রেন চলাচল করে। টিকিটের ব্যাপক চাহিদা রয়েছে। বাড়তি চাহিদার কারণে টিকিট কালোবাজারি হয় বলেও অভিযোগ উঠেছে।"
2024-01-01 18:05:00,বহুনির্বাচনি প্রশ্ন (১-১০) : অধ্যায় ২ | ব্যবসায় সংগঠন ও ব্যবস্থাপনা ১ম পত্র - এইচএসসি ২০২৪,"১. মানবসম্পদ ব্যবসায় পরিবেশের কোন উপাদানের অন্তর্গত?
ক. রাজনৈতিক খ. অর্থনৈতিক
গ. সামাজিক ঘ. আইনগত
২. বাংলাদেশের অর্থনৈতিক পরিবেশ উন্নয়নে যে পদক্ষেপ হতে পারে তা হলো—
i. জনগণের সঞ্চয় প্রবণতা বাড়ানো
ii. বিজ্ঞান ও কারিগরি শিক্ষার সম্প্রসারণ
iii. শেয়ার বাজারকে গতিশীল করা
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
৩. আইনশৃঙ্খলা পরিস্থিতি ব্যবসায়ের কোন ধরনের পরিবেশের মধ্যে পড়ে?
ক. সামাজিক খ. রাজনৈতিক
গ. অর্থনৈতিক ঘ. আইনগত
৪. জাতীয় বাজেট কোন পরিবেশের অন্তর্গত?
ক. অর্থনৈতিক খ. সামাজিক
গ. আইনগত ঘ. রাজনৈতিক
৫. বাংলাদেশের অধিকাংশ হোটেল—রেস্তোরাঁসমূহের খাদ্যতালিকা নির্ধারণে নিচের কোন পরিবেশটির প্রভাব রয়েছে?
ক. সামাজিক খ. অর্থনৈতিক
গ. প্রাকৃতিক ঘ. প্রযুক্তিগত"
2024-01-01 18:02:17,নতুন বছরে কেমন হবে অর্থনীতি,
2024-01-01 18:01:59,"৪৩তম বিসিএসে প্রশাসনে ২৮তম পল্লব বসু, ফল দেখে যেতে পারেননি","৪১তম বিসিএসে খাদ্য ক্যাডারে সুপারিশপ্রাপ্ত হয়েছিলেন পল্লব বসু। কিন্তু সে সময় নিজের প্রথম পছন্দ প্রশাসন ক্যাডারে সুপারিশ না পাওয়ায় পরিবারের সদস্যদের সামনে অনেক কান্না করেছিলেন। পরের বিসিএসেই পেলেন নিজের পছন্দের প্রশাসন ক্যাডার। কিন্তু দুভার্গ্য; এই ফল দেখে যেতে পারলেন না। ৪৩তম বিসিএসের ফল প্রকাশের ছয় দিন আগে হৃদ্‌রোগে আক্রান্ত হয়ে মারা যান পল্লব বসু।
গত ২৬ ডিসেম্বর ৪৩তম বিসিএসের প্রকাশিত ফলে প্রশাসনে ক্যাডারে ২৮তম হয়েছেন পল্লব বসু। এর মাত্র ছয় দিন আগে ২০ ডিসেম্বর স্থানীয় মাঠে ব্যাডমিন্টন খেলার পর চায়ের দোকানে বসে পানি খাওয়ার সময় হঠাৎ হৃদ্‌রোগে আক্রান্ত হয়ে মারা যান তিনি।
পল্লব বসুর ভগ্নিপতি গোপালগঞ্জ কোটালীপাড়ার উপজেলা কৃষি কর্মকর্তা দোলন চন্দ্র রায় প্রথম আলোকে বলেন, ‘৪০তম বিসিএসে শিক্ষা ক্যাডারের পর ৪১তম বিসিএসে খাদ্য ক্যাডার পেয়েছিল পল্লব। কিন্তু তার স্বপ্ন ছিল প্রশাসন ক্যাডারে যোগ দেওয়ার। খাদ্য ক্যাডার পাওয়ার পর অনেক কান্না করেছিল। তখন আমি তাকে সান্ত্বনা দিয়েছিলাম। এবার ঠিকই প্রশাসন ক্যাডার পেল, কিন্তু দেখে যেতে পারল না।’
পল্লব বসুর পরিবারের সদস্যদের সঙ্গে কথা বলে জানা যায়, পল্লব বসু এসএসসি ও এইচএসসিতে জিপিএ–৫ পেয়েছিলেন। এরপর ভর্তি হয়েছিলেন খুলনা বিশ্ববিদ্যালয়ে। সেখানে অর্থনীতি বিভাগে স্নাতক করেন। ঢাকা বিশ্ববিদ্যালয় থেকে স্নাতকোত্তর সম্পন্ন করেন।
বাগেরহাটের কচুয়া উপজেলায় বাড়ি পল্লব বসুর। ৪০তম বিসিএসে শিক্ষা ক্যাডারে সুপারিশ পেয়ে ভোলার সরকারি শাহবাজপুরে কলেজে প্রভাষক হিসেবে কর্মরত ছিলেন তিনি। এর আগে প্রবাসী কল্যাণ ব্যাংকে সিনিয়র অফিসার পদেও চাকরি পেয়েছিলেন।
পল্লব বসুর ভগ্নিপতি দোলন চন্দ্র রায় জানান, ২০ ডিসেম্বর সন্ধ্যায় বাসা থেকে বের হয়ে স্থানীয় মাঠে কিছুক্ষণ ব্যাডমিন্টন খেলেন পল্লব। এরপর একটি চায়ের দোকানে বসে বিশ্রাম নিচ্ছিলেন। সেখানে পানি খাওয়ার পর কয়েকবার জোরে জোরে নিশ্বাস নিয়ে বেঞ্চ থেকে মাটিতে পড়ে যান। তাঁকে দ্রুত কচুয়া উপজেলা স্বাস্থ্য কমপ্লেক্সে নেওয়া হলে চিকিৎসক মৃত ঘোষণা করেন। চিকিৎসকের ভাষ্যমতে সিভিয়ার কার্ডিয়াক অ্যারেস্ট হয়ে তাঁর মৃত্যু হয়েছে।
দোলন চন্দ্র রায় জানান, পল্লবের আগে থেকে কোনো সমস্যা ছিল না। তবে তিন মাস আগে তাঁকে একবার চিকিৎসক দেখানো হয়েছিল। সে সময় ইসিজি ও লিপিড প্রোপাইল করা হয়েছিল। তখন কিছু ধরা পড়েনি।
পল্লব বসুর মা কল্পনা রাণী ঘোষ ছেলের অকালমৃত্যুতে পাগলপ্রায়। এখনো স্বাভাবিক হতে পারেননি বলে জানান দোলন চন্দ্র রায়।
৪১তম বিসিএসে খাদ্য ক্যাডারে সুপারিশ পাওয়ার পর ফেসবুকে একটি স্ট্যাটাস দিয়েছিলেন পল্লব বসু। সেখানে তিনি লিখেছিলেন, ‘সৃষ্টিকর্তার অশেষ কৃপায় ৪১তম বিসিএসে খাদ্য ক্যাডারে সহকারী খাদ্য নিয়ন্ত্রক হিসেবে সুপারিশপ্রাপ্ত হলাম। আমি মানুষটা সর্বদা পছন্দের খাবার খেতে ও খাওয়াতে ভালোবাসি। সহকারী খাদ্য নিয়ন্ত্রক হিসেবে এখন দেশের হাজারো সাধারণ মানুষের জন্য সুষ্ঠুভাবে খাদ্য সরবরাহের দায়িত্ব মাথায় এল। এই সামান্য অর্জনের পুরো কৃতিত্ব আমার পরিবার, আত্মীয়জন ও বন্ধুমহলের, যারা সর্বদা আমাকে প্রেরণা জুগিয়েছেন। আশীর্বাদ করবেন যেন এই চলার পথের সর্বশেষ গন্তব্য এটাই না হয়।’
৪০তম বিসিএস সাধারণ শিক্ষা ক্যাডারস অ্যাসোসিয়েশনের সভাপতি মো. সাদ্দাম হোসেন প্রথম আলোকে বলেন, ‘পল্লব বসু আমাদের ব্যাচমেট। অনেকবার দেখা হয়েছে, কথা হয়েছে। তিনি খুবই আন্তরিক ও বিনয়ী মানুষ ছিলেন। শিক্ষা ক্যাডারের সমস্যা নিয়ে কাজ করার প্রবল ইচ্ছা ছিল তাঁর। তিনি চাইতেন প্রশাসন ক্যাডারে যোগ দিতে। সেই ক্যাডারও পেলেন, কিন্তু দেখে যেতে পারলেন না। এটা মেনে নেওয়া যায় না।’"
2024-01-01 18:00:00,চোখের মেগাপিক্সেল কত,"উত্তর: ৫৭৬ মেগাপিক্সেল
বিস্তারিত…
একটা ছবি হাতে নিলে তুমি কোনো আলোর ছোট ছোট বিন্দু দেখতে পাও না। তুমি ছবিটাই দেখো। ছবিতে ধরো আছে তোমার বন্ধু। ছবিটা অনেক অনেক জুম করলে দেখবে, চতুর্ভুজ আকারের লাখ লাখ আলোর বিন্দু। এগুলোকে বলা হয় পিক্সেল। এসব আলোর বিন্দু বা পিক্সেল যত বেশি, ছবির মেগাপিক্সেল তত বেশি হবে। ছবির রেজল্যুশন বা পিক্সেলের যে হিসাব আমরা দেখি, তা মূলত এসব ছোট ছোট আলোর বিন্দুর পরিমাপ। হাই রেজল্যুশন বা উচ্চ পিক্সেলের ছবিতে এই পরিমাপ অনেক বেশি থাকে। ক্যামেরায় প্রায়ই মেগাপিক্সেল কথাটি বলা হয়। ১ মেগাপিক্সেল বলতে মূলত ১০ লাখ পিক্সেল বা ছোট ছোট আলোকবিন্দু দিয়ে তৈরি ছবিকে বোঝানো হয়।
ছবির পিক্সেলের দৈর্ঘ্য আর প্রস্থটা জানলে খুব সহজেই স্মার্টফোনের ক্যামেরা দিয়ে তোলা ছবির মেগাপিক্সেল হিসাব করা যায়। শুধু দুটি সংখ্যা গুণন করলেই হবে। ধরো, কোনো ছবির দৈর্ঘ্য বা ওয়াইড দেখা গেল ৯০০ পিক্সেল এবং প্রস্থ বা হাইট ১২০০ পিক্সেল। এ দুই গুণন দিলে হয় ১০ লাখ ৮০ হাজার পিক্সেল। অর্থাৎ ছবিটা মোটে ১.৮ মেগাপিক্সেলের একটি ছবি।
এখানে একটা কথা মনে রাখা প্রয়োজন। ছবির মেগাপিক্সেল বেশি মানে সুন্দর বা ঝকঝকে ছবি না। ছবির মানের সঙ্গে মেগাপিক্সেলের কোনো সম্পর্ক নেই। এটা শুধু ছবির মাপ বোঝায়। ছবির মান এক্সপোজার, ফোকাস, আলোকবিন্যাস, ক্যামেরার লেন্সসহ আরও অনেকগুলো বিষয়ের ওপর নির্ভর করে।
যা–ই হোক, মানুষের চোখ তো আর ডিজিটাল ক্যামেরার নিয়মকানুনে চলে না। দুটি রেখা মাত্র ০.৬ আর্কমিনিট (এই মিনিট দিয়ে সময় নয়, কোণ বোঝানো হচ্ছে) কৌণিক দূরত্বে থাকলে সহজেই আলাদা করা যায়। চোখে প্রতি পিক্সেলের আকার থাকে ০.৩ আর্কমিনিট। তুমি সাধারণত ১২০ ডিগ্রি অনুভূমিক (পাশাপাশি) এলাকা এবং ৬০ ডিগ্রি উলম্ব (লম্বালম্বি) এলাকা তোমার দৃষ্টিসীমায় দেখতে পাও। এই দৃষ্টিসীমা থেকে চোখের মেগাপিক্সেল হবে:
১২০*১২০*৬০*৬০/(০.৩*০.৩)=৫৭৬০০০০০০ পিক্সেল =৫৭৬ মেগাপিক্সেল।"
2024-01-01 18:00:00,বার্লিনে পূর্ণার উপস্থাপনা হেরিটেজ ইন মডার্ন আই,"গেল ৩০ অক্টোবর বার্লিনের ইন্টারকন্টিনেন্টাল বার্লিনে অনুষ্ঠিত হয় ‘দ্য রাইজ অব বেঙ্গল টাইগার: বাংলাদেশ-জার্মানি ট্রেড অ্যান্ড ইনভেস্টমেন্ট সামিট ২০২৩’। বাংলাদেশ সিকিউরিটিজ অ্যান্ড এক্সচেঞ্জ কমিশন (বিএসইসি) ও বাংলাদেশ ইনভেস্টমেন্ট ডেভেলপমেন্ট অথরিটির (বিডা) এই যৌথ আয়োজনে সহযোগী হিসেবে ছিল পররাষ্ট্র মন্ত্রণালয় ও দুই দেশের দূতাবাস। ইভেন্টটির অন্যতম আকর্ষণ ছিল ‘হেরিটেজ ইন মডার্ন আই’ শিরোনামে ফ্যাশন শো।
ডিজাইন ইন গ্লোবাল ফাউন্ডেশনের ব্যানারে ডিজাইন ইন বাংলাদেশ টিম আয়োজন করে এই ফ্যাশন শো। এই সংগ্রহ মূলত ছিল বাংলাদেশের হেরিটেজের প্রতি তরুণ ফ্যাশন ডিজাইনার রোকাইয়া আহমেদ পূর্ণার বিশেষ ট্রিবিউট। এই বিশেষ ফ্যাশন শোয়ের মধ্য দিয়ে তিনি প্রমাণ করতে চেয়েছেন যে বাংলাদেশ কেবল পোশাক তৈরি ও রপ্তানির কেন্দ্রবিন্দু নয়, ডিজাইনের জন্য একটি সৃজনশীল কেন্দ্রবিন্দু হওয়ার দ্বারপ্রান্তে।
‘হেরিটেজ ইন মডার্ন আই’ ফ্যাশন শো নিয়ে বলার আগে ‘ডিজাইন ইন গ্লোবাল (ডিআইজি)’ নিয়ে কিছু বলা প্রয়োজন। বাংলাদেশের ফ্যাশন ইন্ডাস্ট্রিতে বিশেষ অবদান রাখার জন্য মোহাম্মদ জুবায়ের হোসেন ২০২২ সালে এই অলাভজনক সংস্থাটি প্রতিষ্ঠা করেন। এই প্রতিষ্ঠানের সাব-চেইন ডিজাইন ইন বাংলাদেশ (ডিআইবি)। সংস্থাটির মূল উদ্দেশ্য হলো এ দেশে ফ্যাশনের ক্রিয়েটিভ ইন্ডাস্ট্রি নিয়ে কাজ করা। ডিজাইন ইন গ্লোবালের সহ-প্রতিষ্ঠাতা নতুন প্রজন্মের মেধাবী ফ্যাশন ডিজাইনার রোকাইয়া আহমেদ পূর্ণা।
২০১৫ সালে পূর্ণার ফ্যাশন ডিজাইনিং ক্যারিয়ার শুরু হয়। আট বছরের ক্যারিয়ারে অংশগ্রহণ করেছেন ফ্যাশনের অনেক আন্তর্জাতিক ইভেন্টে। এর মধ্যে উল্লেখযোগ্য হলো ২০১৭ সালে উহান ইন্টারন্যাশনাল ফ্যাশন উইক, ২০১৮ আইডি ইন্টারন্যাশনাল ফ্যাশন উইক, ২০১৯ সালে রাশিয়ায় মার্সিডিজ বেঞ্জ ফ্যাশন উইক ইত্যাদি। এ ছাড়া তাঁর পোশাক প্রদর্শিত হয়েছে নিউজিল্যান্ডের ওটাগো মিউজিয়ামে।
চলতি বছরের শুরুতে ফ্রাঙ্কফুর্টভিত্তিক পরিবেশবান্ধব ফ্যাশন ব্র্যান্ড দ্য ইকেএন বাজারে এনেছিল সীমিত সংস্করণের ভিগান স্নিকার দ্য ইকেএন কামথালা বা কাঁঠাল, যা ডিজাইন করেন পূর্ণা। স্নিকার ডিজাইনের মধ্য দিয়ে পূর্ণা ও বাংলাদেশের নাম আরও ভালোভাবে ছড়িয়েছে ফ্যাশন–দুনিয়ায়। তাঁর এই সাফল্য দেখেই বাংলাদেশ সরকার ‘দ্য রাইজ অব বেঙ্গল টাইগার: বাংলাদেশ-জার্মানি ট্রেড অ্যান্ড ইনভেস্টমেন্ট সামিট ২০২৩’-এ ফ্যাশন শোর জন্য ডিজাইন ইন বাংলাদেশকে নির্বাচন করেন।
‘হেরিটেজ ইন মডার্ন আই’ ডিজাইন ইন বাংলাদেশ টিমের হৃদয়ের কাছের একটি থিম। সংগঠনের সবাই অনেক আগে থেকে এই থিম নিয়ে কাজ করছে। চলতি বছরের সেপ্টেম্বরে বাংলাদেশ ট্যুরিজম বোর্ডের আয়োজনে অনুষ্ঠিত ‘বাংলাদেশ ফেস্টিভ্যাল’-এ ডিআইবি তাদের উদ্ভাবিত অনেক ফ্যাশনেবল পণ্য প্রদর্শন করে। সেই পণ্যগুলো দেশীয় সব ঐতিহ্য ও সংস্কৃতি তুলে ধরে। এবারের সামিটেও পূর্ণার ডিজাইনে টিম ডিআইবি এই থিমে একটি অসাধারণ সংগ্রহ উপস্থাপন করে।
এই সংগ্রহের মূল অনুপ্রেরণা ছিল বাংলাদেশের ঐতিহ্য ও সংস্কৃতি। ছয় ঋতু এর একটি। বাংলাদেশ ছাড়া পৃথিবীর অন্য কোনো দেশে এত বেশি ঋতু নেই। কিন্তু সেই ঋতুবৈচিত্র্য আমরা এখন হারাতে বসেছি। ডিআইবি ছয় ঋতু ও দেশের ঐতিহ্যবাহী স্থানগুলোর রং ও থিম নিয়ে কালেকশন দাঁড় করিয়েছে। ফ্যাশন শোতে সবার আগে বাংলাদেশের চারটি ঐতিহ্যবাহী শাড়ি—জামদানি, বেনারসি, মণিপুরি ও আদিবাসী পিনন থামির সঙ্গে সিল্ক প্রদর্শিত হয়।
এরপর দর্শকদের সামনে উপস্থাপন করা হয় সমসাময়িক ভাবনার একটি ফিউশনধর্মী কালেকশন। এই সংগ্রহে ছিল লুঙ্গি, ব্লেজার, প্যান্ট, শার্ট, মিডি ড্রেস ইত্যাদি। পোশাকে সব এমব্লিশমেন্ট কাঁথা স্টিচে করা হয়। পোশাকের জমিনে কাঁথা স্টিচ দিয়ে দেশীয় মোটিফ যেমন দোয়েল, এক টাকার কয়েনের শাপলা ফুল, বাঘ, টিয়াপাখি, নারিকেলগাছ ফুটিয়ে তোলা হয়েছে। ফেব্রিক হিসেবে সিল্ক বেশি ব্যবহৃত হয়েছে। এই সংগ্রহের কালার প্যালেট ষড়্‌ঋতু, আর সে সময়ে ফোটা ফুল ও ফলের রং থেকে সাজানো হয়েছে। রানওয়ে শোতে হাঁটা মডেলদের মেকআপের আউটলাইনও ষড়্‌ঋতুকেন্দ্রিক।
ডিজাইন ইন বাংলাদেশ টিমের দীর্ঘদিনের অক্লান্ত পরিশ্রমে ‘হেরিটেজ ইন মডার্ন আই’ সংগ্রহটি দাঁড় করানো সম্ভব হয়। এখানে পূর্ণা ছাড়াও আরও ফ্যাশন ডিজাইনার কাজ করেছেন। তাঁদের মধ্যে ছিলেন অ্যাসিস্ট্যান্ট ডিজাইনার কামরুল ইসলাম মিশু, প্রজেক্ট কো-অর্ডিনেটর মোহাম্মদ জুবায়ের হোসেন, রানওয়ে শো ডিরেকশন করেছেন যাহা মার্টিন অপ্সরা, কোরিওগ্রাফার ছিলেন ড্যানিয়েল। ডিজাইন ইন বাংলাদেশ অনেক আগে থেকে ক্ষুদ্র জাতিগোষ্ঠীর প্রান্তিক কারুশিল্পীদের কর্মসংস্থানের ব্যবস্থার কাজ করছে। এই সংগ্রহ তৈরিতে এমন ১৫ জন কারুশিল্পী আলাদাভাবে দক্ষতার সঙ্গে পোশাকগুলো তৈরি করেছেন।
ছবি: ডিজাইন ইন গ্লোবাল"
2024-01-01 17:58:00,বহুনির্বাচনি প্রশ্ন (১১-২০) : অধ্যায় ৩ | পদার্থবিজ্ঞান - এসএসসি ২০২৪,"১১. স্পর্শের দিক থেকে বল কত প্রকার?
ক. দুই খ. তিন
গ. চার ঘ. পাঁচ
১২. নিউটনের গতির প্রথম সূত্র কোনটি?
ক. v = u + at খ. u = v
গ. s = v ঘ. F = ma
১৩. স্পর্শ বল কোনটি?
ক. দুর্বল নিউক্লীয় বল
খ. মহাকর্ষ বল
গ. চৌম্বক বল
ঘ. ঘর্ষণ বল
১৪. একটি বন্দুক থেকে গুলি ছোড়া হলে, কোন ঘটনাটি ঠিক?
ক. গুলিটির গতিশক্তি বন্দুকের গতিশক্তি অপেক্ষা বেশি হয়
খ. গুলিটির ত্বরণ বন্দুকের ত্বরণ অপেক্ষা কম
গ. গুলিটির ভরবেগ বন্দুকের ভরবেগ অপেক্ষা বেশি
ঘ. বন্দুকের ক্রিয়া বল গুলির প্রতিক্রয়া বল অপেক্ষা কম
১৫. জড়তা—
i. একটি প্রাকৃতিক ঘটনা
ii. পরিবর্তনের জন্য বলের প্রয়োজন
iii. ওজন দ্বারা পরিমাপ করা যায়
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
১৬. যে বস্তুর জড়তা যত বেশি—
i. তাকে গতিশীল করা তত কঠিন
ii. তার বেগ পরিবর্তন করা তত কঠিন
iii. তার ভরের পরিমাণও তত বেশি
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
১৭. প্রকৃতিতে বিদ্যমান মৌলিক বল কয়টি?
ক. দুটি খ. তিনটি
গ. চারটি ঘ. পাঁচটি
১৮. নিচের কোনটি সবচেয়ে দুর্বল বল?
ক. দুর্বল নিউক্লীয় বল
খ. সবল নিউক্লীয় বল
গ. মহাকর্ষ বল
ঘ. তড়িৎ চৌম্বকীয় বল
১৯. কোন বলটিকে পদার্থবিজ্ঞানের চমকপ্রদ বল বলে?
ক. মহাকর্ষ
খ. তড়িৎ চৌম্বক বল
গ. দুর্বল নিউক্লীয় বল
ঘ. সবল নিউক্লীয় বল
২০. গ্যালাক্সির ভেতর নক্ষত্ররা ঘুরপাক খায় কোন বলের জন্য?
ক. সবল নিউক্লীয় বল
খ. দুর্বল নিউক্লীয় বল
গ. তড়িৎ চৌম্বক বল
ঘ. মহাকর্ষ বল
সঠিক উত্তর
অধ্যায় ৩: ১১.ক ১২.খ ১৩.ঘ ১৪.ক ১৫.গ ১৬.ঘ ১৭.গ ১৮.গ ১৯.ক ২০.ঘ
রমজান মাহমুদ, সিনিয়র শিক্ষক, গবর্নমেন্ট সায়েন্স হাইস্কুল, ঢাকা"
2024-01-01 17:57:32,নতুন বই পেয়ে শিক্ষার্থীদের উচ্ছ্বাস,খ্রিষ্টীয় নতুন বছরের প্রথম দিন প্রাথমিক ও মাধ্যমিক স্তরের স্কুলের শিক্ষার্থীদের হাতে তুলে দেওয়া হয়েছে নতুন বই। ২০১০ সাল থেকে শিক্ষাবর্ষের প্রথম দিন সারা দেশে শিক্ষাপ্রতিষ্ঠানগুলোতে উৎসব করে শিক্ষার্থীদের হাতে বিনা মূল্যে বই তুলে দেওয়া হচ্ছে। আজ সোমবারও দেশের বিদ্যালয়গুলোতে নতুন বই বিতরণ উৎসবের চিত্র নিয়ে এই ছবিঘর।
2024-01-01 17:56:47,বিজ্ঞানীদের দাম্পত্য কলহ,"স্বামী-স্ত্রী দুজনেই বিজ্ঞানী। একদিন তাঁদের কিছু একটা নিয়ে দাম্পত্য কলহ লেগে গেল। বেশ ভালোই দাম্পত্য কলহ। স্ত্রী রেগেমেগে ব্যাগ গুছিয়ে বললেন, ‘তোমার সঙ্গে আর এক মুহূর্ত না। এই আমি বাপের বাড়ি চললাম।’ বলে গট গট করে বের হয়ে গেলেন। মিনিট পাঁচেক পরেই ফিরে এলেন স্ত্রী।
—‘কী হলো?’ স্বামীর প্রশ্ন। ‘ফিরে এলে যে!’
—‘বাইরে বৃষ্টি হচ্ছে।’
সে যাত্রায় স্ত্রীর আর বাপের বাড়ি যাওয়া হলো না।
বেশ কিছুদিন পর। সেই বিজ্ঞানী স্বামী–স্ত্রী এখন স্পেসে। মানে একটা স্পেস স্টেশনে; একটা গবেষণার কাজে গেছেন। ওখানে বছরখানেক থাকতে হবে তাঁদের। কিন্তু একদিন সেখানেও তাঁদের দাম্পত্য কলহ লেগে গেল। বেশ ভালোই দাম্পত্য কলহ। স্ত্রী রেগেমেগে ব্যাগ গুছিয়ে বললেন, ‘তোমার সঙ্গে আর এক মুহূর্তও না। এই আমি বাপের বাড়ি চললাম।’ বলে গট গট করে বের হয়ে গেলেন রুম থেকে। মিনিট পাঁচেক পরেই ফিরে এলেন স্ত্রী।
—‘কী হলো?’ স্বামীর প্রশ্ন। ‘ফিরে এলে যে!’
—বাইরে গ্রহাণু বৃষ্টি হচ্ছে।
সে যাত্রায়ও স্ত্রীর আর বাপের বাড়ি যাওয়া হলো না। সম্ভবও ছিল না।
আরও বেশ ক বছর পর। সেই বিজ্ঞানী স্বামী–স্ত্রী এখন মঙ্গল গ্রহে, একটা গবেষণার কাজে গেছেন। সেখানেও একদিন ল্যাবে কাজ করার সময় তাঁদের দাম্পত্য কলহ লেগে গেল। বেশ ভালোই দাম্পত্য কলহ। এবার অবশ্য স্ত্রী নয়, স্বামী রেগেমেগে বললেন, ‘তোমার সঙ্গে আর এক মুহূর্ত না। এই আমি এক বস্ত্রে চললাম, মঙ্গলের কোনো একটা গুহা খুঁজে নিয়ে বাকি জীবন ওই গুহায় কাটিয়ে দেব।’ বলে গট গট করে বের হয়ে গেলেন। স্ত্রী পেছন থেকে চেঁচিয়ে বললেন, ‘ল্যাপটপটা নিয়ে যাও, ৩ নম্বর ইকুয়েশন সলভ করতে পারলে মেইল কোরো...’
—ইকুয়েশনের খেতা পুড়ি।
ক্ষুব্ধ স্বামী বাইরে এসে হাঁটতে হাঁটতে এক জায়গায় দেখেন, একটা পাথরের ওপর এক এলিয়েন বসে আছে। স্বামী তাকে বললেন, ‘তুমিও কি আমার মতো স্ত্রীর সঙ্গে রাগ করে বাইরে চলে এসেছ নাকি?’"
2024-01-01 17:53:51,যে কারণে শীতেও ঘরের জানালা খোলা রাখবেন,"রৌদ্রজ্জ্বল, ঝলমলে দিনে জানালা খুলে দিন। যখন বাইরের তাপমাত্রা কম কিংবা বইছে ঠান্ডা হাওয়ার স্রোত, সে সময় জানালা খোলা না রাখাই ভালো। বিশেষ করে বাড়িতে যদি নবজাতক, শিশু, বয়োবৃদ্ধ ব্যক্তি থাকেন কিংবা এমন কেউ থাকেন, যাঁর ঠান্ডায় অ্যালার্জি (কোল্ড অ্যালার্জি) আছে। এই বিষয়ে বাড়তি সতর্কতা অবলম্বন করুন।
শীত মৌসুম হলেও ডেঙ্গু জ্বর হচ্ছে এখনো। তাই আরও একটি বিষয় খেয়াল রাখা উচিত। সন্ধ্যায় জানালা খোলা রাখলে ঘরে মশা ঢুকে যায় বেশ। তা ছাড়া যে সময় বাইরে মশার ওষুধ দেওয়া হয়, সে সময়ও মশা পালিয়ে বাঁচার জন্য ঘরের ভেতর ঢুকে যেতে পারে। তাই এ রকম সময়ে জানালা বন্ধ রাখুন।"
2024-01-01 17:52:46,২০২৪ সালে বাংলাদেশের ক্রিকেট কি পাবে নতুন চেহারা,"নতুন বছর নতুন কিছুর আশা নিয়ে শুরু করাটাই নিয়ম। নতুন কিছু বলতে ভালো কিছু। তবে আশার ভিত বাস্তব হওয়া খুব জরুরি। নয়তো বছর শেষে বিয়োগফলটা হয়ে যেতে পারে অনেক বড়।
শুরুতেই বিয়োগ অঙ্ক দিয়ে দেওয়া ২০২৪ নিয়ে নৈরাশ্য ছড়ানোর উদ্দেশ্যে নয়। আসলে বিয়োগ না হলে তো যোগও হয় না। নতুন বছরে নতুন কিছু এমনিতেই আসতে পারে। তবে খেলাধুলায় শূন্যস্থান পূরণের ব্যাপার থাকে বলে যেকোনো বিয়োগই নতুন কিছু যোগেরও আশা। সেই নতুনে থাকতে পারে ভালো কিছুর আলো। যোগ–বিয়োগের খেলায় শেষটা ভালো হলে বর্ষবিদায়ের রাগিনীতেও থাকে পূর্ণতার আনন্দ।
আজ ২০২৪ সালের প্রথম দিন, ১ জানুয়ারিতে বাজি ধরে একটা কথা বলে দেওয়া যায়—২০২৪ সালে বাংলাদেশের ক্রিকেট অনেক বিয়োগ দেখবে এবং সেই বিয়োগের হাত ধরে যোগও দেখবে অনেক। বাংলাদেশের ক্রিকেটের জন্য সত্যিকার অর্থেই বছরটা হতে যাচ্ছে নতুন অনেক কিছু দেখার বারোমাসি এক সফর।
খেলার কথা যদি বলেন, সেখানে অবশ্য এখন পর্যন্ত নতুনত্বের সম্ভাবনা দেখা যাচ্ছে না। বছরটা টি–টোয়েন্টি বিশ্বকাপের বলে যথারীতি ২০ ওভারের ক্রিকেটই বেশি খেলা হবে। জুনে ওয়েস্ট ইন্ডিজ ও যুক্তরাষ্ট্রে অনুষ্ঠেয় টি–টোয়েন্টি বিশ্বকাপ ছাড়াই এ বছর বাংলাদেশ দল টি–টোয়েন্টি ম্যাচ খেলবে অন্তত ১৭টি। দেশে–বিদেশে মিলিয়ে টেস্ট ম্যাচও কম নেই, ১৪টি। ওয়ানডে খেলবে সবচেয়ে কম—৯টি।
টি–টোয়েন্টি বিশ্বকাপের বছরে অন্যান্য দলের মতো বাংলাদেশ দলও ২০ ওভারের ক্রিকেটকে ঘিরেই আবর্তিত হবে বেশি। শুরুটা হবে বিপিএল দিয়ে। অনেক বছর পর তারকাদীপ্তিতে আবারও জ্বলে উঠবে দেশের একমাত্র টি–টোয়েন্টি ফ্র্যাঞ্চাইজি টুর্নামেন্ট।
বাংলাদেশের বিশ্বকাপ মানেই যেহেতু শেষ পর্যন্ত আশায় গুড়ে বালি, এ নিয়ে এখনই উচ্চবাচ্য না করা ভালো। তার চেয়ে বরং ২০২৩ সালে বাংলাদেশ যে লক্ষ্যটাকে পাখির চোখ করেছিল, বিদেশের মাটিতে ম্যাচ জেতা; সেটিকেই নতুন বছরে আরও বেশি করে তিন সংস্করণে ছড়িয়ে দেওয়া যাক। সদ্য সমাপ্ত সিরিজে নিউজিল্যান্ডের মাটিতে ওয়ানডে ও টি–টোয়েন্টিতে প্রথম জয় পেয়েছে বাংলাদেশ দল। ২০২৪ সালে এই ধারা অব্যাহত থাকলে ক্রিকেট মানচিত্রের দেশে দেশে নিশ্চয়ই লাল–সবুজের বিজয়কেতন আরও উড়বে।
তো সেই বিজয়কেতন ওড়াবেন কারা? ঠিক এ প্রশ্নেই এসে যাচ্ছে যোগ–বিয়োগের খেলা। ২০২৩ সালজুড়েই বাংলাদেশের ক্রিকেট কিছু ইঙ্গিত দিয়ে গেছে, পরিবর্তনের ইঙ্গিত। গত ১৫টি বছর যেসব মুখের দিকে তাকিয়ে এ দেশের ক্রিকেট স্বপ্ন দেখার সাহস পেয়েছে, যাঁরা অনেক স্বপ্ন পূরণ করে দিয়ে বাংলাদেশের ক্রিকেটকে নতুন দিনে এনেছেন; মাত্র এক দিন আগে গত হওয়া বছরটিতে আমরা একটু একটু করে তাঁদের ক্যারিয়ারের দিগন্ত দেখতে পেয়েছি। ২০২৪ তাঁদের অনেকের খেলোয়াড়ি জীবনের জন্যই হয়ে উঠতে পারে সেই দিগন্তে ডুব দেওয়ার বছর।
মাহমুদউল্লাহ টেস্ট খেলা ছেড়ে দিয়েছেন। ২০২২ বিশ্বকাপ ওয়ানডেতে তাঁকে নতুন জীবন দিলেও টি–টোয়েন্টিতে তিনি ব্রাত্য। আর ওয়ানডের নতুন জীবনটাও কত দূর টেনে নিতে পারেন, তা দেখার বিষয়। টি–টোয়েন্টিকে বিদায় বলা মুশফিকুর রহিম ওয়ানডে, টেস্টে এখনো আছেন। কিন্তু বছরটাই যেহেতু টি–টোয়েন্টি বিশ্বকাপ নিয়ে হইচইয়ের; অন্য দুই সংস্করণে খুব ভালো কিছু করতে না পারলে এ বছর তিনি নিজেই হয়তো নীরবে তাঁর ভবিষ্যৎ নিয়ে ভাবতে শুরু করবেন।
এরপর বিশ্বকাপের দল থেকে তাঁর বাদ পড়া জন্ম দিয়েছে নতুন নাটকের, যার শেষ দৃশ্য এখনো দেখতে বাকি। এই জানুয়ারি মাসেই তামিম নিজের ভবিষ্যতের ব্যাপারে জানাবেন বলে কথা আছে। ক্রিকেটাঙ্গনের অনুমান, সেই ‘ভবিষ্যৎ’ হতে পারে আর কোনো নাটকের অবকাশ না রেখে আন্তর্জাতিক ক্রিকেটকে চূড়ান্তভাবেই বিদায় বলে দেওয়া। অথবা টি–টোয়েন্টির পর হয়তো অন্য কোনো সংস্করণেও তাঁর না খেলার সিদ্ধান্ত জানানো।
বাকি রইলেন সাকিব আল হাসান, যিনি এই মুহূর্ত পর্যন্ত তিন সংস্করণেই বাংলাদেশ দলের ‘অফিশিয়াল’ অধিনায়ক। অবশ্য এই পরিচয় দেওয়ার চেয়ে বলা ভালো, যিনি এই মুহূর্তে মাগুরা–১ আসনের সংসদ সদস্য প্রার্থী হিসেবে নির্বাচনী প্রচারণায় ব্যস্ত।
তামিম, মাহমুদউল্লাহ, মুশফিকদের খেলোয়াড়ি জীবনের পরবর্তী জীবন কী হবে, সেটা এখনো অজানা থাকলেও সাকিব ২০২৩ সালেই পরিষ্কার করে দিয়েছেন যে তাঁর পরের মাঠটা রাজনীতির। বিশ্বকাপে পাওয়া আঙুলের চোট আর নির্বাচন মিলিয়ে এই মুহূর্তে তিনি ক্রিকেট থেকে দূরে। তবে নির্বাচনের পরপর বিপিএল দিয়েই যে সাকিব মাঠে ফিরবেন, তাতে অনিশ্চয়তা নেই কোনো। প্রশ্ন হলো, এই ফেরাকে সাকিব কত দূর টেনে নিয়ে যাবেন? ২০২৪ সাল নিশ্চিতভাবেই দৃশ্যপটে ভাসিয়ে তুলবে ক্যালেন্ডারের সেই পাতাও।
নিজের ক্রিকেট ক্যারিয়ারের ভবিষ্যৎ নিয়ে সাকিব এরই মধ্যে একটা আভাস দিয়েছেন। সেই ভবিষ্যতের সীমা ২০২৫ চ্যাম্পিয়নস ট্রফি পর্যন্ত। পরে আবার প্রথম আলোকে দেওয়া সাক্ষাৎকারে এমনও বলেছেন, মাঠের পারফরম্যান্স সন্তোষজনক না হলে যেমন তার আগেও কিছু ঘটে যেতে পারে, তেমনি ২০২৫ চ্যাম্পিয়নস ট্রফিতেও ভালো খেললে কেন ক্যারিয়ারটা আরও বেশি দূর যাবে না! সব মিলিয়ে বছরখানেক আগে এক ব্যক্তিগত আড্ডায় বলা সাকিবের কথাটাই কানে বাজে, ‘আমি কখনো ক্রিকেট থেকে আনুষ্ঠানিক অবসর নেব না। খারাপ খেলতে থাকলে নির্বাচকেরাই আমাকে বাদ দেবেন। ভালো খেলতে থাকলে তো খেলবই…।’
নির্বাচকদের প্রসঙ্গ যখন এলই, ফাঁকে একটা কথা বলে রাখা ভালো। নতুন বছরে বাংলাদেশের ক্রিকেট পেতে যাচ্ছে নতুন নির্বাচক কমিটিও। স্বাভাবিক প্রক্রিয়া হিসেবে এমনিতেই এটাকে বিশেষ দ্রষ্টব্য হিসেবে উল্লেখ করার কিছু নেই। কিন্তু প্রধান নির্বাচক মিনহাজুল আবেদীন ও নির্বাচক হাবিবুল বাশার সেই ২০১২ সাল থেকেই নির্বাচক কমিটিতে আছেন বলে এই পরিবর্তনও বড় একটা ঘটনা হবে। সামনের বছরগুলোয় এ দুজনকে হয়তো বাংলাদেশের ক্রিকেটে নতুন কোনো ভূমিকায় দেখা যাবে। অন্য নির্বাচক আবদুর রাজ্জাককে রেখে পুনর্গঠিত হবে নির্বাচক কমিটি।
কাজেই জ্যেষ্ঠ চতুষ্টয় খেলা চালিয়ে গেলেও এটা নিশ্চিত যে তাঁরা এখন আর সব সংস্করণের ক্রিকেটে খেলবেন না। সব ম্যাচে খেলবেন না। জাতীয় দল বললে এত দিন যেমন সাকিব–তামিম–মুশফিক–মাহমুদউল্লাহদের মুখগুলো ভেসে উঠত, ২০২৪ সালে সেসব জায়গায় খুঁজতে হবে নতুন মুখ। আস্তে আস্তে বাংলাদেশের ক্রিকেটের চেহারাটা তা্দই লে যাওয়াই স্বাভাবিক।
নতুন মুখ খুব বেশি যে খুঁজতে হবে, তা–ও নয় অবশ্য। কিছু মুখ তো এরই মধ্যে দৃশ্যমান। নিউজিল্যান্ড সিরিজে বাংলাদেশকে নেতৃত্ব দেওয়া নাজমুল হোসেন থাকবেন সর্বাগ্রে। কী ব্যাটিংয়ে, কী নেতৃত্বে—নিজের সর্বোচ্চ সম্ভাবনা এরই মধ্যে তিনি দেখিয়ে দিয়েছেন। বিসিবি যদিও এখনো বলছে, তিন সংস্করণে সাকিবই এখনো তাদের অধিনায়ক; বিষয়টা আসলে নির্ভর করছে রাজনীতিতে নাম লেখানো সাকিবের ভবিষ্যৎ পরিকল্পনার ওপর। তিনি কি আর অধিনায়কত্ব করবেন? করলে সব সংস্করণে করবেন? সব সংস্করণে খেলবেন তো?
অলরাউন্ডার সাকিবের মধ্যে এখনো দেওয়ার মতো অনেক কিছু থাকলেও একজন ক্রিকেটারের ক্যারিয়ারের সায়াহ্নে যা যা প্রশ্ন উঠতে পারে, সবই কিন্তু আছে সাকিবকে ঘিরেও। হয়তো সেসবের কারণ এখন পর্যন্ত ফর্ম নয়, সাকিবের অন্য ব্যস্ততাই মূখ্য। কারণ যেটাই হোক, ২০২৪ সালে বাংলাদেশের ক্রিকেট সাকিবকেও হয়তো পাবে খণ্ডিতভাবে। সেটা নাহয় একজন খেলোয়াড় হিসেবে ঠিক আছে, কিন্তু অধিনায়কত্বটা তো আর সব সময় ভারপ্রাপ্ত দিয়ে চলে না। নেতৃত্ব বরং সব সময়ই দীর্ঘ মেয়াদ দাবি করে। বিসিবি সে পথে গেলে সবার আগে আসবে নাজমুলের নামটাই।
তাসকিন আহমেদ, মেহেদী হাসান মিরাজরা মাশরাফি–সাকিব–তামিমদের পারিষদেও ছিলেন। আগামীতে তাঁদের কাছে আরও বড় তারকা হয়ে ওঠার প্রত্যাশা থাকবে। সব সংস্করণ মিলিয়ে বললে মুমিনুল হক, মোস্তাফিজুর রহমান, লিটন দাস, আফিফ হোসেন, তৌহিদ হৃদয়, মাহমুদুল হাসানদের ঘিরেও আশার প্রদীপ জ্বলবে।
শরীফুল ইসলামের জন্য নিউজিল্যান্ড সফরটা তাঁর ক্যারিয়ারে সত্যিকার বাঁকবদলের সূচনা হতে পারে। তরুণদের মধ্যে তানজিম সাকিব, তানজিদ তামিমদের পর এসেছেন রিশাদ হোসেন। এসব মুখ পাশাপাশি রাখলে বাংলাদেশ দলের ভবিষ্যৎ চেহারা কিছুটা হলেও অনুমান করা যায়। এদের মধ্যে টিকে থাকা আর নির্ভরতার পরীক্ষায় যাঁরা ‘জিপিএ–৫’ পেয়ে উত্তীর্ণ হবেন, আগামী দিনের সাকিব–তামিম–মুশফিক–মাহমুদউল্লাহ হয়ে উঠবেন তাঁরাই। আবার এখনো দৃশ্যপটে আসেননি, তেমন কেউও সামনে এসে যেতে পারেন সবাইকে চমকে দিয়ে। ২০২৪ হবে তাঁদেরই পাওয়ার বছর, নির্ভরতার নতুন মুখ খুঁজে নেওয়ার বছর, যাঁরা হয়তো আরও কিছুদিন সাকিব–মুশফিকদের ছায়ায় থেকেই চেনাবেন নিজেদের।"
2024-01-01 17:51:00,বহুনির্বাচনি প্রশ্ন (৩১-৪০) : অধ্যায় ১ | ফিন্যান্স ও ব্যাংকিং - দশম শ্রেণি,"৩১. কেন একটি ব্যবসাপ্রতিষ্ঠান পূর্বপরিকল্পনা করে থাকে?
ক. হিসাবরক্ষণ সুবিধার জন্য
খ. অর্থায়নের জন্য
গ. ব্যাংক সুদের জন্য
ঘ. পরিচালন দক্ষতার জন্য
৩২. বেশি লাভের আশায় বেশি বিনিয়োগ করলে কোনটি ঘটে?
ক. ব্যাংক থেকে প্রাপ্য আয় বাড়বে
খ. নগদ অর্থের ঘাটতি হবে
গ. অধিক মুনাফা অর্জিত হবে
ঘ. মুনাফা হ্রাস পাবে
৩৩. কোন ব্যবসায়ে লোকসান হলে নিজস্ব তহবিল থেকে ক্ষতি পূরণ করতে হয়?
ক. একমালিকানা খ. অংশীদারি
গ. কোম্পানি ঘ. সমবায় ব্যবসায়
৩৪. ব্যবসায়ে তহবিল সংগ্রহের প্রয়োজন পড়ে—
i. কাঁচামাল কেনার জন্য
ii. মেশিনপত্র কেনা জন্য
iii. শ্রমিকদের মজুরি প্রদানের জন্য
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
৩৫. একটি পরিবারের আয় অনুসারে ব্যয় নির্ধারণ করাকে কী বলা হয়?
ক. পারিবারিক অর্থায়ন
খ. সরকারি অর্থায়ন
গ. ব্যবসায় অর্থায়ন
ঘ. আন্তর্জাতিক অর্থায়ন"
2024-01-02 17:25:57,শীতবস্ত্র পেয়ে উচ্ছ্বসিত আলোর পাঠশালার শিক্ষার্থীরা,"সামিট গ্রুপ ও আঞ্জুমান-আজিজ ট্রাস্টের সহযোগিতায় দেশের প্রত্যন্ত অঞ্চলে মোট সাতটি স্কুল পরিচালনা করছে প্রথম আলো ট্রাস্ট। সাতটি স্কুলে মোট ১ হাজার ৩৫০ জন শিক্ষার্থী বিনা মূল্যে পড়াশোনা করছে। শিক্ষা দেওয়ার পাশাপাশি শিক্ষার্থীদের নানা ধরনের উপকরণও দেওয়া হয়। এবারও প্রতিবছরের মতো শীত মৌসুমে শীতবস্ত্র দেওয়া হচ্ছে। প্রথম আলো ট্রাস্টের শীতবস্ত্র বিতরণের এই আয়োজনে সহযোগিতা করছে আইডিএলসি ফাইন্যান্স পিএলসি। শীতার্ত মানুষের জন্য প্রথম আলো ট্রাস্টে এক হাজার শীতবস্ত্র দিয়েছে প্রতিষ্ঠানটি। এই শীতবস্ত্র অসহায় শীতার্ত মানুষের কাছে পৌঁছে দেওয়া হচ্ছে।
রাজশাহী নগরের তালাইমারী শহীদ মিনার এলাকায় পদ্মা নদীর ধারে আলোর পাঠশালায় দুপুরের দিকে শিক্ষার্থীদের শীতবস্ত্র দেওয়া হয়। তাদের হাতে শীতবস্ত্র তুলে দেন রাজশাহী সিটি করপোরেশনের ২৪ নম্বর ওয়ার্ডের কাউন্সিলর আরমান আলী। এ সময় আরও উপস্থিত ছিলেন বিদ্যালয়ের প্রধান শিক্ষক রেজিনা খাতুন, সহকারী প্রধান শিক্ষক রহমত আলী, সহকারী শিক্ষক নাসরিন খাতুন, খাদিজাতুল কুবরা, হাসান ইমাম, সারফরাদ এবং প্রথম আলো রাজশাহীর প্রতিনিধি শফিকুল ইসলাম।
শীতবস্ত্র পেয়ে সপ্তম শ্রেণির কাশমী আক্তার কবিতা বলে, নতুন বছরে শীতবস্ত্র পেয়ে সে অনেক খুশি হয়েছে। তার বাবা-মাও খুশি হবেন। সপ্তম শ্রেণির আরেক শিক্ষার্থী মো. রুমেল জানায়, স্কুল থেকে বিভিন্ন সময়ে বিভিন্ন শিক্ষা উপকরণ দেওয়া হয়। আজ তাদের শীতের গরম কাপড় দিয়েছে।
কাউন্সিলর আরমান আলী শিক্ষার্থীদের উদ্দেশে বলেন, ‘নতুন বছরে নতুন উপহার পেলে তোমরা। প্রথম আলো অনেকগুলো দায়িত্ব পালনের পাশাপাশি তোমাদের পাশেও আছে। তোমরা মন দিয়ে পড়াশোনা করবে। বাবা-মায়ের মুখ উজ্জ্বল করবে।’"
2024-01-01 17:48:45,কোম্পানির নাম থেকে কম্পিউটার শব্দ বাদ দিল অ্যাপল,"১ জানুয়ারি ২০০৭
কোম্পানির নাম থেকে কম্পিউটার শব্দটি বাদ দিল অ্যাপল
‘এটিকে (অ্যাপল) কম্পিউটার কোম্পানি বলবেন না।’ ২০০৭ সালের ১ জানুয়ারি ম্যাকওয়ার্ল্ড এক্সপোতে অ্যাপলের তৎকালীন প্রধান নির্বাহী কর্মকর্তা (সিইও) স্টিভ জবস তাঁর বক্তৃতায় এ কথা বলেন। বিশ্বখ্যাত প্রযুক্তিপ্রতিষ্ঠান অ্যাপল কম্পিউটার ইনকরপোরেটেডের নাম থেকে তিনি কম্পিউটার শব্দ বাদ দেওয়ার ঘোষণা দেন। ফলে কোম্পানির আনুষ্ঠানিক নাম হয় অ্যাপল ইনকরপোরেটেড।
নাম পরিবর্তনের কারণ হিসেবে স্টিভ জবস বলেন, দ্য ম্যাক, আইপড, অ্যাপল টিভি ও আইফোন—এর মধ্যে শুধু একটি কম্পিউটার (ম্যাক)। তাই আমরা প্রতিষ্ঠানের নাম পরিবর্তন করছি।’ নাম পরিবর্তনে বোঝা যায় ইলেকট্রনিকস ভোগ্যপণ্যের প্রতি নতুনভাবে বেশি গুরুত্ব দিচ্ছে অ্যাপল।
১ জানুয়ারি ১৯৭১
আইইইই কম্পিউটার গ্রুপ আইইইই কম্পিউটার সোসাইটিতে পরিণত হলো
তড়িৎ ও ইলেকট্রনিকস প্রকৌশলীদের আন্তর্জাতিক সংগঠন ইনস্টিটিউট অব ইলেকট্রিকাল অ্যান্ড ইলেকট্রনিকস ইঞ্জিনিয়ার্সের (আইইইই) উপকমিটি আইইইই কম্পিউটার গ্রুপের নাম আনুষ্ঠানিকভাবে পরিবর্তন করে আইইইই কম্পিউটার সোসাইটি (সিএস) রাখা হয়। বর্তমানে আইইইইর কয়েক ডজন কারিগরি সোসাইটির মধ্যে অন্যতম বৃহত্তম সংগঠন হলো আইইইই সিএস। ১৬০টি দেশে ৪ লাখ ৩০ হাজারের বেশি সদস্য রয়েছে আইইইই সিএসের।
১ জানুয়ারি ১৯৪৫
এডভ্যাক কম্পিউটার তৈরিতে এককার্ট ও মচলির মধ্যে চুক্তি
এডভ্যাক অর্থাৎ ইলেকট্রনিক ডিসক্রিট ভ্যারিয়েবল কম্পিউটার তৈরির জন্য চুক্তিবদ্ধ হন এককার্ট ও মচলি। এডভ্যাকহলো সাধারণ কাজের জন্য ডিজিটাল পদ্ধতিতে প্রোগ্রাম সংরক্ষণ করার প্রথম ইলেকট্রনিক কম্পিউটার। এমনকি ১৯৪৬ সালে এনিয়াক কম্পিউটার তৈরির আগেই এডভ্যাকের নকশা করা শুরু হয়। এডভ্যাক নির্মাণ সম্পন্ন হয় ১৯৫২ সালে। ১৯৬৩ সালে এডভ্যাক বন্ধ করে দেওয়া হয়।"
2024-01-01 17:45:50,নতুন বছরে যে যে প্রত্যয়,"‘নতুন বছর নতুন দিন, নতুন জীবন নতুন ঋণ’ নতুন আর পুরাতনের সম্মিলিত প্রয়াসেই এগিয়ে চলে আমাদের জীবন। ঘটে যাওয়া ব্যর্থতাকে সফলতার মুখ দেখায় নতুন দিন। নতুন সব সময় অনুপ্রেরণা জোগায়। সারা বছরের ভারাক্রান্ত ঘটনাগুলো ঠিকই আড়ালে পড়ে যায় নতুন বছরের সুঘ্রাণে। মানুষ নতুন করে স্বপ্ন বুনতে শুরু করে। নতুন সুরে জীবন বাঁধে। মানুষ পুরোনো তিক্ততা ভুলে নতুন উদ্যমে কাজ করার গতি পায়।
মানুষের অভাব অসীম। তাই বিগত বছরের পাওয়া, না পাওয়া নিয়ে তাদের আফসোস আর অভিযোগ থেকেই যায়।
দিন-সপ্তাহ-মাস পেরিয়ে একটি বছর শেষে আসে নতুন আরেকটি বছর। আর সেই বছরটিকে ঘিরে থাকে অনেক জল্পনা-কল্পনা। নতুন বছরের দিনগুলোতে ভালো কিছু করার সম্ভাবনা তৈরি করে দেয়। নতুন কিছু করার যেমন মানসিকতা তৈরি করে, তেমনি কাজের লক্ষ্যেও স্থির করে দেয়। নতুন বছরে মানুষ তার স্বপ্নকে ঘিরে নানান পরিকল্পনা করে থাকে। সেই পরিকল্পনা মানুষকে লক্ষ্যের দিকে এগিয়ে নিতে প্রেরণা জোগায়।
নতুন বছরে মানুষের প্রত্যাশার পাল্লাটা থাকে ভারী। প্রত্যেকেই চায় নতুন বছরে নতুন উদ্যমে এগিয়ে যাবে দেশ । অসুস্থ রাজনীতি, হানাহানি, হিংসা-বিদ্বেষ, শোষণ-নিপীড়ন ও ধর্মীয় সংঘাত হবে নির্মূল। সর্বস্তরের মানুষের মধ্যে জেগে উঠবে পারস্পরিক শ্রদ্ধাবোধ, সম্প্রীতি ও দেশপ্রেম।
নতুন বছরে শিক্ষাক্ষেত্রে আরও উন্নতি দেখতে চাই
শিক্ষার দর্শন জ্ঞাননির্ভর হওয়া উচিত, নাকি ভবিষ্যতের আয়নির্ভর? এটি অত্যন্ত গুরুত্বপূর্ণ একটি বিতর্ক।
যেমনটা বিশ্ববিদ্যালয়ের ক্ষেত্রেও প্রযোজ্য হয়। ব্যাপারটি হলো—বিশ্ববিদ্যালয় জ্ঞান অর্জনের রাস্তাগুলো দেখিয়ে দেবে, কিন্তু জ্ঞান গিলিয়ে দেবে না । এখন এই গাইড করার প্রক্রিয়াটি আদৌ এ দেশে স্বয়ংসম্পূর্ণ কিনা, সেই সন্দেহ রাখাই যায়। প্রশ্ন তোলা যায় সংশ্লিষ্ট সিলেবাস কতটুকু আধুনিক, তা নিয়েও। এসব পরিবর্তনের উদ্যোগও নেওয়া যায়। কিন্তু এটি কি বলা যায় যে শিক্ষাপ্রতিষ্ঠান থেকে সনদ নিয়ে বের হওয়ামাত্র আপনি চাকরির বাজারে সফল হলেই সেই শিক্ষাকাঠামো বা শিক্ষাপ্রতিষ্ঠানের শিক্ষাদানের প্রক্রিয়া সফল? যেকোনো শিক্ষাব্যবস্থার সফলতা কি চাকরির বাজারে সফল হওয়া দিয়েই নির্ধারিত হবে? অন্তত যে মূল নৈতিক উদ্দেশ্য বা দর্শন নিয়ে এই পৃথিবীতে শিক্ষা বিতরণের প্রয়োজনীয়তা উপলব্ধ হয়েছিল, তার সঙ্গে আয় নিশ্চিতের ভাবনা বেশ দূরবর্তী ছিল বলেই বোধ হয়।
একাকিত্ব ও বিষণ্নতাকে করতে হবে জয়
বর্তমান প্রজন্ম বিষণ্নতা ও একাকিত্বের বেড়াজালে বন্দী। তারা সবাই একা সময় কাটাতে পছন্দ করেন এবং এই একাকিত্বই পরবর্তীতে তাদের মনে হতাশা বয়ে আনে ফলে জীবন হয়ে পরে দুর্বিষহ।
অনেক মানুষের ভিড়ে থাকার পরেও আমাদের মাঝেমধ্যে মনে হয়, আমি ভীষণ একা। আমাদের আশেপাশে পরিবার, আত্মীয়স্বজন সবাই আছে, কিন্তু তবুও আমরা একা ফিল করি। এই একাকীত্বের সর্বপ্রথম প্রভাব পড়ে আমাদের মানসিক স্বাস্থ্যের ওপর। কারণ, মানুষ সামাজিক জীব, যেখানে আমরা কখনই একা থাকতে পারি না। আমাদের এই একাকিত্ব মূলত আসে আমাদের মন থেকে, ‘It is a state of mind’, যেখানে আমাদের মন একা বোধ করে। এটি হতে পারে অতিরিক্ত কাজের কারণে, যখন আমরা অতিরিক্ত কাজের চাপে থাকি, তখন আমরা স্বাভাবিকভাবেই ভির এড়িয়ে একা থাকতে চাই। এছাড়াও, অনেকের মধ্যে নেতিবাচক মন্তব্যের ভয়, যার ফলে সে কারও সঙ্গে মিশতে যাওয়ার বদলে একাই থাকতে চায়।
কিন্তু, এই একাকিত্বকে আমাদের সঙ্গী হতে দেওয়া যাবে না। আমাদেরকে অন্যের দিকে হাত বাড়িয়ে দিতে হবে। মনে রাখতে হবে, আমরা যেমন অন্যের মতো হতে পারব না, তেমনি অন্য কেউ ও আমাদের মতো হতে পারবে না। সবাই যার যার মতো ইউনিক, এবং এই ব্যাপারটি মেনে নিয়েই আমাদের জীবনে এগিয়ে যেতে হবে ।
নতুন বছরে আসুক রাজনৈতিক সুবাতাস
এখন দেশজুড়ে চলছে নির্বাচনী প্রচারণা। প্রচারণার সনাতনী পদ্ধতিতে মিছিল-উঠান বৈঠক চলছে পাড়া-মহল্লায় ও রাজপথে। পাশাপাশি বিভিন্ন সামাজিক যোগাযোগমাধ্যমকে ব্যবহার করে দলগুলো প্রচারণায় সরব এবার। যা বাংলাদেশের নির্বাচনী সংস্কৃতিতে নতুন সংযোজন। সময়ের চাহিদা এবং তারুণ্যের পছন্দের কথা মাথায় রেখেই এই কৌশল নিয়েছে রাজনৈতিক দলগুলো। পাশাপাশি এটাও বিবেচনায় নিতে হবে যে প্রচারণার সময় প্রতিপক্ষকে বাধাদান ও হামলা এবং প্রতিদ্বন্দ্বী প্রার্থীদের বিরুদ্ধে মিথ্যে প্রচারণা এসব তরুণরা পছন্দ করেন না।
তারুণ্য চায়, ভোটের প্রচারণা চলবে সৌহার্দ্যের সঙ্গে আর প্রতিদ্বন্দ্বিতা হবে শান্তিপূর্ণ। তরুণেরা চায় নির্বিঘ্নে ভোটাধিকার প্রয়োগ করতে। এই গণতান্ত্রিক অধিকার প্রয়োগে যেকোনও রকমের বাধা তরুণদের মনে অত্যন্ত নেতিবাচক প্রতিক্রিয়া সৃষ্টি করবে। এই প্রতিক্রিয়া শুধু বাধাদানকারীর বিরুদ্ধে নয়, দীর্ঘমেয়াদে তা রাজনীতির চলমান ধারার বিরুদ্ধেও সুদূরপ্রসারী প্রভাব হয়ে দেখা দিতে পারে। কাজেই নির্বাচনের পক্ষ-বিপক্ষ, সরকারি ও বিরোধী জোট আর নির্বাচন আয়োজনের সঙ্গে জড়িত সব সংস্থাকে আসন্ন নির্বাচনে প্রধানত নির্বিঘ্নে ভোটদানের সুযোগ নিশ্চিত করতে সবচেয়ে বেশি জোর দিতে হবে।
স্বস্তি ফিরুক দেশের অর্থনীতিতে
সাধারণ মানুষের সবচেয়ে বড় সমস্যা এখন মূল্যস্ফীতি। এতে জীবনযাপনের খরচ বেড়ে গেছে, কমেছে প্রকৃত আয়। উদ্যোক্তাদের জন্য বড় সমস্যা বিদ্যুৎ ও জ্বালানিসংকট। উৎপাদন কম হচ্ছে। বাংলাদেশ ব্যাংক এখনো হিমশিম খাচ্ছে ডলার নিয়ে। সরকারের আয়ও কম। ফলে ভর্তুকির বরাদ্দও বাড়াতে পারছে না। বছরজুড়েই ছিল উচ্চ মূল্যস্ফীতি, ডলার-সংকট, বৈদেশিক মুদ্রার রিজার্ভের পতন, বিনিয়োগে মন্দা, জ্বালানিসংকট, খেলাপি ঋণ, মুদ্রা পাচার, আর্থিক হিসাবে ভারসাম্যহীনতাসহ নানান সংকট।
কালের খেয়ায় আরেকটি নতুন বছর। নতুন ভোর। হাজারো নতুন প্রত্যাশা। নতুন সূর্যের উজ্জ্বল আভায় আলোকিত হোক ব্যক্তি, সমাজ, জাতি এবং দেশ। সমাজের সব বৈষম্য দূর হোক। ছিন্নমূল মানুষদের সাহায্যে এগিয়ে আসুক সবাই। একজন বিশ্ববিদ্যালয়ের ছাত্র হিসেবে আমার প্রত্যাশা, নতুন বছরে আমরা যেন একটি সুশিক্ষিত, সৎ, আদর্শিক আর সাম্যভিত্তিক সমাজ প্রতিষ্ঠা করতে পারি! সেই লক্ষ্য নিয়ে যেন আমরা সামনের দিকে এগিয়ে যেতে পারি এবং পুরোনো দিনের জীর্ণতা, কলুষতা মুছে পুণ্যতা আর সমৃদ্ধিতে ভরপুর হয়ে উঠুক সবার জীবন। অপ্রাপ্তি আর অপূর্ণতা ঘুচে সুন্দর আর সাম্য হোক নতুন বছরের নিশান।
লেখক: শিক্ষার্থী, জার্নালিজম অ্যান্ড মিডিয়া স্টাডিজ বিভাগ, জাহাঙ্গীরনগর বিশ্ববিদ্যালয়।"
2024-01-03 16:25:47,প্রাত্যহিক জীবনে সেট - অভিজ্ঞতা ১ | গণিত - নবম শ্রেণির নতুন বই,"সেট শব্দটির সাথে আমরা অনেক বেশিই পরিচিত। সেট শব্দটি বলতেই ডিনার সেট, বইয়ের সেট, সোফা সেট সহ বিভিন্ন সেটের কথা আমাদের মাথায় ঘুরপাক খায়, তাই নয় কি? আজকের পাঠে আমরা সেট লেখার পদ্ধতি ও সেটের প্রকারভেদ সম্পর্কে আলোচনা করবো।
সেট তত্ত্বের জনক হলেন জার্মান গণিতবিদ জর্জ ক্যান্টর (Georg Ferdinand Ludwig Philipp Cantor)। জর্জ ক্যান্টর এবং তাঁর আজীবনের বন্ধু রিচার্ড ডেডকিন্ড (Richard Dedekind) চিঠি আদান-প্রদান করে একমত হন যে সেট হলো সসীম বা অসীম বস্তুর একটি সংগ্রহ যা একটি নির্দিষ্ট বৈশিষ্ট্য ধারণ করে এবং প্রতিটি বস্তুর স্বতন্ত্রতা বজায় থাকে।
সেট (Set): বাস্তব বা বিমূর্ত বিভিন্ন বস্তুর সুনির্দিষ্ট সংগ্রহকে সেট বলে।
সেট প্রকাশের পদ্ধতি ২টি-
১. তালিকা পদ্ধতি (Roaster Method বা Tabular Method)
২. সেট গঠন পদ্ধতি (Set Builder Method).
১. সেটকে সাধারণত ইংরেজি বর্ণমর্ণালার বড়ো হাতের অক্ষর A, B, C, ..., X, Y, Z দ্বারা প্রকাশ করা হয়।
২. কোনো একটি সেটে সংগৃহীত প্রত্যেক বস্তুকে সেটের সদস্য বা উপাদান (Element) বলা হয়। উপাদানকে সাধারণত ইংরেজি বর্ণমর্ণালার ছোটো হাতের অক্ষর a, b, c,..., x, y, z,…, কিংবা 1,2,3,… ইত্যাদি দ্বারা প্রকাশ করা হয়।
৩. A = {a, b} হলে, A সেটের উপাদান a এবং b. উপাদান প্রকাশের চিহ্ন ∈। অর্থাৎ a ∈ A এর অর্থ হলো a, A সেটের একটি উপাদান (a is an element of A অথবা a belongs to A).
৪. যদি c, সেট A এর উপাদান না হয় তাহলে আমরা লিখি c ∉ A অর্থা ৎ c, A-এর উপাদান নয় (c is not an element of A অথবা c does not belong to A).
৫. সেটের উপাদানগুলোকে ২য় বন্ধনীর { } ভেতর লিখতে হয়।
মোহাম্মদ ইমাম হোসেন, মাস্টার ট্রেইনার, সহকারী শিক্ষক, চাটিতলা উচ্চ বিদ্যালয়, নাঙ্গলকোট, কুমিল্লা"
2024-01-01 17:33:20,"দুই আসনে স্বতন্ত্রের চাপ, নির্ভার মতিয়া","শেরপুরের তিন আসনে প্রার্থীদের প্রচার-প্রচারণা জমে উঠেছে। প্রার্থীরা ভোটারদের দ্বারে দ্বারে যাচ্ছেন। জেলাজুড়ে মাইকিং চলছে। দলীয় কর্মীদের সঙ্গে কথা বলে জানা গেছে, শেরপুর-১ (সদর) ও শেরপুর-৩ (শ্রীবরদী-ঝিনাইগাতী) আসনে আওয়ামী লীগের প্রার্থীরা স্বতন্ত্র প্রার্থীর কারণে কিছুটা চাপে আছেন।
তবে শেরপুর-২ (নকলা-নালিতাবাড়ী) আসনে আওয়ামী লীগের ‘হেভিওয়েট প্রার্থী’ ও সংসদ উপনেতা মতিয়া চৌধুরী। শক্ত প্রতিদ্বন্দ্বী না থাকায় তিনি নির্ভার অবস্থানে রয়েছেন। ফলে অন্য দুই আসনের চেয়ে এ আসনে নির্বাচনী আমেজ কম।
শেরপুর-১ প্রতিদ্বন্দ্বী প্রার্থীর সংখ্যা ৭। এ আসনে আওয়ামী লীগের প্রার্থী জেলা আওয়ামী লীগের সভাপতি ও জাতীয় সংসদের হুইপ মো. আতিউর রহমান। তাঁর সঙ্গে স্বতন্ত্র প্রার্থী জেলা আওয়ামী লীগের সাধারণ সম্পাদক মো. ছানুয়ার হোসেনের (ট্রাক) মধ্যে জমজমাট লড়াই হওয়ার আভাস পাওয়া যাচ্ছে।
দলীয় কর্মীরা বলেন, শেরপুর-১ আসনে আতিউর রহমান টানা পাঁচবার সংসদ সদস্য হিসেবে নির্বাচিত হয়েছেন। তিনি ২০১৪ সাল থেকে জাতীয় সংসদে সরকারদলীয় হুইপ হিসেবে দায়িত্ব পালন করছেন। আতিউর জেলা আওয়ামী লীগের সভাপতি। দলের অনেক নেতা-কর্মী তাঁর পক্ষে মাঠে নেমেছেন।
অপর দিকে দলের মনোনয়ন না পেয়ে স্বতন্ত্র প্রার্থী হয়েছেন জেলা আওয়ামী লীগের সাধারণ সম্পাদক ছানুয়ার হোসেন। পাশাপাশি তিনি জেলা বাস-কোচ মালিক সমিতির সভাপতি। তিনি সদর উপজেলা পরিষদের সাবেক চেয়ারম্যান ছিলেন। ফলে সদর উপজেলায় তাঁর বিপুল জনসমর্থন রয়েছে। জেলা পরিষদের চেয়ারম্যান হুমায়ুন কবীর, সদর উপজেলা আওয়ামী লীগের সভাপতি ও উপজেলা পরিষদের চেয়ারম্যান রফিকুল ইসলাম, শেরপুর পৌরসভার মেয়র গোলাম মোহাম্মদ কিবরিয়া, জেলা মহিলা আওয়ামী লীগের সভাপতি শামসুন্নাহার কামালসহ অনেক নেতা-কর্মী তাঁর নির্বাচনী প্রচারের কাজে যুক্ত রয়েছেন।
ছানুয়ার হোসেন বলেন, আতিউর রহমান পাঁচবারের সংসদ সদস্য হলেও শেরপুরে কাঙ্ক্ষিত উন্নয়ন করেননি। তবে তাঁর (আতিউর) ‘ব্যক্তিগত উন্নয়ন’ হয়েছে। প্রায় ৪০ বছর আগে শেরপুর জেলা হলেও এখন পর্যন্ত এ জেলায় মেডিকেল কলেজ, বিশ্ববিদ্যালয় ও রেলপথ হয়নি।
তবে আতিউর রহমান বলেন, সংসদ সদস্য হিসেবে শেরপুরের উন্নয়নের জন্য তিনি সর্বোচ্চ কাজ করেছেন। যে কাজগুলো বাকি রয়েছে, সেগুলো আবার নির্বাচিত হলে অবশ্যই সম্পন্ন হবে।
শেরপুর-২ আসনে প্রতিদ্বন্দ্বিতা করছেন আওয়ামী লীগের মতিয়া চৌধুরী (নৌকা), জাসদ মনোনীত লাল মোহাম্মদ শাজাহান কিবরিয়া (মশাল) ও স্বতন্ত্র প্রার্থী সৈয়দ মোহাম্মদ সাঈদ (ঈগল)। এ আসন থেকে মতিয়া চৌধুরী পাঁচবার সংসদ সদস্য নির্বাচিত হয়েছেন। দলের একজন জ্যেষ্ঠ ও প্রভাবশালী নেতা হওয়ার সুবাদে এ আসনে কোনো স্বতন্ত্র প্রার্থী নেই। তবে বয়সের ভারে অনেকটাই দুর্বল হয়ে পড়েছেন তিনি। ভোটের মাঠে তাঁকে টক্কর দেওয়ার মতো কেউ না থাকায় নির্ভার তিনি।
নকলা উপজেলা আওয়ামী লীগের সাধারণ সম্পাদক শফিকুল ইসলাম জিন্নাহ বলেন, ‘মতিয়া চৌধুরী একজন সৎ, যোগ্য ও জনপ্রিয় প্রার্থী। দলের সব পর্যায়ের নেতা-কর্মী তাঁর (মতিয়া) পক্ষে নির্বাচনী প্রচারণায় অংশ নিচ্ছেন। তাই তিনি (মতিয়া) বিপুল ভোটে বিজয় লাভ করবেন বলে আমরা আশা করছি।’
শেরপুর-৩ আসনে প্রতিদ্বন্দ্বী প্রার্থীর সংখ্যা ৬। তাঁদের মধ্যে আওয়ামী লীগ মনোনীত প্রার্থী এ ডি এম শহিদুল ইসলাম (নৌকা) ও স্বতন্ত্র প্রার্থী এস এম আবদুল্লাহেল ওয়ারেজ নাইমের (ট্রাক) মধ্যে মূল লড়াই হবে বলে ভোটাররা মনে করছেন।
দলীয় সূত্রে জানা গেছে, শহিদুল ইসলাম শ্রীবরদী উপজেলা আওয়ামী লীগের যুগ্ম সাধারণ সম্পাদক। তিনি শ্রীবরদী উপজেলা পরিষদের চেয়ারম্যানও ছিলেন। অপর দিকে আবদুল্লাহেল ওয়ারেজ ঝিনাইগাতী উপজেলা আওয়ামী লীগের সভাপতি। তিনিও ঝিনাইগাতী উপজেলা পরিষদের চেয়ারম্যান ছিলেন। দলের বিভিন্ন পর্যায়ের নেতা-কর্মীরা বিভক্ত হয়ে এই দুই প্রার্থীর পক্ষেই নির্বাচনী প্রচারে অংশ নিচ্ছেন। তবে ঝিনাইগাতীর চেয়ে শ্রীবরদী উপজেলার ভোটার সংখ্যা বেশি। এদিক থেকে শহিদুল কিছুটা হলেও সুবিধাজনক অবস্থানে রয়েছেন। তবে ওয়ারেজ নাঈম নৌকাবিরোধী ভোটারদের তাঁর অনুকূলে টানার চেষ্টা করছেন।
আবদুল্লাহেল ওয়ারেজ বলেন, বর্তমান সংসদ সদস্য এলাকায় কাঙ্ক্ষিত উন্নয়নকাজ করেননি। এমনকি এলাকাতেও তেমন একটা আসেননি। ফলে এ দুই উপজেলা অবহেলিত রয়ে গেছে। তিনি নির্বাচিত হলে কলকারখানা স্থাপনসহ নানা উদ্যোগ নেবেন। আর শহিদুল ইসলাম বলেন, ভোটারদের মধ্যে নৌকার গণজোয়ার সৃষ্টি হয়েছে।
জেলা আওয়ামী লীগের জ্যেষ্ঠ সহসভাপতি চন্দন কুমার পাল বলেন, প্রধানমন্ত্রী শেখ হাসিনা প্রার্থী হওয়ার বিষয়টি উন্মুক্ত করে দিয়েছেন। ফলে দলের অনেকেই স্বতন্ত্র প্রার্থী হয়েছেন। তবে তাঁরা মনে করেন, জনগণ নৌকাকে সব সময় পছন্দ করেন এবং নৌকা প্রতীকে ভোট দিয়ে আওয়ামী লীগের প্রার্থীকে বিজয়ী করবেন।"
2024-01-01 17:30:00,কৃষিসামগ্রীর দাম কম থাকলে উৎপাদন বাড়বে,"বিদায়ী বছরে কৃষির উৎপাদন ভালো ছিল। চাল, ডাল থেকে শুরু করে সবজি—কোনোটারই তেমন কোনো ঘাটতি হয়নি। মাঝে দাম বেড়ে গিয়েছিল, সেটা অন্য কারণে। বীজ, সারসহ কৃষিসামগ্রীর সরবরাহ ও মূল্য স্বাভাবিক থাকলে নতুন বছরে উৎপাদনও বাড়বে।
কৃষির সঙ্গে কৃষিযন্ত্র ওতপ্রোতভাবে জড়িত। বিদায়ী বছরে কৃষিযন্ত্রের বাজার বড় হয়নি। কারণ, ডলারের দামের কারণে কৃষি যন্ত্রপাতির দাম অনেক বেড়ে গেছে। নথিপত্রে ডলারের দাম ১১০ টাকা হলেও কৃষিযন্ত্র আমদানিতে ডলারের দাম ১২২-১২৩ টাকাও দিতে হচ্ছে।
ফলে কৃষিযন্ত্রের পাশাপাশি আমদানি করা বীজের দামও বেড়ে গেছে। এতে কৃষকদের ওপর বাড়তি চাপ তৈরি হয়েছে। দেশকে খাদ্যে স্বয়ংসম্পূর্ণ রাখতে নিত্যপণ্যের পাশাপাশি কৃষিযন্ত্র ও বীজ আমদানিতে ডলারের সরকারি দাম কার্যকর করার উদ্যোগ নেওয়া প্রয়োজন।
পাশাপাশি ডলারের কারণে যাতে কৃষি খাতের কোনো সমস্যা না হয়, সেদিকে নজর দিলে ভালো হয়। এখন কৃষিযন্ত্রের দামের অর্ধেক ভর্তুকি দেয় সরকার। তবে ভর্তুকির টাকা সময়মতো পাওয়া যাচ্ছে না। আমনের ভর্তুকির টাকা এখনো পাওয়া যায়নি। এতে কৃষিযন্ত্রের সঙ্গে যুক্ত ব্যবসাপ্রতিষ্ঠানগুলোর খরচ বেড়ে যাচ্ছে। তাই ভর্তুকির টাকা সময়মতো পরিশোধের ব্যবস্থা করা দরকার।
সাদিদ জামিল, ব্যবস্থাপনা পরিচালক, মেটাল"
2024-01-01 17:30:00,"এই শীতে উষ্ণতার বার্তা নিয়ে সাবা, রইল নতুন ছবি",
2024-01-01 17:29:37,নতুন বই হাতে পেয়ে শিশুদের আনন্দ,
2024-01-01 17:29:25,ঢাকায় আওয়ামী লীগের নির্বাচনী জনসভা,
2024-01-01 17:28:20,অপপ্রচারের বিচার হওয়া দরকার: পরিকল্পনামন্ত্রী,"পরিকল্পনামন্ত্রী এম এ মান্নান বলেন, ‘শাহীনুর পাশা চৌধুরী মিথ্যা কথা, অসত্য কথা, অন্যায় কথা বলে অপপ্রচার করছেন। জনগণ যাঁকে ভোট দেবেন, তিনিই নির্বাচিত হবেন। তিনি আওয়ামী লীগ সরকারের ভাবমূর্তি ক্ষুণ্ন করতে এ ধরনের ভয়ানক কথা বলছেন। এ ধরনের কথা বলা ঠিক নয়। এ ধরনের কথার বিচার হওয়া দরকার।’
বিএনপির অপপ্রচারের বিরুদ্ধে জনগণকে সজাগ থাকার আহ্বান জানিয়ে পরিকল্পনামন্ত্রী এম এ মান্নান বলেন, বিএনপির নির্বাচন বর্জনের ডাকে বাংলার মানুষের সাড়া নেই। ৭ জানুয়ারি জনগণ স্বতঃস্ফূর্তভাবে ভোটকেন্দ্রে আসবেন।
এ আসনে তৃণমূল বিএনপির প্রার্থী সাবেক সংসদ সদস্য শাহীনুর পাশা চৌধুরী। অন্য দুই প্রার্থী হলেন জাতীয় পার্টির তৌফিক আলী ও বাংলাদেশ জাতীয় পার্টির (জেপি) তালুকদার মকবুল হোসেন।
গতকাল রোববার বিকেলে নির্বাচনী প্রচারণার অংশ হিসেবে জগন্নাথপুর পৌর পয়েন্টে পথসভায় শাহীনুর পাশা চৌধুরী বলেন, জোটের কারণে ৩৬ মন্ত্রী-এমপি নির্বাচনে পরাজিত হতে যাচ্ছেন। এর মধ্যে সুনামগঞ্জ-৩ আসনও (শান্তিগঞ্জ ও জগন্নাথপুর) আছে বলে ইঙ্গিত দেন। এ আসনে নাকি নৌকার ব্যাজ পকেটে লাগিয়ে মানুষ তাঁর সোনালি আঁশ প্রতীকে ভোট দেবেন।
শাহীনুর পাশা চৌধুরী ওই পথসভায় আরও বলেন, এ আসনে তিনি নিশ্চিতভাবে জয়ী হবেন। আসনটি নিশ্চিত করেই তিনি নিজের দল জমিয়তে উলামায়ে ইসলাম ও আলেম-ওলামাদের প্ল্যাটফর্ম ছেড়ে তৃণমূল বিএনপিতে যোগ দিয়েছেন।
এ আসনের সাবেক সংসদ সদস্য ও জাতীয় নেতা প্রয়াত আবদুস সামাদ আজাদের মৃত্যুর পর ২০০৫ সালের উপনির্বাচনে চারদলীয় জোটের প্রার্থী হন শাহীনুর পাশা চৌধুরী। উপনির্বাচনে তখন আওয়ামী লীগ অংশ নেয়নি। স্বতন্ত্র প্রার্থী, বর্তমান পরিকল্পনামন্ত্রী এম এ মান্নানকে সামান্য ভোটের ব্যবধানে হারিয়ে দুই বছরের জন্য সংসদ সদস্য হয়েছিলেন শাহীনুর পাশা চৌধুরী। এরপর ২০০৮ ও ২০১৮ সালের নির্বাচনে অংশ নিলেও আর জয়ী হতে পারেননি।
আজ সোমবার জগন্নাথপুর উপজেলা ছাত্রলীগের কর্মিসভায় বক্তব্য দেন জগন্নাথপুর উপজেলা আওয়ামী লীগের সাধারণ সম্পাদক রেজাউল করিম। তিনি বলেন, শাহীনুর পাশা চৌধুরী এবার ভোটের মাঠে দেউলিয়া হয়ে গেছেন। জমিয়ত ছেড়ে আসায় কর্মী–সমর্থক না পেয়ে তিনি দিশাহারা।
জগন্নাথপুর উপজেলা ছাত্রলীগ সভাপতি আব্দুল মুকিতের সভাপতিত্বে আরও বক্তব্য দেন সুনামগঞ্জ জেলা আওয়ামী লীগের উপদেষ্টা সিদ্দিক আহমেদ, শান্তিগঞ্জ উপজেলা আওয়ামী লীগের সহসভাপতি সাদাত মান্নান, সাধারণ সম্পাদক হাসনাত হোসাইন প্রমুখ।"
2024-01-01 17:26:16,ঘুম ভাঙা স্বপ্ন,"মন কেঁদে ওঠে, চোখ ভিজে যায়
শীত গিয়ে বসন্ত চলে যায়
তবু তার চিঠি আসে না
ডাকপিয়ন বলে অপেক্ষা করুন
আমি তা–ই করি!
তার জন্য আমি অপেক্ষা করি
বসে থাকি বটতলার চায়ের দোকানে
জনসমাগম যেখানে রাত–দিন থাকে
কত মানুষ আসে যায়, চা খায়
তবু তার খবর আসে না, দিন যায়
আমার মন খারাপ হয়
আমি মন খারাপ নিয়ে দাঁড়িয়ে থাকি
পৌরপার্কের শিক্ষাচত্বর মোড়ে
কোনার সে মুদি দোকানটা এখনো আছে,
আছে ফুলেভরা কৃষ্ণচূড়া গাছটিও
শুধু সে নেই, একটা শালিক বলে গেছে
আমি মেনে নিয়েছি
বিশ্বাস করে মেনে নিয়েছি সে অনেক দূরে
হাজার মাইল কিংবা আরও বহুদূরে
যেখানে চাইলেও যাওয়া যায় না
অনুমতি, পাসপোর্ট, ভিসা, প্লেন
কত শত আয়োজন লাগে
সব আয়োজন যখন বৃথা হয় আমার
তখন সে কষ্টে প্রকৃতিতে বৃষ্টি আসে
আমি ভিজে কান্না করি সে জলে
নিজেকে লুকাই বৃষ্টির ফোঁটায়
কেউ শোনে না, কেউ বোঝে না
বুকের জমা ইতিহাস
ইতিহাস সবাই ভুলে যায়
ভুলে যায় হেমন্তের দিনগুলো
কেউ কেউ মনে রাখে
লিখে রাখে স্মৃতির পাতায়
আমি তাদের দলে
অন্য দলে আমার জায়গা হয় না
যারা বাস্তব মেনে চলে
আমি শুধু হেঁটে চলি অতীতভরা দুঃখ নিয়ে
ভবিষ্যতে কান্না পকেটে করে
তারা আমায় নামিয়ে দেয় বাস থেকে
আমি হেঁটে চলি খালি পায়ে
আমি হেঁটে চলি অনন্তের পথে
যেখানে ভাবনায় বলে সে আছে
হয়তো তার ইশারায় আমি চলি
দিকে দিকে সবুজ অরণ্যে
আমি তার কণ্ঠ শুনি
সে ডাকে আমায়, সে ডাকে
আমার ঘুম ভেঙে যায়
ঘুম ভেঙে গিয়ে স্বপ্নের ইতি ঘটে
আমার ক্লান্ত দেহ শুয়ে থাকে
আমার চোখে ঘুম নেই
রাজ্যের সব চিন্তা আমায় ভর করে
আমি দিশেহারা হই, পাগল হয়ে যাই
শুধু বলতে পারি না মুখ ফোটে
আমি তাকে ভুলি নাই।"
2024-01-01 22:26:41,"‘যে দোষ করিনি, সেই দোষে শাস্তি পেলাম’, রায়ের পর ড. ইউনূস","ঢাকার তৃতীয় শ্রম আদালতের বিচারক বেগম শেখ মেরিনা সুলতানা আজ সোমবার শ্রম আইন লঙ্ঘনের মামলায় গ্রামীণ টেলিকমের চেয়ারম্যান ও নোবেলজয়ী অর্থনীতিবিদ ড. ইউনূসকে ৬ মাসের কারাদণ্ড এবং ৩০ হাজার টাকা জরিমানা করেন।
রায়ের সময় ড. ইউনূস আদালতে উপস্থিত ছিলেন। আবেদনের পর তাঁকে এক মাসের মধ্যে আপিল করার শর্তে জামিন দেওয়া হয়।
রায় ঘোষণার পর ড. ইউনূসের আইনজীবী আবদুল্লাহ আল মামুন এ রায়কে নজিরবিহীন বলে মন্তব্য করেন। তিনি সাংবাদিকদের বলেন, শ্রম আদালতের এ রায় অপূর্ণাঙ্গ। ড. ইউনূস আদালতের কাছ থেকে ন্যায়বিচার পাননি।
আইনজীবী আবদুল্লাহ আল মামুন আরও বলেন, এ রায়ের বিরুদ্ধে নির্ধারিত সময়ের মধ্যে উচ্চ আদালতে আপিল করা হবে।
বাদীপক্ষের আইনজীবী খুরশীদ আলম খান সাংবাদিকদের বলেন, ‘কলকারখানা ও প্রতিষ্ঠান পরিদর্শন অধিদপ্তর ড. ইউনূসসহ চারজনের বিরুদ্ধে শ্রম আইন লঙ্ঘনের যে মামলা করেছিল, সেটি আমরা সন্দেহাতীতভাবে প্রমাণ করতে সক্ষম হয়েছি।’ তিনি বলেন, রায়ের পর্যবেক্ষণে আদালত বলেছেন, শ্রম আইন লঙ্ঘন করা হয়েছে। তারা (গ্রামীণ টেলিকম) শ্রম আইন না মেনে নিজস্ব আইন মেনেছেন। এ জন্য দুবার তাদের কারণ দর্শানো হয়। তারা কোনো সন্তোষজনক জবাব দিতে পারেনি। তাদের যে ত্রুটিগুলি ছিল, সেটি তারা সংশোধন করেনি।
রায়ে ড. ইউনূসের পাশাপাশি গ্রামীণ টেলিকমের সাবেক ব্যবস্থাপনা পরিচালক (এমডি) আশরাফুল হাসান, পরিচালক নূর জাহান বেগম ও মো. শাহজাহানকে ৬ মাস করে কারাদণ্ড এবং ২৫ হাজার টাকা করে জরিমানা করা হয়।
শ্রম আইন লঙ্ঘনের যেসব ধারায় ড. ইউনূসসহ চারজনের বিরুদ্ধে অভিযোগ আনা হয়, সেসব ধারায় সর্বোচ্চ সাজা ৬ মাসের কারাদণ্ড ও ২৫ হাজার টাকা জরিমানা। ড. ইউনূসসহ চারজনকে দুটি ধারায় দণ্ড দেওয়া হয়েছে।
২০২১ সালের ৯ সেপ্টেম্বর মামলাটি করেছিল সরকারি সংস্থা কলকারখানা ও প্রতিষ্ঠান পরিদর্শন অধিদপ্তর।
মামলায় অভিযোগ আনা হয় যে শ্রম আইন, ২০০৬ এবং বাংলাদেশ শ্রম বিধিমালা, ২০১৫ অনুযায়ী গ্রামীণ টেলিকমের শ্রমিক বা কর্মচারীদের শিক্ষানবিশকাল পার হলেও তাঁদের নিয়োগ স্থায়ী করা হয়নি। প্রতিষ্ঠানে কর্মরত শ্রমিক বা কর্মচারীদের মজুরিসহ বাৎসরিক ছুটি দেওয়া, ছুটি নগদায়ন ও ছুটির বিপরীতে নগদ অর্থ দেওয়া হয় না।
মামলার অভিযোগে আরও বলা হয়, গ্রামীণ টেলিকমে শ্রমিক অংশগ্রহণ তহবিল ও কল্যাণ তহবিল গঠন করা হয়নি এবং লভ্যাংশের ৫ শতাংশের সমপরিমাণ অর্থ শ্রমিক কল্যাণ ফাউন্ডেশন আইন অনুযায়ী গঠিত তহবিলে জমা দেওয়া হয় না।
অভিযোগের জবাবে আত্মপক্ষ সমর্থন করে গত ৯ নভেম্বর ড. ইউনূসসহ চার বিবাদী লিখিতভাবে আদালতকে বলেন, গ্রামীণ টেলিকমের কর্মকর্তা-কর্মচারীদের চুক্তিভিত্তিক নিয়োগ দেওয়া হয় নিজস্ব নীতিমালা অনুযায়ী। কারণ, গ্রামীণ টেলিকম যেসব ব্যবসায়িক কার্যক্রম পরিচালনা করে, সেগুলো চুক্তিভিত্তিক। তবে গ্রামীণ টেলিকমের সব কর্মকর্তা-কর্মচারীকে স্থায়ী কর্মীর মতো ভবিষ্য তহবিল (প্রভিডেন্ট ফান্ড), আনুতোষিক (গ্র্যাচুইটি), অর্জিত ছুটি ও অবসরকালীন ছুটি দেওয়া হয়ে থাকে। মামলায় নিয়োগ স্থায়ী না করার যে অভিযোগ আনা হয়েছে, তা প্রশাসনিক ও দেওয়ানি মামলার বিষয়।
আদালতে দেওয়া লিখিত বক্তব্যে আরও বলা হয়, গ্রামীণ টেলিকম কোম্পানি আইনের ২৮ ধারা অনুযায়ী একটি অলাভজনক প্রতিষ্ঠান। এর লভ্যাংশ বিতরণযোগ্য নয়, সামাজিক উন্নয়নে ব্যয় করা হয়।"
2024-01-01 17:24:29,"অর্থনীতির সংকটগুলোর সমাধান কঠিন, তবে অসম্ভব নয়","অর্থনীতি ক্রান্তিকালের মধ্য দিয়ে যাচ্ছে। সব সূচকের অবনতিই তার সাক্ষ্য। মূল্যস্ফীতি বৃদ্ধির হারের সঙ্গে মজুরি বৃদ্ধি মিলছে না। দীর্ঘস্থায়ী মূল্যস্ফীতির কশাঘাতে দারিদ্র্যসীমার নিচের পরিবার শুধু নয়, নিম্ন ও নির্দিষ্ট আয়ের মানুষও পর্যুদস্ত। বৈষম্যের অভিঘাতে মানুষ জর্জরিত। নিম্নমধ্যবিত্ত ও মধ্য-মধ্যবিত্ত অংশের সঞ্চয়, আয় ও কর্মসংস্থানে বড় ধরনের আঘাত পড়েছে। এসবের প্রভাব যুবকদের জনশক্তিতে রূপান্তর না করে অনিশ্চিত যাত্রায় ঠেলে দিচ্ছে। সমাজের মাঝখানের শ্রেণিগুলোতে ভাঙন ধরেছে।
একইভাবে ব্যবসাপ্রতিষ্ঠান, বিশেষত ক্ষুদ্র উদ্যোগগুলোও মূল্যবৃদ্ধির অভিঘাতে আক্রান্ত। খাদ্যপণ্যের দাম বাড়লেও তার সুফল কৃষক পান না, পান মধ্যস্বত্বভোগীরা। কৃষকের দিন আনি দিন খাই বা ঋণ করেই যাপিত জীবন চলছে। ঘরে ঘরে নগদ টাকায় টান পড়েছে।
ঋণে জর্জরিত সরকারেরও অর্থাভাব প্রকট। আয় কম বলে পাওনা পরিশোধে হিমশিম অবস্থা। বৈদেশিক মুদ্রার মজুত ও সরবরাহ কমে আসায় ডলারের বিপরীতে টাকার টানা পতন অর্থনীতিতে গভীর নিম্নচাপের জন্ম দিয়েছে। আইএমএফের বেলআউট প্যাকেজের আওতায় অর্থনীতি শুশ্রূষায় আছে।
এখন আন্তর্জাতিক প্রতিষ্ঠানগুলো ‘উন্নয়ন-বিস্ময়’ নিয়ে নীরব; বরং বিশ্বের বিভিন্ন ঋণমান পূর্বাভাসকারী প্রতিষ্ঠানগুলো দেশের ঋণমান নামিয়ে দিচ্ছে। দৃশ্যমান হাত-ক্ষমতা এবং কর্তৃত্ব-কেন্দ্রীভূত হওয়ায় বাজারের ‘অদৃশ্য হাত’ কাজ করতে পারছে না। নাগরিকেরা এই দুর্বিষহ জীবন থেকে উত্তরণের পথ খুঁজছেন। একই প্রেক্ষাপটে আসন্ন নির্বাচন নিয়ে অস্থিরতা চলমান। ভূরাজনৈতিক ছায়াযুদ্ধের হুমকিও বিদ্যমান।
বাংলাদেশ ব্যাংকের মূল ম্যান্ডেট বা দায়িত্ব মূল্য স্থিতিশীলতা বজায় রাখা। এ লক্ষ্যেই কেন্দ্রীয় ব্যাংকগুলো মুদ্রা সরবরাহ, বৈদেশিক লেনদেন বিনিময়, সুদের হার নির্ধারণসহ বিভিন্ন পদক্ষেপ নিয়ে থাকে। কিন্তু বাংলাদেশ ব্যাংক মুদ্রা সরবরাহকে মূল্যস্ফীতির সঙ্গে মানানসই না করে বড় অঙ্কের অর্থ ছাপিয়ে সরকারকে দিয়েছে। এই ছাপানো টাকা আবার মূল্যস্ফীতি বাড়িয়েছে। টাকা ছাপিয়ে ঋণ দেওয়া বন্ধ করে ট্রেজারি বিল ও বন্ডের মাধ্যমে টাকা ধার করায় সুদহার বেড়ে হয়েছে ১১ শতাংশ। সুদহার বাড়িয়ে মূল্যস্ফীতি রোধ নিয়ে সন্দেহ আছে। সুদহার বৃদ্ধিতে উৎপাদন খাত ঋণ নেওয়া কমিয়ে দিলে দেশের প্রবৃদ্ধি ও কর্মসংস্থান বাধাগ্রস্ত হবে। ঋণ পরিশোধ করতে টাকার দরকার হবে। তখন মূল্যস্ফীতি আরও বাড়বে। দ্বিতীয়ত, সার্বিক লেনদেন ভারসাম্যের ফিন্যান্সিয়াল অ্যাকাউন্টে প্রথমবারর মতো ঘাটতি বেড়ে ২ দশমিক ১ বিলিয়ন ছাড়িয়েছে। পুঁজি পাচার, হাওলা ও হুন্ডি–সংক্রান্ত অভিযোগ নিরসনে কার্যকর পদক্ষেপও নিতে ব্যর্থ হয়েছে কেন্দ্রীয় ব্যাংক। ব্যাংকিং ব্যবস্থায় বিশৃঙ্খলা ও অব্যবস্থাপনা লাগামহীন।
মূল্যস্ফীতির চাপ লাঘবে অর্থ মন্ত্রণালয় তথা রাজস্ব নীতির বড় ভূমিকা থাকে। মানুষ দুর্দশায় নিমজ্জিত হলে সামাজিক নিরাপত্তা কর্মসূচির মাধ্যমে রাষ্ট্রীয় সহায়তায় জীবনযাপন চালিয়ে নেওয়ার বিধান সারা পৃথিবীতেই আছে। কিন্তু সামাজিক সুরক্ষা জাল ছিন্নভিন্ন, বিক্ষিপ্ত এবং অন্তর্ভুক্তিমূলক না হওয়ায় অনেক ক্ষেত্রে দারিদ্র্য বেড়েছে। ঢাকা বিভাগে সবচেয়ে বেশি মাত্রায় সরকারি অর্থ ব্যয় হলেও দরিদ্র মানুষের সংখ্যা বেড়েছে। দারিদ্র্য বিমোচন কৌশলের কার্যকারিতাও প্রশ্নবিদ্ধ।
অযৌক্তিক প্রকল্প ব্যয় বাড়ানোয় ঋণের পরিমাণও বেশ বেড়েছে। অন্যদিকে রাজস্ব আয় বাড়েনি। বৈদেশিক ঋণ নেওয়ার হার গত ১৪ বছরে বেড়েছে ৩২২ শতাংশ। সরকারের বিভিন্ন সংস্থার কাছে পাওনার পাহাড় জমছে। ভর্তুকি ও প্রণোদনা পরিশোধের মতো পর্যাপ্ত অর্থ নেই। কর ও মোট দেশজ উৎপাদন (জিডিপি) অনুপাতের দিক দিয়ে বাংলাদেশের বৈশ্বিক অবস্থান একেবারে তলানির দিকে। জিডিপি যা দেখানো হয়, সে অনুযায়ী বাংলাদেশের কর-জিডিপি অনুপাত এমনটা হওয়ার কথা নয়। সঞ্চয় হার কমে যাওয়ায় স্থবির হয়ে থাকা বিনিয়োগ আরও কমছে। আনুষ্ঠানিক খাতে নতুন কর্মসংস্থান না বাড়ায় অনানুষ্ঠানিক খাতে সৃষ্ট কর্মসংস্থান কখনোই টেকসই হতে পারে না; বাইরের অভিঘাত মোকাবিলা করতে পারে না।
ইতিমধ্যে দুই জেনারেশন সর্বজনীন ও গুণগত শিক্ষা ও স্বাস্থ্যব্যবস্থা থেকে বঞ্চিত হয়েছে। বিশিল্পায়ন ঠেকানো, রপ্তানি বহুমুখীকরণ, উৎপাদনশীলতা ও প্রতিযোগিতা সক্ষমতা বৃদ্ধির কৌশল অনুপস্থিত। বর্তমানের ভোগ ব্যয়কেন্দ্রিক জিডিপি বৃদ্ধির মডেল থেকে বেরিয়ে দেশীয় ও বৈদেশিক বিনিয়োগকেন্দ্রিক টেকসই সবুজ প্রবৃদ্ধির কাঙ্ক্ষিত অগ্রযাত্রা অধরাই থেকে যাচ্ছে।
বাংলাদেশ রেন্টিয়ার বা অনর্জিত আয়ভিত্তিক অর্থনীতি তথা বখরাভোগী অর্থনীতি হিসেবে গড়ে উঠছে। বখরাভোগীরা একটি উল্লেখযোগ্য সামাজিক গোষ্ঠী হিসেবে আবির্ভূত হয়েছেন। মধ্যবর্তী শ্রেণিগুলো বখরার ভাগ পাওয়ার ইঁদুরদৌড়ে ছুটতে গিয়ে দ্রুত ক্ষয়ে যাচ্ছে। মধ্যবিত্তের বুক চেতানো রাজনৈতিক ও সাংস্কৃতিক গৌরব নিঃশেষিত হতে চলেছে। এ কারণেই রাজনৈতিক আন্দোলনও দানা বাঁধে না। সহমর্মিতা ও সংবেদনশীলতার বদলে ঔদাসীন্য সমাজকে অথর্ব করে ফেলছে। রাষ্ট্রকে জবাবদিহিমূলক, সমতাভিত্তিক গণতান্ত্রিক রাষ্ট্রে রূপান্তরের প্রচেষ্টাও দুর্বল হয়ে পড়েছে। রাষ্ট্র নিরঙ্কুশ নিবর্তনমূলক রূপ পরিগ্রহ করছে।
বখরা দুই প্রকারে সংগৃহীত ও বণ্টিত হয়: অনর্জিত আয় আহরণ এবং পৃষ্ঠপোষকতা বিতরণ। বন্দোবস্তটি ক্ষমতা, মালিকানা এবং অবদানের মাত্রা হিসাব করে ভাগাভাগি নিরূপণ করে। এখানে চলছে নিরঙ্কুশ বখরা বা অ্যাবসলিউট রেন্টের দৌরাত্ম্য; আপেক্ষিক বা ডিফারেনশিয়াল রেন্টের নয়। বখরাভোগীরা রাষ্ট্রীয় ক্ষমতা অপব্যবহারের মাধ্যমে সিস্টেমকে একচেটিয়াকেন্দ্রিক করে তোলে। অলিগার্করা কাঠামোগত দুর্বলতা তৈরি করে বা পণ্যকে দুর্লভ করে ভোক্তাদের কাছ থেকে বখরা আদায় করে। যেমন বিদ্যুৎ খাতে ক্যাপাসিটি চার্জ আদায়ের মাধ্যমে ভোক্তাদের খরচ বাড়িয়েছে; একইভাবে রাষ্ট্র থেকেও তারা উশুল তুলছে। রাষ্ট্র ভোক্তাদের ওপর বাড়তি দাম চাপিয়ে বা কর তুলে তা পরিশোধ করছে। এ ক্ষেত্রে বখরার দুই প্রকারই—আদায় ও বণ্টন-প্রযুক্ত হচ্ছে। ভোক্তাদের কাছ থেকে এবং রাষ্ট্রীয় পৃষ্ঠপোষকতা আকারে নিচ্ছে। আবার ‘সিন্ডিকেট’–এর মাধ্যমে অলিগার্করা পণ্যকে দুর্লভ করে বখরা হাতিয়ে নিচ্ছেন। এটি আপেক্ষিক বা ডিফারেনশিয়াল রেন্ট নয় অর্থাৎ পণ্যের গুণাগুণের ওপর ভিন্ন দাম নয়। গোষ্ঠীতন্ত্র আদিম কায়দায় সম্পদ সঞ্চয়নে যতটা ব্যতিব্যস্ত, জাতি গঠন এবং উৎপাদনমুখী বিনিয়োগে ততটাই উদাসীন।
ক্ষমতার অপব্যবহার করে জোরজবরদস্তির মাধ্যমে আদিম কায়দায় সম্পদ কেন্দ্রীভবনের জন্য পৃষ্ঠপোষকতানির্ভর স্বজনতোষণ সিন্ডিকেটগুলো অপ্রাতিষ্ঠানিকীকরণ এবং রাজনৈতিক একচেটিয়াপনার মাধ্যমে শাসনব্যবস্থা অব্যাহত রাখে। নিজেদের স্বার্থেই এরা স্থিতাবস্থা বজায় রাখতে চায় এবং পরিবর্তনে বাধা হয়ে দাঁড়ায়।
রাখা দরকার, সুম্পিটার যেমন বলেছেন, সব রেন্ট অর্থনৈতিক বা সামাজিকভাবে অবাঞ্ছিত নয়। গতিশীল পুঁজিবাদী অর্থনীতির অন্তর্নিহিত প্রতিযোগিতা এবং উদ্ভাবনের প্রক্রিয়াগুলোও নতুন পণ্যের জন্য অস্থায়ী একচেটিয়া বাজার তৈরি করে। উদ্ভাবন ছড়িয়ে পড়ার সঙ্গে সঙ্গে প্রতিযোগিতার মাধ্যমে দাম কমেও যায়। উদ্ভাবন বা প্রযুক্তিগত রূপান্তরের জন্য রাষ্ট্র প্রণোদনা হিসেবে তথা উৎপাদনশীল রেন্ট প্রদান বাঞ্ছনীয়।
‘৩৬ বছরে...এমন অর্থনৈতিক সংকট দেখিনি’—এই উক্তি নিজেই উন্নয়নের বয়ানকে খণ্ডন করছে। উন্নয়নের গল্প গোঁজামিলে ভরপুর, বাস্তবতার সঙ্গে তথ্যের মিল নেই। যেমন খাদ্যে স্বয়ংসম্পূর্ণতা প্রমাণ করতে ২০১৪ সালে বাংলাদেশ ২২৫ ডলার দরে ৫০ হাজার টন চাল শ্রীলঙ্কায় রপ্তানি করে। একই বছর গড়ে ৩০০ ডলার দামে প্রায় ১৩ লাখ টন চাল আমদানি করা হয়। বিশ্বের বেশির ভাগ দেশের খাদ্য উৎপাদনের মাত্রা ওঠানামা করলেও বাংলাদেশে ১৫ বছর ধরে ধারাবাহিকভাবে উৎপাদন বৃদ্ধি দেখানো হচ্ছে। ওদিকে এসডিজি বাস্তবায়নে নেপাল বাংলাদেশের চেয়ে এগিয়ে। বিদ্যুৎ উৎপাদন নিয়ে উল্লাস হলেও দাম, লোডশেডিং ও ক্যাপাসিটি চার্জ বাড়ছে। খাদ্যনিরাপত্তার পাশাপাশি জ্বালানি নিরাপত্তাও হুমকিতে আছে।
কোনো রাজনৈতিক দল আরেক রাজনৈতিক দলের কাছে ক্ষমতা হস্তান্তর করতে পারেনি। আবার এক দলের শাসনের ধারাবাহিকতা রাজনৈতিক স্থিতিশীলতা নয়। জনগণের কাছে জবাবদিহি নিশ্চিত না করায় রাষ্ট্রের শক্তিপ্রয়োগের ক্ষমতার ওপর ভিত্তি করে অলিগার্কিক মক্কেলতন্ত্র প্রতিষ্ঠিত হয়েছে। ‘মানি মেকার’ এবং ‘রুল মেকার’ যোগসাজশ করে একচেটিয়া ক্ষমতার বন্দোবস্ত করছে।
বাংলাদেশ তার নিজস্ব পদ্ধতিতেই এর সমাধান খুঁজে বের করবে। ১৯৯১-০৬ ক্ষমতা হস্তান্তরের মাধ্যমে ত্রুটিযুক্ত গণতান্ত্রিক নিরীক্ষা হয়েছিল। ওই মেয়াদকালে অর্থনীতির প্রতিটি ধনাত্মক (বা ঋণাত্মক) চলকেই ত্বরণ ছিল। পরবর্তী সময়ে বাড়ার বা কমার গতি কমেছে।
স্বাধীনতার অভীষ্ট লক্ষ্য-নাগরিকের রিপাবলিক প্রতিষ্ঠা। আগামী দিনের অধিকার আকাঙ্ক্ষী বাংলাদেশ সংবিধান সভার মাধ্যমে রাষ্ট্রের তিন বিভাগের মধ্যে চেক অ্যান্ড ব্যালান্স, দ্বিকক্ষবিশিষ্ট আইনসভা ও সমানুপাতিক প্রতিনিধিত্ব উপহার দিতে পারে।
ড. রাশেদ আল মাহমুদ তিতুমীর, ঢাকা বিশ্ববিদ্যালয়ের উন্নয়ন অধ্যয়ন বিভাগের অধ্যাপক ও চেয়ারম্যান।"
2024-01-01 17:21:48,ম্যানিলাতে উৎসাহ-উদ্দীপনায় জাতীয় প্রবাসী দিবস পালিত,"দিবসটি উপলক্ষে আয়োজিত অনুষ্ঠানে রাষ্ট্রপতি, প্রধানমন্ত্রী, পররাষ্ট্রমন্ত্রী এবং প্রবাসী কল্যাণ ও বৈদেশিক কর্মসংস্থানমন্ত্রীর বাণী পাঠ করা হয়। এ ছাড়া দিবসটি উপলক্ষে পররাষ্ট্র মন্ত্রণালয় হতে প্রেরিত প্রবাসীদের কর্মসংস্থান ও তাদের কল্যাণবিষয়ক কার্যক্রমের ওপর প্রস্তুতকৃত একটি বিশেষ প্রামাণ্যচিত্র প্রদর্শন করা হয়।
আলোচনা সভায় বক্তব্যের শুরুতে রাষ্ট্রদূত এফ এম বোরহান উদ্দিন জাতির পিতা বঙ্গবন্ধু শেখ মুজিবুর রহমানের স্মৃতির প্রতি গভীর শ্রদ্ধা নিবেদন করেন। তিনি ফিলিপাইনে বসবাসরত প্রবাসীদেরসহ বিশ্বের বিভিন্ন প্রান্তে বসবাসরত সব প্রবাসী বাংলাদেশিদের জাতীয় প্রবাসী দিবসের শুভেচ্ছা ও অভিনন্দন জানান। তিনি বলেন, বিজয়ের মাস এই ডিসেম্বরের ৩০ তারিখ ‘জাতীয় প্রবাসী দিবস’ হিসেবে ঘোষণা বিশেষ তাৎপর্যপূর্ণ। বিজ্ঞপ্তি"
2024-01-01 17:18:31,চার প্রার্থীই জয়ের আশায়,"দিনাজপুর-৩ (সদর) আসনে আওয়ামী লীগ মনোনীত প্রার্থী ছাড়াও দলের দুই নেতা স্বতন্ত্র প্রার্থী হিসেবে প্রতিদ্বন্দ্বিতা করছেন। স্বতন্ত্র প্রার্থীরা একদিকে দলীয় নেতা-কর্মী-সমর্থকদের কাছে টানার চেষ্টা করছেন। অন্যদিকে তাঁরা বিএনপিসহ সমমনা দলের কর্মী-সমর্থকদের কাছেও যাচ্ছেন।
এদিকে এই আসনে জাতীয় পার্টির প্রার্থী আহমেদ শফি (রুবেল)। একই দলের তিন নেতার ভিড়ে জয়ের আশা করছেন লাঙ্গল প্রতীকের এই প্রার্থী।
এই আসনে আওয়ামী লীগ মনোনীত নৌকা প্রতীকের প্রার্থী ইকবালুর রহিম। এখানে ‘ট্রাক’ প্রতীক নিয়ে লড়ছেন সদর উপজেলা আওয়ামী লীগের সাবেক সাধারণ সম্পাদক বিশ্বজিৎ ঘোষ এবং ‘ঈগল’ প্রতীকে যুবলীগ সভাপতি রাশেদ পারভেজ। ইকবালুর রহিম তিনবারের সংসদ সদস্য; চতুর্থবারের মতো দলীয় মনোনীত প্রার্থী। তাঁরা তিনজনই জোরেশোরে প্রচার চালাচ্ছেন। তাঁরা বাড়ি বাড়ি গিয়ে ভোটারদের সঙ্গে দেখা করে ভোট চাইছেন। প্রচারণার অংশ হিসেবে রুটিন করে শিক্ষক-চিকিৎসকসহ বিভিন্ন শ্রেণি–পেশার মানুষের সঙ্গে সভা করছেন ইকবালুর রহিম।
প্রতীক বরাদ্দের পর থেকেই পোস্টার-ব্যানার-ফেস্টুন এবং মাইকে প্রার্থীর গুণগানসমৃদ্ধ বিভিন্ন গানে শহর ও গ্রামে জোরেশোরেই চলছে প্রচার। ফুটপাতে, রাস্তার মোড়ে বসছে নির্বাচনী ক্যাম্প। সকাল থেকে রাত অবধি নির্বাচনী ক্যাম্পে নেতা–কর্মীদের আনাগোনা ও জমজমাট উপস্থিতিতে সরগরম ক্যাম্পগুলো। তবে ভোটকেন্দ্রে ভোটার উপস্থিতি নিয়ে সাধারণ মানুষের পাশাপাশি আশঙ্কা প্রকাশ করছেন খোদ দলীয় নেতা–কর্মীরা।
অটোচালক বাবুল মিয়া বলেন, ‘ভোট দিবার যেয়া যুদি মারামারি লাগি যায়, কিছু একটা হই যায়। সেলা কি হইবে। গেলবার তো ভোট দিবার পারো নাই। এইবার নিয়ত করোছি হারা ভোট দিবার যাম নাই।’ কারণ, এইবার তো ওরায় ওরায় ভোট করোছে, গন্ডগোল হবার সম্ভাবনায় বেশি।’
এদিকে নাম প্রকাশে অনিচ্ছুক যুবলীগের এক নেতা বলেন, ‘আমরা ভোটারদের উৎসাহ দিচ্ছি ভোটকেন্দ্রে আসার জন্য। কিন্তু তলে–তলে বিএনপির নেতা–কর্মীরা ভোটারদের বাড়ি বাড়ি গিয়ে নিজেদের মধ্যে আলোচনা করছে ভোটকেন্দ্রে না আসার জন্য। সেদিক থেকে দেখলে ভোটার উপস্থিতি কম হবে। এক দলের তিন প্রার্থী না হলে উপস্থিতি আরও কম হতো।’
বিশ্বজিৎ ঘোষ ও রাশেদ পারভেজ—দুজনই ইকবালুর রহিমের অনুসারী ছিলেন। তবে গত চার বছর থেকে সংসদ সদস্যের সঙ্গে বিভিন্ন কারণে দূরত্বের সৃষ্টি হয় দুজনের।
স্থানীয় লোকজন বলছেন, এই আসনে ইউনিয়ন পর্যায়ে রাস্তাঘাটের উন্নয়ন হয়েছে। তবে পৌরসভার মেয়র বিএনপির হওয়ায় সেখানে রাস্তাঘাটের দৃশ্যমান উন্নয়ন হয়নি। নৌকার প্রার্থীর প্রতি স্থানীয় লোকজনের এই ক্ষোভ ভোটের ফলাফলে প্রভাব ফেলতে পারে। যদিও নির্বাচনী প্রচারে নেতা–কর্মীদের অনেকে ঘোষণা দিয়েই স্বতন্ত্র প্রার্থীর পক্ষে নেমেছেন। আবার কেউ আছেন দিনে দলীয় প্রার্থীর সঙ্গে থাকলেও রাতের আঁধারে বৈঠক করছেন স্বতন্ত্র প্রার্থীর সঙ্গে।
পৌর শহরের এক আওয়ামী লীগ নেতা বলেন, ‘ভোটাররা দম ধরে আছেন। ভোটে যদি কোনো প্রকার হস্তক্ষেপ না থাকে, তাহলে এখানে ভালো মানের লড়াই হবে। তবে লাঙ্গলসহ প্রার্থী চারজন হলেও লড়াই হবে গুরু-শিষ্যের (নৌকা-ট্রাক)। যদিও পৌরসভায় জাতীয় পার্টির কিছু ভোট রয়েছে।’ তিনি আরও বলেন, আওয়ামী লীগের অনেক নেতা–কর্মীই আছেন, যাঁরা দীর্ঘদিন অবহেলিত ছিলেন। তাঁরা দলের প্রার্থীর বাইরে কথা বলতে পারছেন না। কিন্তু স্বতন্ত্র প্রার্থীর পক্ষে গোপনে কাজ করছেন।
এই চার প্রার্থী নির্বাচনে জয়ের ব্যাপারে আশাবাদী। তবে লাঙ্গল প্রতীকসহ স্বতন্ত্র দুই প্রার্থীর আশঙ্কা সুষ্ঠু ভোট গ্রহণ ও ফলাফল ঘোষণা নিয়ে। লাঙ্গল প্রতীকের প্রার্থী আহমদ শফি রুবেল বলেন, ‘যদি কোনো কারচুপি কিংবা ভোটারদের ওপরে প্রভাব বিস্তার না করা হয়, তাহলে লাঙ্গলের জয় হবে।’
স্বতন্ত্র প্রার্থী রাশেদ পারভেজ বলেন, ‘এই কয়েক দিনে গ্রামের অধিকাংশ জায়গায় ভোটারদের কাছে গিয়েছি। তাঁদের অভিযোগ, গত ১৫ বছরে কেউ তাঁদের কাছে যাননি। কোনো প্রকার সরকারি সুযোগ–সুবিধা পাননি। মানুষের কাছে গিয়েছি, তাঁরা আমাকে সাদরে গ্রহণ করেছেন।’
ট্রাক প্রতীকের অপর স্বতন্ত্র প্রার্থী বিশ্বজিৎ ঘোষ বলেন, ‘যদি প্রশাসনিক কোনো প্রকার হস্তক্ষেপ না হয়, এই আসনের মানুষ ট্রাকে ভোট দিয়ে ভোটের ফলাফলে নীরব বিপ্লব ঘটাবে।’
তবে স্বতন্ত্র প্রার্থীরা জয়ের পথে বাধা হবে না বলে মনে করছেন নৌকার সমর্থেকেরা। ইকবালুর রহিমের অনুসারী সদর উপজেলা আওয়ামী লীগের সাধারণ সম্পাদক মমিনুল ইসলাম বলেন, উন্নয়নের স্বার্থে মানুষ নৌকায় ভোট দেবে। নৌকা শেখ হাসিনার প্রতীক। এর প্রতি মানুষের বিশ্বাস ও আস্থা আছে।"
2024-01-01 17:09:52,২০২৪-এ শুধু খেলা আর খেলা,"‘হোক খেলা, এ খেলায় যোগ দিতে হবে/ আনন্দকল্লোলাকুল নিখিলের সনে’—লাইন দুটি রবীন্দ্রনাথ ঠাকুরের ‘খেলা’ কবিতার। ফুটবল, ক্রিকেট, টেনিস, অ্যাথলেটিকস—সে যে খেলাই হোক, খেলাপ্রেমী মানুষের জন্য এ এক অপার আনন্দ। সেই আনন্দে নিখিল, মানে পুরো বিশ্বজুড়েই ওঠে আনন্দকল্লোল। তা–ই যদি হয়, খেলাপ্রেমী মানুষের জন্য তাহলে দারুণ একটা বছরই শুরু হচ্ছে।
প্রতিবছর যা হয়, সেসব নিয়মিত আয়োজন তো আছেই। এর সঙ্গে বড় বড় সব টুর্নামেন্টও রয়েছে এ বছর। টি–টোয়েন্টি বিশ্বকাপ, অলিম্পিক গেমস, ইউরো চ্যাম্পিয়নশিপ, কোপা আমেরিকা...। এককথায় বলা চলে, ২০২৪–এ শুধু খেলা আর খেলা!
২০২৪–এ খেলার আনন্দের শুরুটা হবে এশিয়া থেকে। ১২ জানুয়ারি কাতারে শুরু হবে এই ফুটবল আসর। এরপর পালা আফ্রিকা মহাদেশের। এমনিতেই আফ্রিকানরা আমোদপ্রিয়, খেলা হলে তো কথাই নেই। জানুয়ারির ১৩ তারিখেই শুরু আফ্রিকান নেশনস কাপ। জানুয়ারিতে শুরু হয়ে আফ্রিকান নেশনস কাপ শেষ হবে ফ্রেব্রুয়ারির দ্বিতীয় সপ্তাহে। এর আগেই অস্ট্রেলিয়ায় শুরু হয়ে যাবে টেনিসের আনন্দ–আয়োজন। ১৪ জানুয়ারি থেকে বছরের প্রথম গ্র্যান্ড স্লাম অস্ট্রেলিয়ান ওপেন। ফেব্রুয়ারির ২ তারিখে দোহায় বসবে বিশ্ব সাঁতার চ্যাম্পিয়নশিপ, একই মাসে বুসানে বিশ্ব টেবিল টেনিস চ্যাম্পিয়নশিপ।
নতুন বছরে বাংলাদেশের ক্রিকেটপ্রেমীদের ক্রিকেট–আনন্দ অবগাহনের শুরু হবে মার্চে, ঘরের মাঠে শ্রীলঙ্কার বিপক্ষে তিন সংস্করণেরই সিরিজ খেলবে বাংলাদেশ। এরপর প্রায় পুরো বছরই ব্যস্ততা থাকবে বাংলাদেশ ক্রিকেট দলের। ২ টেস্ট ও ৫টি টি–টোয়েন্টি খেলতে এপ্রিলে বাংলাদেশে আসবে জিম্বাবুয়ে। মে মাসে বিরতির পর জুনে ওয়েস্ট ইন্ডিজ ও যুক্তরাষ্ট্রে টি–টোয়েন্টি বিশ্বকাপ।
বছরের পরের অংশটায় বাংলাদেশ ক্রিকেট দলের বেশির ভাগ সময় কাটাতে হবে দেশের বাইরে। জুলাই–আগস্টে আফগানিস্তানের বিপক্ষে তাদের ‘ঘরের মাঠ’–এ খেলবে বাংলাদেশ। ক্রিকেটে আফগানিস্তানের ‘ঘর’ এখন সংযুক্ত আরব আমিরাত। সেখান থেকে ফিরে আগস্টেই আবার ২ টেস্টের সিরিজ খেলার জন্য পাকিস্তানে উড়াল দেওয়ার কথা। সেখান থেকে ফিরে সেপ্টেম্বরেই আবার প্রতিবেশী ভারতের বিমান ধরতে হবে। সেখানে ২ টেস্ট ও ৩ টি–টোয়েন্টির দুটি সিরিজ। অক্টোবরে বাংলাদেশ সফরে আসবে দক্ষিণ আফ্রিকা। নভেম্বরে শেষ হবে প্রোটিয়াদের সঙ্গে দুই টেস্টের সিরিজ। এই সিরিজ শেষে নভেম্বরেই ওয়েস্ট ইন্ডিজ সফরে যাবে বাংলাদেশ। ব্যস্ত এ বছরে ১৪টি টেস্টের পাশাপাশি বাংলাদেশ ৯টি ওয়ানডে ও ১৭টি টি–টোয়েন্টি খেলবে। এর বাইরে টি–টোয়েন্টি বিশ্বকাপ তো আছেই।
ক্রিকেটে বাংলাদেশের ব্যস্ততার খবর জানাতে গিয়েই টি–টোয়েন্টি বিশ্বকাপের কথা বলা হয়ে গেছে। এবার আবার ফেরা যাক অন্যান্য বৈশ্বিক ইভেন্টে। মার্চ, এপ্রিল ও মের বেশির ভাগ সময়ই দখল করে রাখবে বাস্কেটবল, গলফ, ঘোড়দৌড়, আইস হকি, অটো রেসিংয়ের মতো খেলাগুলো। এর মধ্যেই মে মাসে রোলাঁ গারোতে বসবে ফ্রেঞ্চ ওপেনের আসর।
মে মাসের শেষ ভাগ থেকে আবার ফুটবল ও ক্রিকেটের দখলে চলে যাবে সময়। ২৫ মে এফএ কাপের ফাইনালের রেশ কাটতে না কাটতেই ১ জুন উয়েফা চ্যাম্পিয়নস লিগের ফাইনাল। ৪ জুন থেকে শুরু টি–টোয়েন্টি বিশ্বকাপ। ইউরোপ–সেরা হবে কোন দল—আবারও কি ইতালি, নাকি কেইনের ইংল্যান্ড, এমবাপ্পের ফ্রান্স না রোনালদোর পর্তুগাল? এই প্রশ্নের উত্তর খোঁজা শুরু হবে ১৪ জুন থেকে। এদিনই যে শুরু ইউরোপ শ্রেষ্ঠত্বের লড়াই ইউরো চ্যাম্পয়নশিপ। এর ৬ দিন পর শুরু হবে আরেকটি প্রশ্নের উত্তর খোঁজা—লিওনেল মেসি আর্জেন্টিনাকে এবার জেতাতে পারবেন কোপা আমেরিকা?"
2024-01-01 17:22:56,ব্ল্যাকহোলের সন্ধানে ভারতের যাত্রা,"‘এসএলভি রকেটের সাহায্যে আমরা আরও একটি সাফল্য পেলাম। স্যাটেলাইটটি নির্দিষ্ট কক্ষপথে রাখা হয়েছে। তবে সামনে আমাদের আরও বড় প্রকল্প আছে। বছর মাত্র শুরু হলো।’
এস সোমনাথ, চেয়ারম্যান, ইসরো"
2024-01-01 17:07:00,ফরিদপুরে চেম্বারের সাবেক সভাপতি সিদ্দিকুর ও তাঁর স্ত্রীর বিরুদ্ধে দুদকের মামলা,"প্রায় ১৪ কোটি টাকার অবৈধ সম্পদ অর্জনের অভিযোগে ফরিদপুর চেম্বার অব কমার্স অ্যান্ড ইন্ডাস্ট্রির সাবেক সভাপতি সিদ্দিকুর রহমান (৪৫) ও তাঁর স্ত্রীর বিরুদ্ধে দুর্নীতি দমন কমিশন (দুদক) ফরিদপুর সমন্বিত জেলা কার্যালয়ে দুটি মামলা হয়েছে। এতে সিদ্দিকুরের নামে ১১ কোটি ৫৪ লাখ ২৭ হাজার ১৯৫ টাকা এবং তাঁর স্ত্রী মুসরীন আক্তারের নামে ২ কোটি ৩৫ লাখ ৪১ হাজার ১ টাকার জ্ঞাত আয়বহির্ভূত সম্পদ থাকার অভিযোগ আনা হয়েছে।
দুদকের উপপরিচালক রেজাউল করিম আজ সোমবার বেলা সাড়ে ১১টার দিকে এ দুটি মামলা করেন। মামলার এজাহারে বলা হয়, সিদ্দিকুরের স্ত্রী মুসরীন একজন গৃহিণী। তাঁর নিজস্ব কোনো ব্যবসা বা আয়ের উৎস পাওয়া যায়নি। ২০১২-১৩ থেকে ২০২১-২২ করবর্ষে তাঁর স্বামীর অবৈধভাবে অর্জিত সম্পদই তাঁর নামে দেখানো হয়েছে। স্বামীর প্রত্যক্ষ সহযোগিতায় তিনি জ্ঞাত আয়বহির্ভূত ২ কোটি ৩৫ লাখ ৪১ হাজার ১ টাকা সম্পদের মালিক হয়েছেন। অপর দিকে সিদ্দিকুর রহমান ১৯৯৬-৯৭ থেকে ২০২১-২২ করবর্ষ পর্যন্ত ১১ কোটি ৫৪ লাখ ২৭ হাজার ১৯৫ টাকা জ্ঞাত আয়বহির্ভূত সম্পদের মালিক হয়েছেন।
দুদকের প্রাথমিক তদন্তে বলা হয় মো. সিদ্দিকুর রহমান ও তাঁর স্ত্রী মুসরীন আক্তার বিভিন্ন দুর্নীতির মাধ্যমে অবৈধ উৎস থেকে এই ১৩ কোটি ৮৯ লাখ ৬৮ হাজার ১৯৬ টাকার অবৈধ সম্পদ অর্জন করে দুর্নীতি দমন কমিশন আইন, ২০০৪–এর ২৭ (১) ধারায় শাস্তিযোগ্য অপরাধ করেছেন।
জানতে চাইলে সিদ্দিকুর রহমান প্রথম আলোকে বলেন, ‘আমার বিরুদ্ধে এর আগে ১৯টি মামলা হয়েছে। প্রমাণ না পাওয়ায়, সাক্ষী না পাওয়ায় আদালত আমাকে অব্যাহতি দিয়েছেন। আমি দুদকের বড় একটি চাহিদা পূরণ করিনি বলে আমার ও আমার স্ত্রীর নামে এ মামলা দেওয়া হয়েছে। দুদকের মামলা নিয়ে আমি শঙ্কিত নই। আমার ট্যাক্স ফাইলে আমার সম্পদের সব হিসাব রয়েছে।’
সিদ্দিকুরের অভিযোগ সম্পর্কে জানতে চাইলে এ দুটি মামলার বাদী দুদক ফরিদপুরের উপপরিচালক রেজাউল করিম বলেন, সিদ্দিকুর ও তাঁর স্ত্রীর আয়বহির্ভূত সম্পত্তি থাকায় এ মামলা করা হয়েছে। উৎকোচ নেওয়ার অভিযোগ সম্পর্কে তিনি বলেন, এ–জাতীয় অভিযোগের কোনো ভিত্তি নেই। কারও বিরুদ্ধে মামলা হলে তিনি বাঁচার জন্য অনেক কথাই বলে থাকেন।
সিদ্দিকুর রহমান ফরিদপুর শহরের গুহলক্ষ্মীপুর মহল্লার বাসিন্দা। ফরিদপুরে সন্ত্রাস ও দুর্নীতি দমনে ২০২০ সালের ৭ জুন পুলিশের বিশেষ অভিযান শুরু হয়। সে সময় ফরিদপুর-৩ (সদর) আসনের সংসদ সদস্য খন্দকার মোশাররফের সাবেক এপিএস এ এইচ এম ফোয়াদসহ তাঁর বেশ কয়েকজন ঘনিষ্ঠ সহচর গ্রেপ্তার হন। সিদ্দিকুর রহমান ফোয়াদের ঘনিষ্ঠজন ছিলেন। ওই ঘটনার পর থেকে সিদ্দিকুরের বিরুদ্ধে একাধিক মামলা হয় এবং বেশ কয়েকবার তাঁকে কারাগারে যেতে হয়। এ ছাড়া খন্দকার মোশাররফের ঘনিষ্ঠজন হিসেবে পরিচিত দুই ভাই শহর আওয়ামী লীগের সাধারণ সম্পাদক সাজ্জাদ হোসেন বরকত ও ফরিদপুর প্রেসক্লাবের সভাপতি ইমতিয়াজ হাসান রুবেলের নামে ঢাকার কাফরুল থানায় আড়াই হাজার কোটি টাকা পাচার অভিযোগে মানি লন্ডারিং প্রতিরোধ আইনে মামলা হয়। এই মামলার সম্পূরক অভিযোগপত্রে সিদ্দিকুর রহমানের নাম রয়েছে।"
2024-01-01 17:28:00,নতুন বছরে আপনি কী কী পরিবর্তন চান? মিলিয়ে নিন চেকলিস্ট,"নতুন বছর সামনে রেখে আমাদের কত যে পরিকল্পনা! আত্মোন্নয়ন, ঋণ পরিশোধ, সঞ্চয়, পরিবারকে আরেকটু সময় দেওয়া, বাড়তি ওজন ঝরিয়ে ফেলা—তালিকাটা বেশ লম্বা। এর ভেতর কিছু কিছু ‘রেজল্যুশন’ প্রতি বছরের জন্য সত্যি। সেগুলো যেন করে ওঠাই হয় না। তাই এবার সেগুলো বাদ দিন। ছোট করে চিন্তা করুন। কীভাবে? ধরুন, আপনি পাঁচ কেজি ওজন কমাবেন। তাহলে আগে ঠিক করুন আপনি ২০২৪ সালের জানুয়ারি মাসে অন্তত এক কেজি ওজন কমাবেন। ছোট ছোট করে বড় লক্ষ্যের দিকে এগিয়ে যান। নতুন বছরে কী কী করতে পারেন, তার একটা সম্ভাব্য তালিকা রইল।"
2024-02-29 17:30:55,"দোয়া কুনুত: বাংলা উচ্চারণ, অর্থ, ফজিলত ও পড়ার নিয়","এশার নামাজের পর থেকে শেষ রাতের আগপর্যন্ত যেকোনো সময় বিতর নামাজ পড়া যায়। বিতরের নামাজ পড়ার সময় তৃতীয় বা শেষ রাকাতে রুকুতে যাওয়ার আগে দোয়া কুনুত পড়তে হয়। দোয়া কুনুতে রয়েছে গভীর রাতে আল্লাহর সঙ্গে বান্দার একান্ত আলাপ। এ দোয়ার ফলে আল্লাহ বান্দার প্রতি খুশি হয়ে যান। বান্দার চাওয়া-পাওয়া পরিপূর্ণ করে দেন। দুনিয়ার সব বিপদ-আপদ থেকে মুক্তি দেন।
রাসুল (সা.) বিতর নামাজ পড়তেন। বিতর নামাজ পড়ার জন্য স্ত্রীকেও মাঝেমধ্যে জাগিয়ে তুলতেন। প্রথম রাকাতে সুরা আলা, দ্বিতীয় রাকাতে সুরা কাফিরুন এবং তৃতীয় রাকাতে সুরা ইখলাস পড়তেন। কখনো কখনো সুরা ফালাক ও সুরা নাস পড়তেন। (বুখারি, হাদিস: ৫১২, ৯৯৭; মুসলিম, হাদিস: ৭৪৪; মুসনাদে আহমদ, হাদিস: ২৭২০; তিরমিজি, হাদিস: ৪৬২)
হে আল্লাহ! আমরা তোমারই সাহায্য চাই। তোমারই কাছে ক্ষমা চাই, তোমারই প্রতি ইমান রাখি, তোমারই ওপর ভরসা করি এবং সব মঙ্গল তোমারই দিকে ন্যস্ত করি। আমরা তোমার কৃতজ্ঞ হয়ে চলি, অকৃতজ্ঞ হই না। হে আল্লাহ! আমরা তোমারই দাসত্ব করি, তোমারই জন্য নামাজ পড়ি এবং তোমাকেই সিজদাহ করি। আমরা তোমারই দিকে দৌড়াই ও এগিয়ে চলি। আমরা তোমারই রহমত আশা করি এবং তোমার আজাবকে ভয় করি। আর তোমার আজাব তো কাফেরদের জন্যই নির্ধারিত।
এই দোয়ার মাধ্যমে আল্লাহর কাছে গুরুত্বপূর্ণ আবেদনগুলো তুলে ধরা হয়।
আবদুল্লাহ ইবনে আব্বাস (রা.) বলেন, ‘আমি একরাতে নবী (সা.) কাছে ছিলাম। তিনি শয্যাত্যাগ করলেন এবং দুই রাকাত নামাজ পড়লেন। এরপর উঠে বিতর পড়লেন। প্রথম রাকাতে ফাতিহার পর সুরা আলা পাঠ করলেন। এরপর রুকু ও সেজদা করলেন। দ্বিতীয় রাকাতে ফাতিহা ও কাফিরুন পাঠ করলেন এবং রুকু-সেজদা করলেন। তৃতীয় রাকাতে ফাতিহা ও ইখলাস পাঠ করলেন। এরপর রুকুর আগে কুনুত পড়লেন।’ (কিতাবুল হুজ্জাহ ১/২০১; নাসবুর রায়াহ : ২/১২৪)"
2024-01-01 16:57:29,দুই মন্ত্রীর আসনে নেই শক্ত প্রতিদ্বন্দ্বী,"কুমিল্লা-৯ (লাকসাম ও মনোহরগঞ্জ) আসনে আওয়ামী লীগের প্রার্থী স্থানীয় সরকার, পল্লী উন্নয়ন ও সমবায়মন্ত্রী মো. তাজুল ইসলাম এবং কুমিল্লা-১০ (নাঙ্গলকোট, সদর দক্ষিণ ও লালমাই) আসনে অর্থমন্ত্রী আ হ ম মুস্তফা কামাল বেশ নির্ভার আছেন। ভোটের মাঠে শক্ত প্রতিদ্বন্দ্বী না থাকায় দলের নেতা-কর্মীরা ফুরফুরে মেজাজে প্রচারণা চালাচ্ছেন।
দলীয় সূত্রে জানা গেছে, মো. তাজুল ইসলাম কুমিল্লা দক্ষিণ জেলা আওয়ামী লীগের জ্যেষ্ঠ সহসভাপতি। তিনি লাকসাম উপজেলা আওয়ামী লীগের সাবেক সভাপতি ছিলেন। ১৯৯৬, ২০০৮, ২০১৪ ও ২০১৮ সালে তিনি সংসদ সদস্য নির্বাচিত হন। ২০১৯ সালে তিনি স্থানীয় সরকার, পল্লী উন্নয়ন ও সমবায়মন্ত্রী হন। পাঁচবার নির্বাচন করে (২০০১ সাল ছাড়া) চারবার জয়ী হন। এবারও তিনি প্রার্থী হন। মন্ত্রীর পক্ষে দলের নেতা-কর্মীরা একজোট।
এবার তাঁর সঙ্গে আরও ছয় প্রতিদ্বন্দ্বী আছেন। তাঁরা হলেন জাতীয় পার্টির মো. গোলাম মোস্তফা কামাল, জাসদের মনিরুল আনোয়ার, কৃষক শ্রমিক জনতা লীগের মো. জমির উদ্দিন, বাংলাদেশ জাতীয়তাবাদী আন্দোলনের মো. হাছান মিয়া, বাংলাদেশ ইসলামী ফ্রন্টের মো. মোয়াজ্জেম হোসেন ও ইসলামিক ফ্রন্ট বাংলাদেশের মো. আবু বকর ছিদ্দিক।
সরেজমিনে দেখা গেছে, নৌকার প্রার্থী ছাড়া বাকি ছয় প্রার্থীর পোস্টার এলাকায় একেবারে কম। প্রতিদিন এ প্রার্থীরা গণসংযোগও করছেন না। লাকসামের বাসিন্দা আশিকুর রহমান ভূঁইয়া (৪৫) বলেন, এখানে কোনো শক্ত প্রতিদ্বন্দ্বী নেই। মন্ত্রীর জয় কেবল সময়ের ব্যাপার। ফলে নির্বাচন সেভাবে জমেনি।
লাকসাম উপজেলা আওয়ামী লীগের সভাপতি ও উপজেলা পরিষদের চেয়ারম্যান মো. ইউনুস ভূঁইয়া বলেন, ‘লাকসাম ও মনোহরগঞ্জে আওয়ামী লীগের সাংগঠনিক শক্তি আছে। মন্ত্রী মহোদয় এলাকার উন্নয়নে অভাবনীয় কাজ করেছেন। উন্নয়নের কারণেই তিনি জয়ী হবেন। এখানে অন্য দলগুলোর কোনো কর্মকাণ্ড নেই।’
নৌকার প্রার্থী মো. তাজুল ইসলাম বলেন, নির্বাচন সবার জন্য উন্মুক্ত ছিল। বিএনপি আসেনি। এখন যারা আছে, তাদের নিয়েই ভোট হচ্ছে। পুরো নির্বাচনী এলাকায় নৌকার গণজোয়ার।
এদিকে অর্থমন্ত্রী মুস্তফা কামাল কুমিল্লা দক্ষিণ জেলা আওয়ামী লীগের সভাপতি। তিনি টানা দুবারের সভাপতি ও সাবেক আহ্বায়ক। বাংলাদেশ আওয়ামী লীগের কেন্দ্রীয় কমিটির সাবেক অর্থ সম্পাদক ছিলেন। ২০০১ সাল ছাড়া ১৯৯৬, ২০০৮, ২০১৪ ও ২০১৮ সালে তিনি সংসদ সদস্য নির্বাচিত হন। ২০১৪ সালে পরিকল্পনামন্ত্রী ও ২০১৯ সালে অর্থমন্ত্রী হন।
বাকি চার প্রার্থী হলেন জাতীয় পার্টির জোনাকী হুমায়ুন, বাংলাদেশ সুপ্রিম পার্টির এম অহিদুর রহমান, গণফোরামের মো. শহীদুল ইসলাম ভূঁইয়া ও বাংলাদেশ কংগ্রেসের মোহাম্মদ কামরুজ্জামান। তাঁদের বেশির ভাগই ভোটারদের কাছে অচেনা প্রার্থী। গণসংযোগও তাঁরা সেভাবে করছেন না।
জাতীয় পার্টির প্রার্থী জোনাকী হুমায়ুন বলেন, ‘অনেক বড় নির্বাচনী এলাকা। ভোটারদের কাছে যাচ্ছি।’
নাঙ্গলকোট উপজেলা পরিষদের চেয়ারম্যান ও কুমিল্লা দক্ষিণ জেলা আওয়ামী লীগের সহসভাপতি সামছুদ্দিন বলেন, অর্থমন্ত্রীর সঙ্গে নির্বাচনে প্রতিদ্বন্দ্বিতা করবে, সে ধরনের প্রার্থী নেই। তারপরও আওয়ামী লীগ নির্বাচনী মাঠে তৎপর।
মুস্তফা কামাল বলেন, দেশের উন্নয়নের জন্য আওয়ামী লীগের বিকল্প নেই। নৌকা এ আসনে বিপুল ভোটে জয়ী হবে। নৌকা স্বাধীনতা ও গণতন্ত্র দিয়েছে। এখন অর্থনৈতিক মুক্তি দিচ্ছে।"
2024-01-01 16:56:18,"পাবনায় ছাত্রদলের মিছিলে পুলিশের লাঠিপেটা, আহত ১০","পাবনায় ছাত্রদলের প্রতিবাদ মিছিল লাঠিপেটা করে ছত্রভঙ্গ করে দিয়েছে পুলিশ। আজ সোমবার দুপুরে জেলা শহরের দইবাজার মোড়ে এ ঘটনা ঘটে। এতে অন্তত ১০ নেতা-কর্মী আহত হওয়ার কথা জানিয়েছেন ছাত্রদলের নেতারা। এ সময় বেশ কয়েকজনকে আটক করা হয়েছে।
প্রত্যক্ষদর্শী কয়েকজন জানান, দেশজুড়ে ছাত্রদলের নেতা–কর্মীদের গণগ্রেপ্তার, হামলা, গুম, খুন ও আত্মীয়স্বজনকে হয়রানির প্রতিবাদে বিক্ষোভ মিছিল বের করেন ছাত্রদলের নেতা-কর্মীরা। মিছিলে নেতৃত্ব দেন বিএনপির সাবেক সাংগঠনিক সম্পাদক মাহমুদুন্নবী ও জেলা ছাত্রদলের সাবেক সাধারণ সম্পাদক তসলিম হাসান খান। দুপুর সোয়া ১২টার দিকে মিছিলটি শহরের ট্রাফিক মোড় থেকে দইবাজার মোড়ে পৌঁছালে পুলিশ তাতে বাধা দেয়। এ সময় উত্তেজনা তৈরি হলে পুলিশ লাঠিপেটা করে মিছিলটি ছত্রভঙ্গ করে দেয়।
জেলা ছাত্রদলের সাবেক সাধারণ সম্পাদক তসলিম হাসান খানের দাবি, তাঁরা শান্তিপূর্ণভাবে প্রতিবাদ মিছিল করছিলেন। হঠাৎ পুলিশ মিছিলে লাঠিপেটা শুরু করে। এতে তিনিসহ পৌর ছাত্রদলের সাবেক সাধারণ সম্পাদক রেজওয়ান হোসেন (২৫), ছাত্রদলকর্মী হৃদয় হোসেন (২৪), সেতু ফকির (২২), হাবিবুল হাসানসহ (২৭) অন্তত ১০ জন আহত হয়েছেন। আহতদের প্রাথমিক চিকিৎসা দেওয়া হয়েছে।
অন্যদিকে পুলিশ মিছিল থেকে জেলা ছাত্রদলের সাবেক সহক্রীড়া সম্পাদক আব্দুল্লাহিল কাফি, পৌর ছাত্রদলের নেতা শিমুল, মালঞ্চি ইউনিয়ন ছাত্রদলের নেতা মো. মাহিন হোসেন, গয়েশপুর ইউনিয়ন ছাত্রদলের নেতা মো. নাসিম হোসেনসহ বেশ কয়েকজনকে আটক করেছে। তাৎক্ষণিকভাবে আহত ও আটক নেতা-কর্মীদের নাম জানা যায়নি বলে জানিয়েছেন ছাত্রদলের নেতা তসলিম হাসান।"
2024-01-03 15:06:59,জয়-পরাজয়ের নিয়ামক চা-শ্রমিকদের ভোট,"হবিগঞ্জ-৪ (মাধবপুর ও চুনারুঘাট) আসনের ভোটারের একটা বড় অংশ চা-শ্রমিক। ফলে এ আসনের প্রার্থীদের প্রচারের মূল কেন্দ্রে থাকে চা-বাগান। এবারও ব্যতিক্রম নেই। প্রার্থীরা চা-বাগান চষে বেড়াচ্ছেন। তাঁরা চা-শ্রমিকদের নানা প্রতিশ্রুতি দিচ্ছেন।
আওয়ামী লীগের নেতা-কর্মীরা বলছেন, এ আসনটি আওয়ামী লীগের দুর্গ ধরা হয়। কারণ, স্বাধীনতার পর থেকে এ আসনটিতে আওয়ামী লীগের প্রার্থীরাই বেশির ভাগ সময়ে জয় পেয়েছেন। এ আসনটি চা-বাগান অধ্যুষিত এলাকা। দুটি উপজেলায় চা-শ্রমিকের ভোট আছে লাখ খানেক। এ কারণে এ আসনটিতে জয়-পরাজয়ের নিয়ামক হলো চা-শ্রমিকদের ভোট।
দলের নেতারা আরও বলেন, এ আসনে আওয়ামী লীগের প্রার্থী টানা দুবারের সংসদ সদস্য, বেসামরিক বিমান পরিবহন ও পর্যটন প্রতিমন্ত্রী মো. মাহবুব আলী। তাঁর শক্ত প্রতিপক্ষ হিসেবে মাঠে আছেন যুবলীগের সাবেক কেন্দ্রীয় নেতা সৈয়দ সায়েদুল হক ওরফে সুমন (ঈগল প্রতীক)। তিনি এলাকায় ‘ব্যারিস্টার সুমন’ হিসেবে পরিচিত। এ দুই প্রার্থীই চা-বাগানের শ্রমিকদের ভোট ব্যাংক নিজের করতে চাইছে।
দলীয় সূত্রে জানা যায়, প্রতিমন্ত্রী মাহবুব আলীর বাড়ি মাধবপুর উপজেলার বানেশ্বর গ্রামে। তিনি এবার ব্যাপক প্রচার চালাচ্ছেন। সকাল ছয়টায় ঘর থেকে বের হয়ে রাত একটা পর্যন্ত টানা প্রচারণা চালাচ্ছেন। প্রতিদিন সাত থেকে আটটি সমাবেশ করছেন।
গতকাল রোববার বেলা তিনটায় চুনারুঘাট রেমা চা-বাগানে গণসংযোগে যান আওয়ামী লীগ প্রার্থী মাহবুব আলী। এ সময় তাঁকে সাংবাদিকেরা জিজ্ঞেস করেন, এবার স্বতন্ত্র প্রার্থী থাকায় চা-বাগানের ভোটাররা বিভক্ত হয়ে পড়েছেন। এ বিষয়টিকে তিনি কীভাবে দেখছেন? জবাবে মাহবুব আলী বলেন, এখানকার প্রার্থীরা নৌকার পক্ষে সব সময়ই। এবারও তাঁরা তাঁকে জয়ী করে এর প্রমাণ দেখাবেন। এ ছাড়া তিনি গত ১০ বছর এ আসনের দায়িত্বে থেকে শ্রমিকদের জন্য নানা কাজ করেছেন।
স্বতন্ত্র প্রার্থী সৈয়দ সায়েদুল হকের বাড়ি চুনারুঘাট উপজেলার বড়াইল গ্রামে। তিনি ছাত্রলীগ পরে যুবলীগের রাজনীতির সঙ্গে সম্পৃক্ত হন। এবার দল থেকে মনোনয়ন চেয়ে না পাওয়ায় তিনি ঈগল প্রতীক নিয়ে স্বতন্ত্র প্রার্থী হন। গতকাল রোববার বেলা তিনটায় তিনি যান চুনারুঘাট উপজেলার দারাগাঁও চা-বাগানে। অনেকে তাঁর সঙ্গে সেলফি তুলতে ব্যস্ত হয়ে পড়েন। এ সময় নারায়ণ সাঁওতাল নামের একজন বলেন, ‘সুমন ভাইকে আমরা আগ থেকে চিনি। ফেসবুকে তাঁর লাখো অনুসারী আছে।’
এ সময় সায়েদুল হক বলেন, ‘আমি একজন হেভিওয়েট প্রার্থীর সঙ্গে প্রতিদ্বন্দ্বিতা করছি। তবে দলের অধিকাংশ নেতা-কর্মী ও এলাকার নতুন প্রজন্মের ভোটাররা আমার পক্ষ আছেন। নিরপেক্ষ নির্বাচন হলে জয়ী হব বলে আমার বিশ্বাস।’
দলের একাধিক সূত্র আরও জানিয়েছে, এবারের নির্বাচনে আওয়ামী লীগ ঘরানার দুজন প্রার্থী হওয়ার কারণে দলের নেতা-কর্মীরা বিভক্ত হয়ে পড়েছেন। মাধবপুর উপজেলা আওয়ামী লীগের সাবেক সভাপতি ও মাধবপুর পৌরসভার সাবেক মেয়র শাহ মোহাম্মদ মুসলিম, উপজেলা আওয়ামী লীগের যুগ্ম সাধারণ সম্পাদক ও বহরা ইউনিয়ন পরিষদের চেয়ারম্যান আলাউদ্দিন, মাধবপুর উপজেলা ছাত্রলীগের আহ্বায়ক আতাউস সামাদ ও চুনারুঘাট উপজেলা আওয়ামী লীগের সহসভাপতি রজব আলীসহ অনেকে সায়েদুল হকের পক্ষে কাজ করছেন।
এ বিষয়ে মাধবপুর উপজেলা আওয়ামী লীগের যুগ্ম সাধারণ সম্পাদক আলাউদ্দিন বলেন, ‘প্রতিমন্ত্রীর কাছে গেলে তিনি তাঁর ব্যক্তিগত সহকারীর সঙ্গে কথা বলতে বলেন। এতে দুর্ভোগ বাড়ে। প্রতিমন্ত্রী আবার যদি সংসদ সদস্য হন, তা হলে মানুষ অবহেলার শিকার হবে। তাই দলের স্বতন্ত্র প্রার্থী সায়েদুল হকের জন্য কাজ করছি। সে তরুণ ও শিক্ষিত মানুষ। তিনি এলাকার মানুষের উপকার করবেন।’
২৩টি চা-বাগান নিয়ে গঠিত লস্করপুরভ্যালির সভাপতি রক্সিন র‌্যালি বলেন, ‘এবার নৌকার পাশাপাশি ঈগলও আছে। আমাদের ভোটে যেহেতু জয়-পরাজয়, তাই এবার আমরা হিসাব করেই ভোট দেব।’
নির্বাচন কমিশন সূত্র জানায়, এ আসনের অপর ছয় প্রার্থী হলেন আবু ছালেহ (ইসলামী ঐক্যজোট), আহাদ উদ্দিন চৌধুরী (জাতীয় পার্টি), মোহাম্মদ আবদুল মমিন (বাংলাদেশ কংগ্রেস), মো. মোখলেছুর রহমান (বিএনএম), মো. রাশেদুল ইসলাম খোকন (বাংলাদেশ সাংস্কৃতিক মুক্তিজোট), সৈয়দ মো. আল আমিন (বাংলাদেশ কংগ্রেস)।"
2024-01-01 16:50:00,দিনপঞ্জি ২০২৪,"নভেম্বর
এই মাসে যুক্তরাষ্ট্রের প্রেসিডেন্ট নির্বাচন হবে। সেই সঙ্গে হাউস অব রিপ্রেজেনটেটিভের ৪৩৫টি আসন ও সিনেটের ১০০টি আসনের মধ্যে ৩৪টিতে সরাসরি ভোট অনুষ্ঠিত হবে।
এ মাসে ‘কপ-২৯’ শীর্ষক জলবায়ু সম্মেলন অনুষ্ঠিত হবে।
চাঁদে মানুষের পা দেওয়ার অর্ধশতাব্দীর বেশি সময় পর যুক্তরাষ্ট্র আবারও চাঁদে মহাশূন্যযান পাঠাচ্ছে। এবার অবশ্য চাঁদের পেছনের অংশে চারজন নভোচারীকে পাঠাবে দেশটি।
ডিসেম্বর
= এ মাসে ভারতের মহাকাশ গবেষণা সংস্থা ইসরো শুক্র গ্রহে শুক্রযান প্রেরণ করবে। ২০১০ সালে জাপানের আকাতসুকি অভিযানের পর ইসরোই প্রথম শুক্র গ্রহে কোনো যান পাঠাবে। এই অভিযানে শুক্র গ্রহের পরিবেশ ও ফসফাইন নামক যৌগের অনুসন্ধান করা হবে। ধারণা করা হয়, এর সঙ্গে প্রাণের সম্পর্ক আছে।
২০২৪-এর শেষ ভাগে কোনো এক সময়
এ বছরের শেষ ভাগে ইউরোপীয় ইউনিয়ন (ইইউ) এন্ট্রি এক্সিট সিস্টেম (ইইএস) চালু করবে বলে ধারণা করা হচ্ছে। বিষয়টি হলো, সেনজেনের মুক্ত ভ্রমণ এলাকায় প্রবেশের সময় ইইউ-বহির্ভূত দেশের নাগরিকদের পাসপোর্ট স্ক্যান করা হবে। এটি ২০২৩ সালে চালুর কথা ছিল, কিন্তু প্যারিস অলিম্পিক তা পিছিয়ে দেয়।"
2024-01-01 16:49:57,স্বতন্ত্র প্রার্থীরাই বড় চ্যালেঞ্জ,"দেশের অন্যান্য জেলার চেয়ে চুয়াডাঙ্গায় দ্বাদশ জাতীয় সংসদ নির্বাচনের চিত্র ভিন্ন। দুটি আসনেই নির্বাচনী আমেজ আছে। নৌকা প্রতীকের প্রার্থীদের পাশাপাশি স্বতন্ত্র ও অন্য দলের প্রার্থীরা প্রচার চালাচ্ছেন। তবে জাতীয় পার্টি, জাসদ (ইনু), ন্যাশনাল পিপলস পার্টি ও জাকের পার্টি প্রার্থী দিলেও প্রতিদ্বন্দ্বিতা হবে আওয়ামী লীগ ও স্বতন্ত্র প্রার্থীদের মধ্যে। প্রতিদ্বন্দ্বিতাপূর্ণ নির্বাচন ও জমজমাট প্রচারের কারণে অনেক ভোটার কেন্দ্রে গিয়ে ভোট দেওয়ার ব্যাপারে আগ্রহ প্রকাশ করেছেন। গত দুই দিনে জেলার বিভিন্ন এলাকা ঘুরে নির্বাচনের এমন চিত্রই পাওয়া গেছে।
চুয়াডাঙ্গা-১ আসন: চুয়াডাঙ্গা-১ আসনে (আলমডাঙ্গা ও সদরের একাংশ) মোট প্রার্থী ছয়জন। এঁরা হলেন আওয়ামী লীগের প্রার্থী জেলা আওয়ামী লীগের সভাপতি বীর মুক্তিযোদ্ধা সোলায়মান হক জোয়ার্দ্দার ওরফে ছেলুন, স্বতন্ত্র প্রার্থী দলের কেন্দ্রীয় শিল্প ও বাণিজ্যবিষয়ক উপকমিটির সদস্য ও ডায়মন্ড ওয়ার্ল্ডের ব্যবস্থাপনা পরিচালক দিলীপ কুমার আগরওয়ালা (ঈগল), কেন্দ্রীয় আওয়ামী লীগের অর্থ ও পরিকল্পনাবিষয়ক উপকমিটির সদস্য এফবিসিসিআইয়ের পরিচালক মিনিস্টার গ্রুপের চেয়ারম্যান এম এ রাজ্জাক খান (ফ্রিজ), জেলা জাতীয় পার্টির সভাপতি সোহরাব হোসেন (লাঙ্গল), ন্যাশনাল পিপলস পার্টির (এনপিপি) কেন্দ্রীয় মহাসচিব ইদ্রিস চৌধুরী (আম) ও নির্দলীয় স্বতন্ত্র প্রার্থী নৌবাহিনীর অবসরপ্রাপ্ত কর্মকর্তা (ট্রাক) শহীদুর রহমান।
সরেজমিন ঘুরে দেখা গেছে, নৌকা, ঈগল ও ফ্রিজ প্রতীকের প্রার্থী বা তাঁদের সমর্থকেরা ব্যাপকভাবে প্রচার চালাচ্ছেন। ভোটারদের সঙ্গে কথা বলে জানা গেছে, এই আসনে ত্রিমুখী লড়াইয়ের সম্ভাবনা আছে।
নৌকার পক্ষে আওয়ামী লীগের একটি বড় অংশ ছাড়াও জেলা যুবলীগের আহ্বায়ক নঈম হাসান জোয়ার্দ্দার ও যুগ্ম আহ্বায়ক সামসুজ্জোহা হাসু এবং জেলা ছাত্রলীগের সাবেক সভাপতি মোহাইমেন হাসান জোয়ার্দ্দারের অনুসারীরা নৌকা প্রতীকের পক্ষে প্রচার চালাচ্ছেন। তবে সবকিছু সমন্বয় করছেন জেলা আওয়ামী লীগের সাবেক যুগ্ম সাধারণ সম্পাদক চুয়াডাঙ্গা পৌরসভার সাবেক মেয়র রিয়াজুল ইসলাম জোয়ার্দ্দার।
আওয়ামী লীগের প্রার্থী সোলায়মান হক জোয়ার্দ্দার এবারও জয়ের ব্যাপারে আশাবাদী। এই বিষয়ে বলেন, ‘বঙ্গবন্ধুকন্যা প্রধানমন্ত্রী শেখ হাসিনা গ্রাম থেকে পদ্মা সেতু পর্যন্ত দৃশ্যমান অনেক উন্নয়ন করেছেন। তাঁর প্রতিনিধি হিসেবে আমরা গত ১৫ বছরে অনেক উন্নয়ন করেছি, যা আগে হয়নি।’
প্রায় ছয় মাস ধরে স্বতন্ত্র প্রার্থী দিলীপ কুমার আগরওয়ালার সঙ্গে আছেন জেলা আওয়ামী লীগের সাবেক তথ্য ও গবেষণাবিষয়ক সম্পাদক কাওসার আহমেদ, জেলা যুবলীগের যুগ্ম আহ্বায়ক জিল্লুর রহমান, আওয়ামী লীগ নেতা আবু তাহের বিশ্বাস, জেলা কৃষক লীগের সভাপতি গোলাম ফারুক জোয়ার্দ্দার এবং তাঁদের অনুসারীরা।
দিলীপ কুমার আগরওয়ালার দাবি, প্রধানমন্ত্রী শেখ হাসিনার নেতৃত্বে সারা দেশে অভূতপূর্ব উন্নয়ন হয়েছে। তবে আশপাশের জেলার তুলনায় চুয়াডাঙ্গা অনেক পিছিয়ে। তিনি নির্বাচিত হলে চুয়াডাঙ্গাকে স্মার্ট চুয়াডাঙ্গা হিসেবে গড়ে তুলবেন।
ফ্রিজ প্রতীকের প্রার্থী এম এ রাজ্জাক খানের সঙ্গে আছেন জেলা স্বেচ্ছাসেবক লীগের সাবেক সভাপতি চুয়াডাঙ্গা পৌরসভার সাবেক মেয়র ওবায়দুর রহমান চৌধুরী ওরফে জিপু চৌধুরী, জেলা ছাত্রলীগের সাবেক সভাপতি শরীফ হোসেন ও সাবেক সাধারণ সম্পাদক জানিফ হোসেনসহ তাঁদের অনুসারীরা। এম এ রাজ্জাক খানের পক্ষে অবস্থান নেওয়া প্রসঙ্গে ওবায়দুর রহমান চৌধুরী বলেন, ‘ক্লিন ইমেজের প্রার্থী রাজ্জাক খান। তাঁর মধ্যে আমরা অনেক সম্ভাবনা দেখেছি। তিনি নির্বাচিত হলে চুয়াডাঙ্গায় পাবলিক বিশ্ববিদ্যালয়, মেডিকেল কলেজসহ উন্নয়নকাজ বাস্তবায়িত হবে। এলাকার মানুষ অনেক দিন ধরে এমন একজন প্রার্থীর অপেক্ষায় ছিলেন।’
লাঙ্গল প্রতীকের প্রার্থী জেলা জাতীয় পার্টির সভাপতি সোহরাব হোসেন রোববার দুপুরে মুঠোফোনে প্রথম আলোকে বলেন, ‘কোটিপতি প্রার্থীদের সঙ্গে মাঠে দৌড়ে আর পারছি না। আমি অসুস্থ। তাই গত বুধবার থেকে সব ধরনের প্রচার বন্ধ করে দিয়েছি। ভোটাররা ভালোবেসে ভোট দিলে দেবেন। আমি আর প্রচারে নেই।’
ন্যাশনাল পিপলস পার্টির (এনপিপি) মহাসচিব ইদ্রিস চৌধুরী চুয়াডাঙ্গার দুটি আসনেই ভোটে দাঁড়িয়েছেন। তিনি দাবি করেন, ‘এই আসনে মোট ভোটের ৩০ শতাংশ মাত্র আওয়ামী লীগের, বাকি ভোট অন্যদের। যেহেতু আওয়ামী লীগের ভোট স্বতন্ত্রদের সঙ্গে ভাগ হয়ে যাবে। ফেয়ার ভোট হলে আম প্রতীকের জয় হবে।’
চুয়াডাঙ্গা-২ আসন: চুয়াডাঙ্গা-২ আসনে (দামুড়হুদা, জীবননগর ও সদরের একাংশ) মোট ৯ জন প্রতিদ্বন্দ্বিতা করছেন। তাঁরা হলেন আওয়ামী লীগ মনোনীত প্রার্থী জেলা আওয়ামী লীগের সাবেক সহসভাপতি আলি আজগার টগর (নৌকা), স্বতন্ত্র প্রার্থী আওয়ামী লীগের কেন্দ্রীয় ত্রাণ ও সমাজকল্যাণবিষয়ক উপকমিটির সদস্য আবু হাশেম রেজা (ট্রাক), সাবেক ছাত্রলীগ নেতা মীর্জা শাহরিয়ার মাহমুদ (ঢেঁকি) ও নুর হাকিম (ঈগল), জেলা আওয়ামী লীগের সাবেক সহসভাপতি নজরুল ইসলাম মল্লিক (ফ্রিজ), জাতীয় পার্টির প্রার্থী দলটির জেলা কমিটির সাধারণ সম্পাদক রবিউল ইসলাম (লাঙ্গল), জেলা জাসদের (ইনু) প্রচার সম্পাদক দেওয়ান মো. ইয়াছিউল্লাহ, জেলা জাকের পার্টির সভাপতি আবদুল লতিফ খান (গোলাপ ফুল) ও ন্যাশনাল পিপলস পার্টির (এনপিপি) মহাসচিব ইদ্রিস চৌধুরী (আম)।
এই আসনেও স্বতন্ত্র প্রার্থীদের সঙ্গে আওয়ামী লীগের প্রার্থীর লড়াই হবে বলে দলীয় নেতা–কর্মী ও সাধারণ ভোটাররা জানিয়েছেন। দামুড়হুদা উপজেলা আওয়ামী লীগের সাধারণ সম্পাদক উপজেলা পরিষদ চেয়ারম্যান আলি মুনছুর, জীবননগর উপজেলা পরিষদ চেয়ারম্যান হাফিজুর রহমান, দর্শনা পৌর মেয়র আতিয়ার রহমানসহ আওয়ামী লীগ ও সহযোগী সংগঠনের বেশির ভাগ নেতা নৌকার প্রার্থীর সঙ্গে আছেন। আলি আজগারের ভাষ্য, ‘গত ১৫ বছরে এলাকাবাসী যে উন্নয়নের সুফল ভোগ করেছেন, সে বিষয়টি বিবেচনা করে করে নৌকা প্রতীকে এবারও ভোট দিতে ভুল করবেন না।’
ট্রাক প্রতীকের আবু হাশেম রেজা আওয়ামী লীগ ও সহযোগী সংগঠনের বিভিন্ন পর্যায়ের নেতা–কর্মীদের নিয়ে প্রচারণা চালাচ্ছেন। তিনি বলেন, ‘আমি ১৫ বছর ধরে রাজনীতির মাঠে আছি। দীর্ঘদিন পর ৭ জানুয়ারি মানুষ উৎসবমুখর পরিবেশে ভোট দেবেন। ট্রাক প্রতীকেই তাঁদের ভোট পড়বে।’"
2024-01-01 16:49:38,এক বছরে ভারতের রিজার্ভ বেড়েছে ৫৮ বিলিয়ন ডলার,"বিদায়ী ২০২৩ সালে ভারতের কেন্দ্রীয় ব্যাংকের রিজার্ভ বেড়েছে ৫৮ বিলিয়ন ডলার। গত ২২ ডিসেম্বর যে সপ্তাহটি শেষ হয়েছে, সেই সপ্তাহেও রিজার্ভ ব্যাংক অব ইন্ডিয়ার বৈদেশিক মুদ্রার রিজার্ভ বেড়েছে। সেই সপ্তাহে রিজার্ভ ৪ দশমিক ৪৭১ বিলিয়ন বেড়ে বৈদেশিক মুদ্রার মোট মজুত ৬২০ দশমিক ৪৪ বিলিয়ন ডলারে উন্নীত হয়। এই মজুত গত ২১ মাসের মধ্যে সর্বোচ্চ।
হিন্দুস্তান টাইমসের সংবাদে বলা হয়েছে, গত সপ্তাহে ভারতের কেন্দ্রীয় ব্যাংকের রিজার্ভে বৈদেশিক মুদ্রার মজুত ৫৪৯ দশমিক ৭৪ বিলিয়ন ডলারে উন্নীত হয়েছে। তবে এই সপ্তাহেই ১০২ মিলিয়ন বা ১০ কোটি ২০ লাখ ডলার মূল্যমানের সোনা মজুত কমেছে ভারতের।
২০২৩ সালের ভারতের রিজার্ভ বাড়লেও ২০২২ সালে ৭১ বিলিয়ন ডলার কমেছিল। ২০২১ সালে দেশটির বৈদেশিক মুদ্রার রিজার্ভ সর্বকালের রেকর্ড উচ্চতায় ওঠে। তখন দেশটির বৈদেশিক মুদ্রার রিজার্ভ ছিল ৬৪৫ বিলিয়ন ডলার, কিন্তু ২০২২ সালে রাশিয়া-ইউক্রেন যুদ্ধ শুরু হলে বিশ্ববাজারে জ্বালানি তেলসহ বিভিন্ন পণ্যের দাম বেড়ে যায়।
আমদানি ব্যয় বাড়ার কারণে বৈদেশিক মুদ্রার রিজার্ভ কমতে থাকে। এ ছাড়া ডলারের বিনিময়হার বেড়ে যাওয়ায় রুপির মান ধরে রাখতে আরবিআই বাজারে ডলার বিক্রি করে।
চলতি বছরের এপ্রিল-নভেম্বর সময়ে ভারতের রপ্তানি কমলেও আরবিআইয়ের বিভিন্ন উদ্যোগের কারণে দেশটির বৈদেশিক মুদ্রার রিজার্ভ বেড়েছে বলে বিশ্লেষকেরা মনে করছেন। এ ব্যাপারে দুটো বিষয়ের কথা উল্লেখ করেন তাঁরা।
প্রথমত, ভারত আন্তর্জাতিক বাজারের চেয়ে কম মূল্যে রাশিয়া ও ভেনেজুয়েলার মতো দেশ থেকে জ্বালানি তেল কিনছে। ভারতকে জ্বালানি চাহিদার ৮৫ ভাগই আমদানি করতে হয়, ফলে আন্তর্জাতিক বাজারের চেয়ে কম মূল্যে তেল আমদানি করায় দেশটি বিপুল পরিমাণে বৈদেশিক মুদ্রা বাঁচাতে পেরেছে।
দ্বিতীয়ত, ভারতের কেন্দ্রীয় ব্যাংক রিজার্ভ ব্যাংক অব ইন্ডিয়া ২০২২ সাল থেকে রুপিতে আন্তর্জাতিক বাণিজ্য করার তোড়জোড় শুরু করেছে, যদিও তার আগে থেকেই ভারত বেশ কয়েকটি দেশের সঙ্গে রুপিতে বাণিজ্য করছে। আরও বেশি দেশের সঙ্গে রুপিতে বাণিজ্য করার কারণে মুদ্রা বিনিময়হারজনিত ক্ষতি তারা কমাতে পেরেছে।
বাংলাদেশসহ মোট ১৯টি দেশের সঙ্গে রুপিতে লেনদেন করছে ভারত। অন্য দেশগুলোর মধ্যে আফগানিস্তান, বাহরাইন, কিউবা, মিসর, ইরান, ইরাক, কুয়েত, ওমান, কাতার, রাশিয়া, সৌদি আরব, সিঙ্গাপুর, দক্ষিণ আফ্রিকা, তানজানিয়া, উজবেকিস্তান, সংযুক্ত আরব আমিরাত, শ্রীলঙ্কা রয়েছে।"
2024-01-01 16:48:06,কনফিডেন্ট টিন,
2024-01-01 16:45:16,মূল লড়াইয়ে বর্তমান ও সাবেক সংসদ সদস্য,"নাটোর-১ (লালপুর-বাগাতিপাড়া) আসনে স্বতন্ত্র প্রার্থী হিসেবে প্রতিদ্বন্দ্বিতা করছেন সাবেক সংসদ সদস্য আবুল কালাম। তাঁর নির্বাচনী প্রতীক ঈগল। এখানে আওয়ামী লীগ মনোনীত নৌকার প্রার্থী বর্তমান সংসদ সদস্য শহিদুল ইসলাম। দুজনই আওয়ামী লীগের রাজনীতির সঙ্গে জড়িত। আওয়ামী লীগের অনেক নেতা-কর্মী স্বতন্ত্র প্রার্থীর পক্ষে কাজ করছেন। এতে নৌকার প্রার্থী শক্ত প্রতিদ্বন্দ্বিতার মুখে পড়েছেন।
লালপুর ও বাগাতিপাড়া উপজেলা নিয়ে গঠিত নাটোর-১ আসনটি বরাবরই বিএনপির দখলে ছিল। ২০০৮ সালে জোটগতভাবে এই আসনে জয়ী হন জাতীয় পার্টির আবু তালহা। ২০১৪ সালে এখানে নাটোর জেলা আওয়ামী লীগের সহসভাপতি বীর মুক্তিযোদ্ধা আবুল কালাম নির্বাচিত হন। পরের নির্বাচনে ২০১৮ সালে প্রার্থী পরিবর্তন করে আওয়ামী লীগ। বর্তমান সংসদ সদস্য জেলা আওয়ামী লীগের তৎকালীন সাংগঠনিক সম্পাদক শহিদুল ইসলামকে প্রার্থী করা হয়। এবারও তিনি আওয়ামী লীগের প্রার্থী। এবার তাঁর মূল প্রতিদ্বন্দ্বী স্বতন্ত্র প্রার্থী আবুল কালাম। তিনি প্রয়াত জননেতা মমতাজ উদ্দিনের ছোট ভাই। বয়স ও রাজনীতির অভিজ্ঞতায় আবুল কালাম এগিয়ে থাকলেও দুজনই একটি করে জাতীয় নির্বাচনে লড়াই করার সমান অভিজ্ঞতা নিয়ে মাঠে আছেন।
শহিদুল ইসলাম ও আবুল কালাম দুজনই জোরেশোরে নির্বাচনী প্রচারণা চালাচ্ছেন। একে অপরের বিরুদ্ধে তাঁরা আচরণবিধি লঙ্ঘনের একাধিক অভিযোগ করেছেন। তাঁরা দুজনই জেলা আওয়ামী লীগের জ্যেষ্ঠ নেতা। এতে স্থানীয় নেতা-কর্মীরা বিভক্ত হয়ে পড়েছেন। ঈগল প্রতীকের পক্ষে সরাসরি মাঠে কাজ করছেন লালপুর উপজেলা আওয়ামী লীগের সভাপতি আফতাব হোসেন, লালপুর উপজেলা পরিষদের চেয়ারম্যান ও উপজেলা আওয়ামী লীগের সাবেক সাধারণ সম্পাদক ইসহাক আলী, বাগাতিপাড়া উপজেলা আওয়ামী লীগের সাধারণ সম্পাদক মজিবুর রহমান, সাবেক সভাপতি আবুল হোসেন, সাবেক সাধারণ সম্পাদক সেকেন্দার আলী, জেলা আওয়ামী লীগের সাংস্কৃতিক সম্পাদক সাইফুল ইসলাম, লালপুর ইউনিয়ন পরিষদের চেয়ারম্যান আবু বক্কর সিদ্দিক, চংধুপইল ইউনিয়ন পরিষদের চেয়ারম্যান রেজাউল করিম, উপজেলা স্বেচ্ছাসেবক লীগের সভাপতি মতিউর রহমান প্রমুখ।
অন্যদিকে নৌকার বইঠা হাতে নিয়েছেন বাগাতিপাড়া উপজেলা আওয়ামী লীগের সভাপতি নুরুল ইসলাম, লালপুর উপজেলা আওয়ামী লীগের সহসভাপতি মাহামুদুল হক, যুগ্ম সাধারণ সম্পাদক আমিনুল ইসলাম, সাবেক সহসভাপতি এসকেন্দার মির্জা, উপজেলা যুবলীগের সাবেক সভাপতি মিজানুর রহমান, ওয়ালিয়া ইউনিয়ন পরিষদের চেয়ারম্যান নুর-ই-আলম, এবি ইউনিয়নের চেয়ারম্যান গোলাম মোস্তফা, সাবেক যুগ্ম সাধারণ সম্পাদক আলাল উদ্দিন, উপজেলা আওয়ামী লীগের সাবেক সাংগঠনিক সম্পাদক খায়রুল বাশার, জেলা আওয়ামী লীগের উপদেষ্টা আজবার আলী, বাগাতিপাড়া উপজেলা পরিষদের চেয়ারম্যান অহিদুল ইসলাম প্রমুখ।
দলীয় প্রতীক পেয়ে এগিয়ে আছেন শহিদুল ইসলাম। যাঁরা দীর্ঘদিন আওয়ামী লীগের রাজনীতির সঙ্গে জড়িত, তাঁরা নৌকায় ভোট দেবেন বলে মনে করেন শহিদুল ইসলাম। তাঁর নির্বাচন সহযোগী আলাল উদ্দিন প্রথম আলোকে বলেন, ‘গত পাঁচ বছরে শহিদুল ইসলামের হাত ধরেই দুই উপজেলায় দৃশ্যমান উন্নয়ন হয়েছে। এ ছাড়া তাঁর সময় বিএনপি-জামায়াতের ভোটাররা নির্যাতনের শিকার হননি। তাঁদের ভোট তিনি পাবেন বলে আমরা আশা করছি।’
জেলা আওয়ামী লীগের সহসভাপতি আনিসুর রহমান দলীয় নেতা-কর্মীদের বিভক্তি প্রসঙ্গে বলেন, আবুল কালাম সংসদ সদস্য থাকাকালে দুই উপজেলায় দলের তৃণমূল পর্যায়ের কমিটিগুলো গঠিত হয়েছিল। শহিদুল ইসলাম সংসদ সদস্য হওয়ার পর নতুন করে কমিটি গঠনের উদ্যোগ নিলে প্রতিটি জায়গায় বাধার মুখে পড়েন। ফলে প্রায় প্রতিটি জায়গায় দুটি করে কমিটি হয়েছে। এর প্রভাব নির্বাচনেও পড়তে পারে।
আবুল কালাম বলেন, ‘উন্নয়ন তো আমার হাতেই বেশি হয়েছে। আওয়ামী লীগের বাইরে যাঁরা আছেন, তাঁরা কেউ নৌকা প্রতীকে ভোট দিতে অভ্যস্ত নন। তাঁরা আমাকেই সমর্থন দেবেন বলে আশা করি।’
এই দুই প্রার্থীসহ মোট নয়জন এই আসনে প্রতিদ্বন্দ্বিতা করছেন।"
2024-01-01 16:43:00,Read The Story (পর্ব-৮) : Four Friends,"নন্দিনীর মা হাসলেন, ‘আমাদের ঈদ না হওয়া ঠিক আছে! আমাদের আছে আমাদের পূজা, তাই না?’ নন্দিনী জিজ্ঞেস করল, ‘পূজা?’ ‘হ্যাঁ, পূজা! দুর্গাপূজা। আমরা সেদিন ঈদের মতোই মজা করি!’ নন্দিনী উদ্দীপিত হয়ে জিজ্ঞেস করল, ‘সত্যি?’ ‘হ্যাঁ, সত্যিই. আমাদের পরার জন্য একেবারে নতুন জামাকাপড় থাকবে এবং প্রিয় সব খাবার রান্না করব। আমরা সাজগোজ করব আর আমাদের বন্ধু এবং পরিবারের সঙ্গে দেখা করব। তুমি কি জানো, পূজার সময় আমাদের কী সুন্দর প্রতিমা থাকবে?’ নন্দিনী জিজ্ঞেস করল, ‘সত্যি?’
ইকবাল খান, প্রভাষক, বীরশ্রেষ্ঠ মুন্সী আব্দুর রউফ পাবলিক কলেজ, ঢাকা"
2024-01-01 16:41:28,"উত্তেজনা নেই, নিয়ামক হবে ‘আঞ্চলিক’ ভোট","ভোটের মাঠে পাঁচ প্রার্থী। সবাই দিন–রাত এক করে প্রচারণায় ব্যস্ত। অলিগলিতে পোস্টার ঝুলছে। আছে ব্যানার-ফেস্টুন। শব্দযন্ত্রে ভোট চেয়ে গাওয়া চটকদার প্যারোডি গান, অনলাইনে হরেক রকমের প্রচার প্রচারণা। তবু ‘নিরুত্তাপ’ নারায়ণগঞ্জ-২ (আড়াইহাজার) আসনের ভোটের মাঠ। ভোটাররা বলছেন, তাঁরা ঠিক নির্বাচনের আমেজ পাচ্ছেন না।
আড়াইহাজার সদরের কথা হলো ব্রাহ্মন্দী ইউনিয়নের বাসিন্দা বেসরকারি ব্যাংক কর্মকর্তা মোর্শেদ আলমের সঙ্গে। ঢাকাগামী বাসের অপেক্ষায় থাকা মোর্শেদের কাছে ভোটের হালচাল জানতে চাই। মৃদু হেসে উত্তর দিলেন, ‘মাঠ এখনো গরম হয়নি। সবকিছু একতরফা। অংশগ্রহণমূলক নির্বাচন ছাড়া ভোট উৎসবমুখর হয় না।’
তাঁত ও কৃষি–অধ্যুষিত আড়াইহাজারে টানা তিনবারের সংসদ সদস্য কেন্দ্রীয় ছাত্রলীগের সাবেক সাধারণ সম্পাদক নজরুল ইসলাম (বাবু)। এবারও আওয়ামী লীগের মনোনয়নে নির্বাচন করছেন তিনি। তাঁর বিপরীতে আলমগীর সিকদার ওরফে লোটন (লাঙ্গল), জাকের পার্টির মো. শাহজাহান (গোলাপ ফুল), তৃণমূল বিএনপির আবু হানিফ (সোনালী আঁশ) ও স্বতন্ত্র প্রার্থী শরিফুল ইসলাম (ঈগল) প্রতীক নিয়ে নির্বাচন করছেন। আসনটিতে এবার ৩ লাখ ৩৩ হাজার ২৬৭ জন ভোটার।
সম্প্রতি আড়াইহাজারে সরেজমিনে বিভিন্ন এলাকার ভোটারদের সঙ্গে কথা বলে জানা যায়, ৭ জানুয়ারির ভোটে নৌকার নজরুল ইসলামের সঙ্গে আলমগীর সিকদারের লাঙ্গল প্রতীকের লড়াই হবে। আর সেই লড়াইয়ে বড় হয়ে উঠতে পারে ভোটের আঞ্চলিক হিসাব–নিকাশ। বিভিন্ন সূত্রে জানা গেছে, সরকারের সঙ্গে জাতীয় পার্টির আসনবণ্টনে আলমগীর সিকদার নারায়ণগঞ্জ-২ আসন চেয়েছিলেন। কিন্তু শেষ পর্যন্ত আওয়ামী লীগ আসনটিতে ছাড় দেয়নি।
আড়াইহাজার উপজেলা সদর থেকে পূর্বদিকে প্রায় পাঁচ কিলোমিটার দূরের রামচন্দ্রদী বাজারে দেখা গেল লাঙ্গলের ছোট্ট মিছিল। অর্ধশতাধিক ছেলে, বুড়ো মিছিল করছেন ‘লোটন-ঝোটনের লাঙ্গল’ বলে। মিছিলের সামনে থেকে প্রচারপত্র বিলি করছেন আলমগীর সিকদার। পাশেই তাঁর ভাই জগন্নাথ কলেজ সংসদের সাবেক সাধারণ সম্পাদক (জিএস) জাহাঙ্গীর সিকদার ওরফে ঝোটন। এরশাদ শাসনামলের প্রভাবশালী ‘লোটন-ঝোটন’-এর নামেই ভোট চাচ্ছেন সমর্থকেরা।
আলমগীর সিকদার জানান, যে এলাকায়ই তিনি যাচ্ছেন, মানুষ জানতে চাচ্ছেন, তাঁরা নিজের ভোট নিজে দিতে পারবেন কি না। ভোটারদের আশ্বস্ত করে কেন্দ্রে নিয়ে আসাটাই কঠিন মনে হয়েছে তাঁর কাছে। মানুষ কেন্দ্রে এলে নৌকার বিরুদ্ধে লাঙ্গলকেই ভোট দেবেন বলে মনে করেন আলমগীর। আর নজরুল ইসলাম জানান, মানুষ ভোটকেন্দ্রে আসতে মুখিয়ে আছে। ১৫ বছরের উন্নয়নের ফলে মানুষ তাঁকেই ভোট দেবেন।
স্থানীয় লোকজন জানান রামচন্দ্রদীতেই আলমগীর সিকদারদের পৈতৃক ভিটা। তাঁর বাবা ভাষা আন্দোলন ও মুক্তিযুদ্ধের সংগঠক সাদত আলী সিকদার ছিলেন পাকিস্তান গণপরিষদের সদস্য এবং আড়াইহাজার উপজেলা আওয়ামী লীগের প্রতিষ্ঠাতা। প্রথম জাতীয় সংসদ নির্বাচনেও সাদত আলী ঢাকা-২৭ (আড়াইহাজার-মাধবদী) আসন থেকে আওয়ামী লীগের হয়ে সংসদ সদস্য নির্বাচিত হন। তাঁর চাচাতো ভাই হালিম সিকদার গোপালদী পৌরসভা মেয়র। আর চাচা মুজাহিদুল ইসলাম আড়াইহাজার উপজেলা পরিষদের চেয়ারম্যান। আড়াইহাজারের ‘পূর্বাঞ্চলে’ সিকদার পরিবারের নাম–ডাক রয়েছে।
এলাকার চায়ের দোকানে কথা হলো তাঁতশ্রমিক আবুল হোসেন ও রিকশাচালক রিপন মিয়ার সঙ্গে। তাঁরা জানান, আড়াইহাজারের পূর্বাঞ্চলের প্রার্থী হিসেবে গোপালদী ও আশপাশের এলাকায় আলমগীর সিকদারের ভোটের মাঠ ভালো। পরিবেশ ঠিকঠাক থাকলে ভোট দিতে কেন্দ্রে যাবেন তাঁরা।
আড়াইহাজারের আরও অনেকে ভোটের সেই আঞ্চলিক হিসাবের কথা জানান। স্থানীয় বাসিন্দাদের মতে, আড়াইহাজারের রাজনীতি পূর্ব ও পশ্চিম ভাগে বিভক্ত। উপজেলার কালাপাহাড়িয়া, খাগকান্দা, ফতেহপুর, হাইজাদী, মাহমুদপুর, বিশনন্দী, উচিতপুরা ইউনিয়ন ও গোপালদী পৌরসভা নিয়ে পূর্বাঞ্চল। আর সাতগ্রাম, দুপ্তারা, ব্রাহ্মন্দী, ইউনিয়ন ও আড়াইহাজার পৌরসভা নিয়ে পশ্চিমাঞ্চল। ভোটাররা সাধারণত নিজের অঞ্চলের প্রার্থীর পক্ষে ভোট দেন। অঞ্চলের হিসেবে আলমগীর সিকদার পূর্বাঞ্চল আর নজরুল ইসলাম পশ্চিমাঞ্চলের প্রার্থী।
আড়াইহাজারের পায়রা চত্বর বাসস্ট্যান্ডে কথা হয় উচিৎপুরা ইউনিয়নের বাসিন্দা শাহ আলমের সঙ্গে। ভোট নিয়ে ভাবনার কথা জানতে চাইলে বলেন, ‘কোনো আমেজ নাই। ভোটের মাঠ মাঘ মাসের শীতের মতো ঠান্ডা’।"
2024-01-01 16:39:23,শীতে নারী-পুরুষ সবার ত্বকের বাড়তি যত্ন নিতে করুন এই ৮টি সহজ কাজ,"ঋতুবৈচিত্র্যের বাংলাদেশে শীতকালে বাতাসের আর্দ্রতা গরমকালের তুলনায় অনেক কম বলে শীতের বাতাস বেশি শুষ্ক। তাই এ বাতাসের জলীয় বাষ্প শোষণ করার ক্ষমতাও অনেক বেশি। প্রকৃতিতে যেমন পাতাঝরার মৌসুম চলে, তেমনি দেহের সর্ববৃহৎ অঙ্গ ত্বকও শুষ্ক হয়ে যায়। এ জন্য এই শীতে ত্বকের বাড়তি যত্নের প্রয়োজন। তার মানে এই নয়, আপনার ত্বকের পরিচর্যায় অনেক সময় ব্যয় করতে হবে। নিত্যদিনের কাজের সঙ্গে একটু বাড়তি মনোযোগে আপনার ত্বক স্বাস্থ্যোজ্জ্বল হবে প্রাকৃতিকভাবে। ত্বকের বাড়তি যত্নের জন্য মাত্র আটটি সহজ উপায়ই যথেষ্ট—
পরিষ্কার-পরিচ্ছন্নতা
শীতকালে সবচেয়ে বড় সমস্যা হলো ধুলাবালু। আবহাওয়া অত্যন্ত শুষ্ক থাকে বলে বাতাসে অনেক বেশি ধূলিকণা থাকে। বাইরে বের হলে অবশ্যই মাস্ক পরিধান করতে হবে এবং যদিও শীতের রোদে তেজ থাকে না, এরপরও বাইরে দীর্ঘক্ষণ থাকলে সানস্ক্রিন ব্যবহার করা উচিত। রোদ থেকে ঘরে ফেরার পর মুখ ফেসওয়াশ দিয়ে পরিষ্কার করুন। এতে মুখে র‍্যাশ বা ব্রণ হওয়ার ঝুঁকি থাকবে না।"
2024-01-01 16:37:38,‘আমেরিকান আইডল’ প্রযোজকের বিরুদ্ধে যৌন নিপীড়নের মামলা পলা আবদুলের,"যুক্তরাষ্ট্রের জনপ্রিয় টিভি অনুষ্ঠান ‘আমেরিকান আইডল’-এর নির্বাহী প্রযোজক নাইজেল লিথগোর বিরুদ্ধে যৌন হয়রানি ও নিপীড়নের অভিযোগে মামলা করেছেন পলা আবদুল। গ্র্যামি অ্যাওয়ার্ডজয়ী শিল্পী পলা। সেই সঙ্গে তিনি আমেরিকান আইডলের সাবেক বিচারক।
লস অ্যাঞ্জেলস কাউন্টি সুপিরিওর আদালতে গত শুক্রবার মামলা করেন পলা। তাঁর অভিযোগ, নাইজেলের হাতে তিনি যৌন নিপীড়ন ও যৌন সহিংসতার শিকার হয়েছেন।
সিএনএনের কাছে আসা মামলার নথিতে দেখা গেছে, পলা দুটি পৃথক ঘটনার কথা উল্লেখ করে মামলা করেছেন। এর একটি চলতি শতকের শুরুর দিকের, অন্যটি ২০১৫ সালের।
প্রথম ঘটনার বিষয়ে পলার অভিযোগ, এটি ঘটেছিল আমেরিকান আইডলের অডিশনের সময়। একদিন লিফটে থাকা অবস্থায় পলাকে জোর করে লিফটের দেয়ালের সঙ্গে চেপে ধরেন নাইজেল। এরপর তাঁকে আলিঙ্গন করেন।
পলা বলেন, ‘আমি ধাক্কা দিয়ে নাইজেলকে সরিয়ে দিয়েছিলাম। তাঁকে বলেছিলাম, এমন আচরণ গ্রহণযোগ্য নয়।’
অন্যদিকে ২০১৫ সালে দ্বিতীয় ঘটনাটি ঘটেছিল নাইজেলের বাড়িতে, রাতের খাবারের আয়োজনে। ওই সময় সোফায় বসে ছিলেন পলা। এ সময় নাইজেল তাঁকে আলিঙ্গনের চেষ্টা করেন। ওই সময় নাইজেলকে সরিয়ে দেন তিনি।
ঘটনার এত দিন পর কেন মামলা করা হয়েছে, এ বিষয়েও অভিযোগে যুক্তি দিয়েছেন পলা। লিখেছেন, প্রকাশ্যে অভিযোগ করলে তাঁর ওপর ‘পেশাগত প্রতিশোধ’ নেওয়া হতে পারে, এমন ভয় ছিল পলার। তাই এত দিন পর তিনি মামলা করার সিদ্ধান্ত নিয়েছেন।
পলা আরও অভিযোগ করেন, নাইজেলকে ২০১৫ সালে তাঁর এক সহকারীকে লাঞ্ছিত করতে দেখেছেন তিনি।
অবশ্য পলার এসব অভিযোগ অস্বীকার করেছেন নাইজেল। এক বিবৃতিতে তিনি এসব অভিযোগ ‘মিথ্যা’ ও ‘আপত্তিকর’ বলে উল্লেখ করেন।"
2024-01-01 16:35:43,এই বেলুন মহাকাশে পর্যটক নিয়ে যাবে,"মহাকাশ পর্যটন নিয়ে গত দুই দশকে অনেক প্রতিষ্ঠান চেষ্টা করছে। এবার যুক্তরাষ্ট্রের মহাকাশ পর্যটন সংস্থা ‘স্পেস পারস্পেকটিভ’ হাইড্রোজেন গ্যাসযুক্ত বড় বেলুনের মাধ্যমে মহাকাশ ভ্রমণের সুযোগ চালু করতে যাচ্ছে। এরই মধ্যে মহাকাশযান তৈরির কাজও শুরু করেছে প্রতিষ্ঠানটি। ‘নেপচুন’ নামের মহাকাশযানটি পর্যটকদের নিয়ে পৃথিবী থেকে ১ লাখ ফুট বা প্রায় ১৯ মাইল ওপরে নিয়ে যাবে। গোলাকার মহাকাশযানে ভ্রমণের সময় যাত্রীরা মহাকাশ থেকে পৃথিবীকে ৩৬০-ডিগ্রি অ্যাঙ্গেলে দেখার সুযোগ পাবেন।
স্পেস পারস্পেকটিভের সহপ্রতিষ্ঠাতা টেবার ম্যাককালাম বলেন, ‘আমাদের পরীক্ষা চলছে। আমাদের ফ্লাইট সিস্টেম নিয়ে আমি ভীষণ আশাবাদী। যুক্তরাষ্ট্রের ফ্লোরিডা থেকে নিয়মিত চলবে এই মহাকাশযান। পুরো ছয় ঘণ্টা মহাকাশ থাকার সুযোগ পাবেন পর্যটকেরা। মহাকাশ ভ্রমণের জন্য প্রতি মিনিটের জন্য খরচ হবে ৩৫৩ ডলারের মতো। গোলাকার মহাকাশযানটি হাইড্রোজেন গ্যাস দিয়ে পূর্ণ বড় বেলুনের সঙ্গে বাঁধা থাকবে। সম্পূর্ণ প্রসারিত হলে বেলুনটির আয়তন হবে প্রায় ১ কোটি ৮০ লাখ ঘনফুট, যা একটি ফুটবল স্টেডিয়ামের সমান। পৃথিবীর বায়ুমণ্ডলের শেষ প্রান্তে নিয়ে যাবে বেলুনটি। এর ফলে মহাকাশ ভ্রমণের সময় পানির ওপর ভেসে থাকার মতো অনুভূতি পাওয়া যাবে। শুধু তা–ই নয়, যাত্রীরা চারপাশের ৪৫০ মাইল পর্যন্ত দেখার সুযোগ মিলবে।’
২০২৪ সালের শেষ নাগাদ নেপচুনে চড়ে মহাকাশে যাওয়া যাবে। এ জন্য আগামী কয়েক মাসের মধ্যে নেপচুন পরীক্ষামূলক বেশ কয়েকটি মানবহীন ফ্লাইট পরিচালনা করবে। ১৫ ফুট চওড়া মহাকাশ যানটিতে একসঙ্গে ৮ জন পর্যটক মহাকাশ ভ্রমণ করতে পারবেন। মহাকাশ ভ্রমণের সময় ওয়াই-ফাই ইন্টারনেট ব্যবহারও করতে পারবেন তাঁরা। পৃথিবী থেকে বায়ুমণ্ডলের স্ট্র্যাটোস্ফিয়ারে অঞ্চলে যেতে মহাকাশযানটির সময় লাগবে প্রায় ছয় ঘণ্টা।"
2024-01-01 16:35:00,Use Appropriate Articles : Future Lies in Present | ইংরেজি - ষষ্ঠ শ্রেণি,"ষষ্ঠ শ্রেণির পড়াশোনা
লেখা:
ইকবাল খান
প্রকাশ: ০১ জানুয়ারি ২০২৪, ১০: ৩৫
Future Lies in Present
Question:
Use appropriate articles.
Hasib is student of class six. He has pet named Mini. It is very gentle in nature. His father works for government and his mother is housewife. His grandmother is old lady. She lives with them. In holidays, they often go to visit new place. His family is unique and happy one.
Answer:
Hasib is a student of class six. He has a pet named Mini. It is very gentle in nature. His father works for the government and his mother is a housewife. His grandmother is an old lady. She lives with them. In the holidays, they often go to visit a new place. His family is a unique and happy one.
Question:
Use articles (a, an, the) in the gaps.
Shahanara Begum is Sabina’s mother. She is housewife and she works in her house and yard. Every day she looks after her family. She cleans house and cooks food for them. She looks after chickens and also makes baskets. She belongs to a mothers’ co-operative.
Answer:
Shahanara Begum is Sabina’s mother. She is a housewife and she works in her house and yard. Every day she looks after her family. She cleans the house and cooks food for them. She looks after the chickens and also makes baskets. She belongs to a mothers’ co-operative.
ইকবাল খান, প্রভাষক, বীরশ্রেষ্ঠ মুন্সী আব্দুর রউফ পাবলিক কলেজ, ঢাকা"
2024-01-01 16:52:23,সশস্ত্র ডাকাতির দায়ে পাঁচজনের মৃত্যুদণ্ড কার্যকর করল ইরান,"একাধিক সশস্ত্র ডাকাতিতে দোষী সাব্যস্ত পাঁচ ব্যক্তির মৃত্যুদণ্ড আজ সোমবার কার্যকর করেছে ইরান। ইরানের বিচার বিভাগের মিজান অনলাইন ওয়েবসাইট এই তথ্য জানিয়েছে।
মিজান অনলাইনের খবরে বলা হয়, যে পাঁচ ব্যক্তির মৃত্যুদণ্ড কার্যকর করা হয়েছে, তাঁরা একাধিক সশস্ত্র ডাকাতির মাধ্যমে সড়ক অনিরাপদ করে তুলেছিলেন। তাঁরা মানুষের মধ্যে আতঙ্ক ছড়িয়েছিলেন।
পাঁচ ব্যক্তিকে কবে গ্রেপ্তার করা হয়েছিল, কবে বিচার করা হয়েছে, কবে শাস্তি ঘোষণা করা হয়েছে, তা উল্লেখ করেনি মিজান অনলাইন। তবে বলা হয়, তাঁরা রাজধানী তেহরানের পশ্চিমের আলবোর্জ প্রদেশসহ বেশ কয়েকটি এলাকায় গবাদিপশু ও নির্মাণসামগ্রী চুরি করেছেন।"
2024-01-01 16:27:51,প্রশ্নোত্তর (১-২) : শখের মৃৎশিল্প | বাংলা - পঞ্চম শ্রেণি,"১. প্রশ্ন: মাটির শিল্প বলতে কী বুঝি?
উত্তর: কোনো কিছু যখন সুন্দর করে আঁকা হয়, সুন্দর করে তৈরি করা হয় তখন তা হয়ে ওঠে শিল্প। আর শিল্পের এই কাজ বা সৌন্দর্যকে বলা হয় শিল্পকলা। আমাদের বাংলাদেশে অনেক রকম শিল্পকলা রয়েছে। এর মধ্যে সবচেয়ে প্রাচীন ও অন্যতম হলো মাটির শিল্প। মাটি দিয়ে তৈরি এই শিল্পকর্মের মধ্যে রয়েছে মাটির কলস, হাঁড়ি, সরা, বাসনকোসন, পেয়ালা, সুরাই, মটকা, জালা, পিঠে তৈরির ছাঁচ ইত্যাদি। এই শিল্পের প্রধান উপকরণ হলো মাটি। আর এই শিল্পের প্রধান শিল্পী হলো আমাদের কুমোর সম্প্রদায়। কুমোর সম্প্রদায়ের হাতের নৈপুণ্য ও কারিগরি জ্ঞানের মাধ্যমে মাটি দিয়ে তৈরি শিল্পকর্মকে মাটির শিল্প বলা হয়। মাটির শিল্পের আরেক নাম হলো মৃৎশিল্প।
২. প্রশ্ন: বাংলাদেশের প্রাচীন শিল্পকর্ম কোনটি?
উত্তর: শিল্প বলতে আমরা বুঝি কোনো কিছু সুন্দর করে আঁকা, সুন্দর করে গাওয়া, সুন্দর করে তৈরি করা। আর শিল্পের এই কাজ বা সৌন্দর্যকে বলা হয় শিল্পকলা। আমাদের দেশে নানা শিল্পকলা রয়েছে, রয়েছে নানা ধরনের শিল্পকর্ম। এসব শিল্পকর্মের মধ্যে বাংলাদেশের প্রাচীন শিল্পকলার পরিচয় পাওয়া যায় মাটির শিল্পে। এটা এ দেশের নিজস্ব শিল্প। বৈশাখী মেলায় ও নানা পার্বণে যেসব মাটির জিনিস বিক্রি হয়, সে সবকিছুই মাটির শিল্প। গ্রামের কুমোররা নিপুণভাবে এসব তৈরি করেন। প্রাচীনকাল থেকেই এ দেশে মৃৎশিল্প বা মাটির শিল্পের চর্চা হয়ে আসছে। ময়নামতির শালবন বিহার, বগুড়ার মহাস্থানগড় ও বাগেরহাটের ষাটগম্বুজ মসজিদে যেসব পোড়ামাটির ফলক বা টেরাকোটার নিদর্শন রয়েছে, সেসব মাটি দিয়েই তৈরি। কাজেই বলা যায়, বাংলাদেশের প্রাচীন শিল্পকর্ম হচ্ছে মাটির শিল্প বা মৃৎশিল্প।
খন্দকার আতিক, শিক্ষক, উইল্​স লিট্​ল ফ্লাওয়ার স্কুল অ্যান্ড কলেজ, ঢাকা"
2024-01-01 17:15:34,নীতি সমন্বয়ের উদ্যোগ নিতে হবে,"বিনিয়োগ ও কর্মসংস্থান সরাসরি সম্পর্কিত বিষয়। ২০২৩ সালে দেশীয় ও আন্তর্জাতিক বিভিন্ন কারণে দেশে বিনিয়োগ অনেক কম হয়েছে। এ কারণে কর্মসংস্থানে প্রবৃদ্ধিও আশানুরূপ ছিল না।
এ ছাড়া ব্যবসা সহজ করার যে কথা আমরা দীর্ঘদিন ধরে বলে আসছি, তারও বাস্তবায়ন করা যায়নি। নতুন বছরে প্রত্যাশা সব সময় ইতিবাচক থাকে। তবে যথাযথ পরিকল্পনা গ্রহণ ও সিদ্ধান্ত বাস্তবায়নে সমন্বয় না থাকলে শেষ পর্যন্ত ইতিবাচক পরিস্থিতি আর বজায় থাকে না।
ব্যবসার পরিবেশ সহজ না হওয়ায় অনেক বিনিয়োগ প্রক্রিয়া আটকে গেছে। ফলে মোট দেশজ উৎপাদনের (জিডিপি) তুলনায় বিনিয়োগ খুব বেশি বাড়ছে না। এতে কর্মসংস্থানে প্রভাব পড়ছে।
নতুন বছরে এখান থেকে বেরিয়ে আসতে হবে। এ জন্য প্রয়োজন নীতি সমন্বয়। বিনিয়োগ বাড়াতে সরকার অনেক ভালো পদক্ষেপ নিয়েছে। তবে জাতীয় রাজস্ব বোর্ডসহ অন্যান্য প্রতিষ্ঠানের নীতির সঙ্গে নতুন বিনিয়োগ নীতি সাংঘর্ষিক হচ্ছে। তাই এসব জায়গায় প্রয়োজনীয় সংস্কার আনতে হবে।
দেশের অর্থনৈতিক অঞ্চলগুলোতে বিনিয়োগের চিত্র সুখকর নয়। কয়েকটি বেসরকারি অর্থনৈতিক অঞ্চল বাদে সফল অঞ্চলের এখনো কোনো উদাহরণ তৈরি হয়নি। এ ক্ষেত্রে কাজ করতে হবে। বিশেষ করে গ্যাস–বিদ্যুৎসহ সব ধরনের পরিষেবা নিশ্চিত করা জরুরি। বিনিয়োগের জন্য যথাযথ প্রচারও চালাতে হবে।"
2024-01-01 16:26:53,"গত এক বছরে যে ভাইরাল গান, কথা আর মিমগুলো আমাদের জীবনের অংশ হয়ে গেছে","সামাজিক যোগাযোগমাধ্যম এখন জীবনের এক অবিচ্ছেদ্য অংশ। গত এক বছরের বিভিন্ন ভাইরাল গান, কথা আর মিম কীভাবে যে আমাদের জীবনের অংশ হয়ে গেছে, তা টেরই পাই না আমরা। গত বছরের এমন কিছু বিষয় দেখে নিই চলুন, যেগুলো এ বছরও থাকবে আমাদের মুখে মুখে।
জামাল কুদু
বলিউডের এ সময়ের সবচেয়ে আলোচিত ও সমালোচিত মুভি ‘অ্যানিমেল’। আর এ মুভিতে সবাইকে ছাপিয়ে ভাইরাল হয়ে গেছেন নতুন দাপটে ভিলেন রূপে ফিরে আসা ববি দেওল। মুভিতে তাঁর এন্ট্রির দৃশ্যটি একেবারে নাটকীয়। অল্প কিছুক্ষণের পর্দা উপস্থিতি দিয়েই তিনি বাজিমাত করেছেন। আর সেই সঙ্গে এ দৃশ্যে মুভিতে ববির বিয়ের অনুষ্ঠানে পরিবেশিত ঐতিহ্যবাহী পার্সি গান ‘জামাল কুদু’ এখন সবার মুখে মুখে। এর দৃশ্যায়নে ববির গ্লাস মাথায় এলোপাতাড়ি নাচ আর ভাবভঙ্গির অভিনয় করে রিলস আর ভিডিও পোস্ট করার হিড়িক পড়েছে সামাজিক যোগাযোগমাধ্যমে। যেকোনো রিলস বা ভিডিওর ব্যাকগ্রাউন্ডে জুড়ে দিচ্ছেন সবাই এ গান। অর্থ না বুঝলেও শুধু সুর আর ভাইরাল ভাইবের কারণে আমরাও গুনগুন করছি ‘জামাল কুদু’। ‘অ্যানিমেল’ ছবির পরিচালক সন্দ্বীপ রেড্ডি ভাঙ্গা নিজেই এ গান বেছে নিয়েছিলেন কী ভেবে কে জানে! তবে ক্লিক করেছে তা ষোলো আনা৷
সো বিউটিফুল, সো এলিগেন্ট
কেউ এখন কাউকে যদি জিজ্ঞাসা করেন যে কেমন দেখাচ্ছে, সে ক্ষেত্রে ‘সো বিউটিফুল, সো এলিগেন্ট, জাস্ট লুকিং লাইক আ ওয়াও’ উত্তর মিললে অবাক হওয়ার কিছুই নেই। এই হচ্ছে সামাজিক যোগাযোগমাধ্যমের শক্তি। অনলাইনে বিক্রির জন্য পোশাক দেখাতে গিয়ে একটু আবেগপ্রবণ হয়ে ওঠা জেসমিন কওরের এই সংলাপ ইনস্টাগ্রামে ঝড় তুলেছে বছর শেষে। এরপর সবাই এই ডায়ালগ দিয়ে নিজেরা রিলস দেওয়া শুরু করেন। আর এ তালিকায় রয়েছেন বলিউড তারকা দীপিকা পাড়ুকোন পর্যন্ত। আমরাও মুখে মুখে বলছি, ‘সো বিউটিফুল, সো এলিগেন্ট, জাস্ট লুকিং লাইক আ ওয়াও।’
কে কিসে আটকায়
কাউকে আটকে আসলে লাভ হয় না। আটকে রাখাও যায় না কাউকে, যদি সে চলে যাওয়ার হয়। তবু নিজের আরাধ্য আর ভালোবাসার মানুষটিকে আটকানোর নানা পথ আমরা খুঁজে বেড়াই। এ নিয়ে এবার সামাজিক যোগাযোগমাধ্যম তোলপাড় হয়েছিল মাস কয়েক আগে। নারী কিসে আটকায় আর পুরুষ কিসে আটকায়—এসব নিয়ে পাল্টাপাল্টি আলোচনা হয়েছে প্রচুর। দুই পক্ষেরই দাবি যে তাদের আটকাতে বেশি কিছু লাগে না, অথচ অপর পক্ষ তা বোঝে না। অমীমাংসিতই রয়ে গেছে এ প্রশ্ন, এত তোলপাড় করা আলোচনার পরও।
আবেগ কাজ করে, নাকি বিবেক
অত্যন্ত মর্মান্তিক এক ঘটনার প্রতিবেদনে এই সংলাপের অবতারণা হয়েছে। নিজের বাবাকে হত্যা করে লাশ পাচারে নিজের স্ত্রীকে সাহায্য করতে বাধ্য করার মতো ঘৃণ্য কাজ করা পুরুষটির কার্যকলাপ ছাপিয়ে সেই মেয়ের সরল স্বীকারোক্তিই হয়ে গেছে ভাইরাল। জীবনসঙ্গীকে হারানোর ভয়ে বিনা শর্তে সমর্থন দেওয়া সেই নারীর আবেগ কাজ করেছে৷ বিবেক নয়, এই কথার মাঝে নিজেকে খুঁজে পাচ্ছেন সবাই। নেতিবাচক কৌতুকার্থে মিম হয়েছে অনেক এ নিয়ে। কিন্তু দিন শেষে এ কথাগুলো আমাদের মনে গেঁথে রয়ে গেছে।
ময়ে ময়ে
সামাজিক যোগাযোগমাধ্যমে এসে অর্থ আর লিরিক্স সবকিছু তালগোল পাকিয়ে গেছে এ ভাইরাল গানের। সার্বিয়ান গায়িকা তেয়া দোরার এই গান ইউটিউবে সাড়া জাগায় এর পেপি টিউন আর হুকলাইন ‘ময়ে ময়ে’ কথাটির পুনরাবৃত্তির জন্য। নিমেষেই টিকটক ট্রেন্ড হয়ে যায় এটি। সবাই 'ময়ে মরে' অর্থাৎ 'আমার দুঃখ' কথাটির অর্থের সঙ্গে দূরদূরান্তরের কোনো সম্পর্ক না থাকলেও রিলস বানিয়ে দেদার পোস্ট করতে থাকে সামাজিক যোগাযোগমাধ্যমে।
জায়েদ খান
একজন আস্ত মানুষ যে মিম আর ভাইরাল কনটেন্ট হয়ে যেতে পারেন, সেটাই দেখা গেল এ বছর। আর সবচেয়ে মজার বিষয় হচ্ছে, অভিনেতা জায়েদ খান নিজেই এই স্রোতে গা ভাসিয়ে বেশ খেলোয়াড়সুলভ মানসিকতা নিয়ে পুরো বিষয়টি সামলাচ্ছেন। ডিগবাজি দিয়ে হেলিকপ্টারে উঠে যাওয়া, বিয়ে আর প্রেম নিয়ে মজার সব মিমস আর বিভিন্ন সাক্ষাৎকারে করা হাসির রোল তোলা সব উক্তি নিয়ে তিনি নিজেই এক ভাইরাল কনটেন্ট।
মাত্র কয়েক সেকেন্ডের ক্যামেরা উপস্থিতি ছিল তাঁর ‘মুজিব’ মুভিতে টিক্কা খান রূপে। আর সে গেটআপে তাঁকে মানিয়েছে বেশ। তিনি তাঁর রোলটি অত্যন্ত সিরিয়াসভাবে করলেও হলে সে দৃশ্যটি এলেই হেসে গড়িয়ে পড়েছেন দর্শকেরা৷ অথচ পুরো মুভির সময় পিনপতন নীরবতা ছিল অনেক হলেই। অনেকে বলছেন, ইচ্ছা করেই ভাইরাল হচ্ছেন জায়েদ খান আর এতে তাঁর লাভ হচ্ছে। কিন্তু এমন কঠিন দিনযাপনের ফাঁকে সবাইকে হাসাতে পারা সহজ কাজ নয়।
ছবি: প্রথম আলো ও ইউটিউবের ভিডিওর স্ক্রিনশট"
2024-01-01 17:14:55,একঝলক(১ জানুয়ারি ২০২৪),
2024-01-01 16:37:06,"দুই যুগে সূর্য উৎসব, কেমন হলো এবারের আয়োজন, দেখুন ছবিতে","বছরের প্রথম সূর্যোদয় দেখার আয়োজন—সূর্য উৎসব। বাংলাদেশ অ্যাস্ট্রোনমিক্যাল অ্যাসোসিয়েশনের এই উৎসবে থাকে দেশের অপ্রচলিত জায়গায় ঘুরতে যাওয়া, অ্যাডভেঞ্চার ক্যাম্প, টেলিস্কোপে গ্রহ-তারা দেখা, স্কুল পড়ুয়াদের নিয়ে বিজ্ঞান উৎসবের মতো আয়োজন। এসব নিয়েই নানা বয়সী মানুষের এক মিলনমেলা সূর্য উৎসব শুরু হয় ২০০১ সালে। এ বছর উৎসবটি পূর্ণ করল দুই যুগ। এবারের উৎসব হলো মানিকগঞ্জের দৌলতপুরে। ছবিতে দেখুন সূর্য উৎসবের বিভিন্ন মহূর্ত..."
2024-01-01 16:22:11,এখনো চলছে সেই সংগ্রাম: ইমরান,"অতি ছোট্ট একটি চরিত্র দিয়ে অভিনয়জীবনের শুরু। ‘পাওনাদার’ নামের সেই নাটকে প্রোডাকশন বয় হিসেবে ট্রিট করা হয়। আর চলচ্চিত্রে তাঁর প্রথম কাজ ‘গেরিলা’। সেই চলচ্চিত্রে তাঁর উপস্থিতি মাত্র ৬ সেকেন্ড। ১৪ বছরের অভিনয় ক্যারিয়ারে ‘মহানগর’ সিরিজের পুলিশ কর্মকর্তা মলয় চরিত্রটি এখন পর্যন্ত তাঁর সবচেয়ে বড় সাফল্য। তাঁর আসল নাম মোস্তাফিজুর নূর ইমরান।
তরুণ মোস্তাফিজুর নূর ইমরান ২০০০ সালে বাগেরহাট থিয়েটারে যোগ দেন। পড়াশোনা ও অভিনয়ের টানে ঢাকায় আসেন। ভর্তি হন জাহাঙ্গীরনগর বিশ্ববিদ্যালয়ে। নাটক ও নাট্যতত্ত্ব বিভাগে পড়ার কারণে আলাদা করে থিয়েটার করতে হয়নি। পড়ার ফাঁকে চলতে থাকে অভিনয়ে ব্যস্ত হয়ে ওঠার চেষ্টা।
মোস্তাফিজুর নূর ইমরান বলেন, ‘বিশ্ববিদ্যালয়ে ভর্তির পর ২০০৭ সালে প্রথম অভিনয় করি। খুব ছোট চরিত্র। বড় ভাইদের প্রোডাকশন ছিল, সেখানে আমাকে প্রোডাকশন বয় হিসেবে ট্রিট করা হয়েছে।’ ২০০৯ সালে নাম লেখান এনটিভির রিয়েলিটি শো ‘সুপারহিরো সুপারহিরোইন’-এ । বড় সাফল্য না পেলেও অভিনয়ে প্রতিষ্ঠার সংগ্রাম করে গেছেন। ইমরানের ভাষায়, এখনো চলছে সেই সংগ্রাম।
২০১০ সালে ‘গেরিলা’ চলচ্চিত্রে ৬ সেকেন্ডের উপস্থিতির পরের বছর সুযোগ পান নতুন আরেকটি চলচ্চিত্রে। ‘সীমান্তের চড়ুইভাতি’ শিরোনামের সেই চলচ্চিত্রে প্রধান চরিত্রের অভিনেতা তিনি। চার বছর ধরে সেই সিনেমার শুটিং করেন; কিন্তু আজও (২০২১ সালের তথ্য) ছবিটি আলোর মুখ দেখেনি। তবে তিনি থেমে থাকেননি। কাজ করে গেছেন। স্বল্পদৈর্ঘ্য ও পূর্ণদৈর্ঘ্য মিলে তাঁর অভিনীত চলচ্চিত্রের সংখ্যা ২৮।
২০১১-১২ সালের দিকে টেলিভিশনের জন্য কাজ করা বন্ধ করে দেন মোস্তাফিজুর নূর ইমরান। কারণ? ‘ভালো লাগত না । পারফরম্যান্স দেখানোর সুযোগ পাইনি।
টেলিভিশনে কাজের পদ্ধতিটাও পছন্দ ছিল না, এখনো নেই। নাটকের শুটিংয়ের আগে পরিচালক বলতেন, এই এই কাপড় নিয়ে চলে আসবেন। স্ক্রিপ্ট কোথায়? স্ক্রিপ্ট নেই, ক্যামেরায় দাঁড়ানোর আগে পাবেন। এসব আমার পছন্দ হতো না। কারণ, আমি চরিত্র তৈরির সময় পেতাম না। যা কোনো অবস্থায় কোনো অভিনয়শিল্পীর পেশাদারত্ব ও অভিনয়পদ্ধতির মধ্যে পড়ে না।’
ইমরানের নানা আলী মনসুর পাইকও অভিনয় করতেন। এই অভিনেতা বলেন, ‘আমার নানা যখন কোনো চরিত্রে অভিনয় করতেন, সেই চরিত্রের সঙ্গে লম্বা সময় ধরে বসবাস করতেন। যদিও এসব গল্প আমি শুনেছি। তাঁর মৃত্যু ও আমার জন্ম যে একই সময়ে। অবিশ্বাস্য হচ্ছে, তিনি ও আমি দেখতে চেহারায়ও একই রকম। সামহাউ তাঁর কারণে অভিনয়ের স্বপ্নটা আমার ভেতরে বসবাস শুরু করে। তাই তো আমার চিন্তা, বড় পর্দায় কাজ করার। শুধু জাতীয় নয়, আন্তর্জাতিক অঙ্গনেও। শুরু থেকে এমন টেনডেন্সি ছিল।’
জাহাঙ্গীরনগর বিশ্ববিদ্যালয়ে স্নাতকোত্তর শেষ করে দেশের অনেক থিয়েটারে কাজ করেছেন মোস্তাফিজুর নূর ইমরান। জানালেন, বাংলাদেশের বিভিন্ন জেলায় ঘুরে, এনজিওর সঙ্গে যুক্ত হয়ে চরের মানুষ ও উপকূলের মানুষের সঙ্গে থিয়েটার নিয়ে কাজ করেছেন। ওয়েব সিরিজ ‘মহানগর’ দিয়ে আলোচনায় আসা মোস্তাফিজুর নূর ইমরানের ওয়েব সিরিজে অভিষেক ‘আ বিলিয়ন টু ওয়ান’ দিয়ে, ২০১৪ সালে।
আশরাফ শিশিরের বানানো এই ওয়েব সিরিজ করতে গিয়ে ইমরান বুঝেছিলেন, ওয়েবেই ভবিষ্যৎ। বললেন, ‘সিনেমা হল যেভাবে বন্ধ হচ্ছে, আলটিমেটলি সিনেমাও মুক্তি পাবে ওটিটিতে। নেটফ্লিক্স তখন বাজার তৈরি করে ফেলেছে। আমি তাই ওটিটি নিয়ে ভাবতে থাকি।’
ইমপ্রেস টেলিফিল্মের ‘ইতি তোমারই ঢাকা’ প্রকল্পে নুহাশ হুমায়ূনের বানানো ‘ব্যাকগ্রাউন্ড আর্টিস্ট’-এ কাজ করার অভিজ্ঞতা ছিল অসাধারণ। ইমরানের মতে, এই চলচ্চিত্র প্রচারের পর সবাই তাঁকে আলাদা করে দেখা শুরু করল। তিনিও দর্শকের কাছাকাছি আসা শুরু করেন।
১৪ বছরে অনেক সংগ্রাম করতে হয়েছে। এই সংগ্রামের কারণে অনেক কিছু শিখেছেন, যা পরে পর্দায়ও ব্যবহার করতে পেরেছেন বা চেষ্টা করেছেন বলে জানালেন মোস্তাফিজুর নূর ইমরান। তবে সময়টাতে আর্থিক ও সামাজিকভাবে অনেক ক্ষতিগ্রস্ত হয়েছেন। ইমরান বলেন, ‘মানি হানি’, ‘একাত্তর’, ‘আকাশভরা তারা’এবং সব শেষে ‘মহানগর’ আমাকে বড় একটা জায়গা তৈরি করে দিয়েছে। ১৪ বছর পর যখন মানুষের কাছে পৌঁছার ব্যাপারটা আসে, তখন এক্সাইটমেন্ট খুব একটা কাজ করে না। এখনো মনে হয় যে কাজ ভালো হয়েছে, লোকে ভালো বলছে তখনই বুঝব, যখনই আরেকটা ভালো কাজ করতে পারব।’
মোস্তাফিজুর নূর ইমরান ভালো কাজ করে যেতে চান। প্রতিটি চরিত্রে দর্শক যেন তাঁকে আলাদা করতে পারেন, সেই চেষ্টা করে যাচ্ছেন। দর্শকের কাছে আলাদা হয়ে উঠতে চান, মানুষ যেন চরিত্রগুলো মনে রাখে। মৃত্যুর আগপর্যন্ত অভিনয় করে যেতে চান। মা, বাবা ও বোনদের সাপোর্ট ছিল। সেই সাপোর্ট নিয়ে আরও লম্বা পথ পাড়ি দেওয়ার স্বপ্ন তাঁর।
(প্রতিবেদনটি ২০২১ সালে বিনোদন পাতায় ছাপা হয়েছিল। আজ জন্মদিন উপলক্ষে মনজুর কাদেরের লেখাটি আবার প্রকাশ করা হলো।)"
2024-01-01 16:03:02,"ঢাকা বিশ্ববিদ্যালয় ১৫ বছরে নতুন ১৫ বিভাগ, ৬০০০ শিক্ষার্থীর আবাসন","গত ১৫ বছরে প্রায় ৬ হাজার শিক্ষার্থীর জন্য ডিজিটাল পরিষেবা সম্প্রসারণ এবং আবাসনসুবিধা বৃদ্ধির সঙ্গে সঙ্গে ১৫টি নতুন বিভাগ, ৩০টি গবেষণাকেন্দ্র এবং ১টি ইনস্টিটিউট চালু করেছে দেশের উচ্চশিক্ষার অন্যতম প্রতিষ্ঠান ঢাকা বিশ্ববিদ্যালয়। আবাসিক ভবন নির্মাণ করে ৬ হাজার শিক্ষার্থীর জন্য নতুন বসবাসের সুবিধা এবং ৪০০ শিক্ষক ও ৭০০ কর্মচারীর জন্য আবাসনসুবিধা তৈরি করা হয়েছে এ সময়ে।
ঢাকা বিশ্ববিদ্যালয়ে এখন ৮৪টি বিভাগ, ১৩টি অনুষদ, ১৩টি ইনস্টিটিউট, ১৯টি আবাসিক হল এবং অন্তত ৫১টি গবেষণাকেন্দ্র রয়েছে। এর মধ্যে গত ১৫ বছরে ১৫টি বিভাগ, ১টি ইনস্টিটিউট, ২টি আবাসিক হল ও ৩০টি গবেষণাকেন্দ্র চালু করা হয়েছে।
শিক্ষার্থীদের আবাসনের সুবিধার্থে দুটি আবাসিক হল—বিজয় ৭১ হল (২০১৩) ও কবি সুফিয়া কামাল হল (২০০১) তৈরি করা হয়েছে। প্রতিটি হলই এক হাজার শিক্ষার্থী ধারণক্ষমতাসম্পন্ন। এর মধ্যে তিনটি সম্প্রসারিত বহুতল ভবন নির্মাণ করা হয়েছে—বেগম রোকেয়া হলে ১ হাজার ছাত্রীর জন্য ১১ তলাবিশিষ্ট ৭ মার্চ ভবন, জগন্নাথ হলে ১ হাজার ছাত্রের জন্য ১০ তলাবিশিষ্ট সন্তোষ চন্দ্র ভট্টাচার্য্য ভবন এবং বঙ্গবন্ধু হলে ১ হাজার ছাত্রের জন্য ১১ তলা সম্প্রসারিত ভবন। এ ছাড়া শিক্ষার্থীদের থাকার সুবিধার্থে রোকেয়া হল এক্সটেনশন বিল্ডিং নং-২, এফএইচ হল বিল্ডিংসহ কয়েকটি ডরমিটরি ভবন ওপরের দিকে সম্প্রসারিত করা হয়েছে।
শিক্ষকদের আবাসনসুবিধা বৃদ্ধির জন্য বেশ কয়েকটি প্রকল্প বাস্তবায়ন করা হয়েছে। এর মধ্যে আছে মুনীর চৌধুরী ভবন, প্রভোস্ট কমপ্লেক্স, ১২ তলা বিশিষ্ট ৭ মার্চ রোকেয়া হলের হাউস টিউটর বিল্ডিং, জগন্নাথ হলের শিক্ষকদের জন্য আনুষঙ্গিক সুবিধাসহ ১২ তলা ভবন, বঙ্গবন্ধু হলের হাউস টিউটরদের জন্য আনুষঙ্গিক সুবিধাসহ ১১ তলা ভবন। কর্মকর্তা-কর্মচারীদের জন্য আবাসন সুবিধার উন্নয়নের মধ্যে রয়েছে ২০ তলাবিশিষ্ট শেখ রাসেল টাওয়ার, তৃতীয় শ্রেণির কর্মচারীদের জন্য ১২ তলা শেখ কামাল টাওয়ার, চতুর্থ শ্রেণির কর্মচারীদের জন্য ২০ তলা বঙ্গবন্ধু টাওয়ার, আজিমপুর এবং শহীদ আবদুল খায়ের ভবনে কর্মচারীদের জন্য ১০ তলা আবাসিক ভবন। একাডেমিক অবকাঠামো উন্নয়ন প্রকল্পের মধ্যে রয়েছে আর্থ অ্যান্ড এনভায়রনমেন্টাল সায়েন্সেস অ্যান্ড ইঞ্জিনিয়ারিং অনুষদের জন্য ২১ তলা বিল্ডিং, ১২ তলাবিশিষ্ট সোশ্যাল সায়েন্স ফ্যাকাল্টি ভবন, ১১ তলাবিশিষ্ট বিজ্ঞান ভবনে উন্নত গবেষণাকেন্দ্র, মোকাররম হোসেন খোন্দকার বিজ্ঞান ভবন এবং মৃত্তিকা, পানি ও পরিবেশ বিভাগের জন্য পৃথক ভবন।
এ ছাড়া কিছু একাডেমিক ভবন উল্লম্বভাবে সম্প্রসারিত করা হয়েছে, যার মধ্যে রয়েছে কলাভবন, বিজ্ঞান অ্যানেক্স ভবন, চারুকলা অনুষদের লেকচার থিয়েটার ভবন, বায়োকেমিস্ট্রি অ্যান্ড মলিকুলার বায়োলজি ভবন, ফিশারিজ স্টাডিজ বিভাগের ভবন সম্প্রসারণ এবং ভূতত্ত্ব¦বিভাগের জন্য সম্প্রসারিত ফ্লোর।
সংগীত (২০০৯), নিউক্লিয়ার ইঞ্জিনিয়ারিং (২০১০), শিক্ষা ও পরামর্শ বিভাগ (২০১১), টেলিভিশন, চলচ্চিত্র এবং ফটোগ্রাফি (২০১২), অপরাধবিদ্যা (২০১২), সমুদ্রবিদ্যা (২০১২), দুর্যোগবিজ্ঞান ও ব্যবস্থাপনা (২০১২), নৃত্য (২০১৪), ফলিত গণিত (২০১৪), মুদ্রণ ও প্রকাশনা অধ্যয়ন (২০১৫), রোবোটিকস (২০১৫), সংস্থা, কৌশল ও নেতৃত্ব (২০১৬), আবহাওয়াবিদ্যা (২০১৬), জাপানিজ স্টাডিজ (২০১৭), তাত্ত্বিক ও কম্পিউটেশনাল কেমিস্ট্রি (২০১৭) এবং জনস্বাস্থ্য (২০২৩, চালু হয়নি এখনো)।
এই সময়ের মধ্যে ‘ইনস্টিটিউট অব ডিজাস্টার ম্যানেজমেন্ট অ্যান্ড ভালনারেবিলিটি স্টাডিজ’ নামে একটি ইনস্টিটিউট খোলা হয়েছে। তা ছাড়া অন্তত ৩০টি গবেষণাকেন্দ্রও চালু হয়েছে এই সময়ের মধ্যে।
সন্ধ্যাকালীন কোর্স পরিচালনার উদ্যোগ বৃদ্ধি পেয়েছে এই সময়ে। ঢাকা বিশ্ববিদ্যালয় বর্তমানে ৩৫টি বিভাগ ও ইনস্টিটিউটে সান্ধ্য কোর্স পরিচালনা করছে, যেখানে নিয়মিত শিক্ষার্থীদের বাইরেও সাত হাজারের বেশি শিক্ষার্থী বিভিন্ন কোর্সে ভর্তি হচ্ছেন। তাঁদের ক্লাস পরিচালনা করেন ৭২৫ জন শিক্ষক।
ঢাকা বিশ্ববিদ্যালয়ের আইসিটি সেলের পরিচালক অধ্যাপক আসিফ হোসেন খান বলেন, গত ১৫ বছরে অ্যাকাউন্ট অটোমেশন, ভর্তি ও পরীক্ষা প্রক্রিয়াকরণ, বৃত্তি, ট্রান্সক্রিপ্ট ও মার্কশিট, কর্মচারীদের জন্য বাড়তি বরাদ্দের মতো অটোমেশন প্রোগ্রামগুলোর একটি সিরিজ চালু করা হয়েছে। আরও কিছু উন্নয়নের মধ্যে রয়েছে শিক্ষার্থীদের জন্য একাধিক সুবিধাসহ স্মার্ট কার্ড প্রদান, সাড়ে পাঁচ হাজার শিক্ষার্থীকে ই-মেইল প্রদান, ঢাকা বিশ্ববিদ্যালয়ের অ্যাপস ডেভেলপ করা এবং যেকোনো সময় বিশ্ববিদ্যালয়ের একাডেমিক কার্যক্রমে কোনো বাধা এড়াতে ‘ডিইউবিডিএলএমএস’ শিরোনামের ‘লার্নিং ম্যানেজমেন্ট সিস্টেম’ সফটওয়্যার তৈরি করা।"
2024-01-01 17:20:55,"তবু আতশবাজি ফুটিয়ে, ফানুস উড়িয়েই বর্ষবরণ",
2024-01-01 16:00:00,মায়ের জন্মদিন উদ্‌যাপন করতে উপহারসহ পর্তুগালে রোনালদো,"মায়ের জন্মদিন!
সব সন্তানের জন্যই দিনটা বিশেষ। ক্রিস্টিয়ানো রোনালদোও ব্যতিক্রম নন। তবে মায়ের জন্মদিনে তাঁর পাশে থাকাটাকে রোনালদো বিশেষভাবেই গুরুত্ব দিয়ে থাকেন। শোনা যায়, রুশ মডেল ইরিনা শায়াকের সঙ্গে তাঁর পাঁচ বছরের সম্পর্ক ভেঙে গিয়েছিল মায়ের জন্মদিনে ‘সারপ্রাইজড’ উপস্থিতিতে রাজি না হওয়ার জেরে।
রোনালদোর মা দোলোরেস অ্যাভেইরোর জন্মদিন ৩১ ডিসেম্বর। ম্যাচের ব্যস্ততা না থাকলে এই দিনে পর্তুগালে গিয়ে মায়ের সঙ্গেই কাটান ‘সিআরসেভেন’। এবার আল নাসর তারকার ম্যাচ ছিল ৩০ ডিসেম্বর। সেদিন আল তাউনের বিপক্ষে ম্যাচটি খেলেই সৌদি আরব থেকে পর্তুগালের মাদেইরাতে চলে যান রোনালদো।
শুধু নিজেই যাননি, মায়ের জন্য একটা উপহারও হাজির করেন পর্তুগিজ তারকা। মায়ের ৬৯তম জন্মদিনে তাঁকে একটি পোরশে গাড়ি উপহার দিয়েছেন রোনালদো। এরপর মায়ের জন্মদিন ও নতুন বছর উদ্‌যাপনে আয়োজন করেছেন পার্টিও।
মাকে রোনালদোর গাড়ি উপহারের একটি ভিডিও ছড়িয়ে পড়েছে সামাজিক যোগাযোগমাধ্যমে। যেখানে দেখা যায় নাতি রোনালদো জুনিয়রের সঙ্গে গ্যারেজে ঢুকে গাড়ির কাছে যান দোলোরেস। একপর্যায়ে নাতিকে তিনি জড়িয়ে ধরেন। এ সময় তাঁর চোখ ছলছল করছিল। পরে গিয়ে গাড়ির চালকের আসনে বসেন।
সামাজিক যোগাযোগমাধ্যমে ছড়িয়ে পড়া আরেকটি ভিডিওতে দেখা যায়, সেজেগুজে পার্টি প্রাঙ্গণে ঢুকছেন দোলোরেস। এ সময় সামনে দাঁড়িয়ে থাকা রোনালদো মায়ের উদ্দেশে বলেন, ‘কেঁদো না, তোমার মেকআপ নষ্ট হয়ে যাবে।’ দোলোরেসের আনন্দময় এসব মুহূর্ত নিয়ে ইনস্টাগ্রামে একটি পোস্ট করেছেন কাতিয়া অ্যাভেইরো। কাতিয়া রোনালদোর দুই বোনের ছোটজন। তিনি মায়ের জন্মদিন উদ্‌যাপন নিয়ে লিখেছেন, ‘তিনি যদি খুশি হয়ে থাকেন, সেটা এ কারণে নয় যে উপহারটা দামি ছিল; বরং এ কারণে যে ছেলে তাঁকে মনে রেখেছে। আপনার মা–বাবাকে সম্মান করুন, আপনার দিনগুলো কল্যাণময় হবে।’"
2024-01-01 15:59:54,"জাপানে শক্তিশালী ভূমিকম্পের পর সুনামি, আরও বড় ঢেউয়ের আশঙ্কা","জাপানে আজ সোমবার ৭ দশমিক ৬ মাত্রার ভূমিকম্প অনুভূত হয়েছে। ভূমিকম্পের পর জাপানের আবহাওয়া বিভাগ উপকূলীয় প্রশাসনিক অঞ্চল ইশিকাওয়া, নিগাতা ও তোয়ামার জন্য সুনামি সতর্কতা জারি করেছে। এসব অঞ্চলের স্থানীয় মানুষকে নিরাপদে সরে যাওয়ার পরামর্শ দেওয়া হয়েছে।
জাপানের সরকারি সম্প্রচারমাধ্যম এনএইচকের প্রতিবেদনে বলা হয়েছে, জাপান সাগরের পশ্চিম উপকূলের কিছু এলাকায় ইতিমধ্যে প্রায় ১ মিটার (৩ ফুট) উচ্চতার সুনামি হয়েছে। আরও বেশি উচ্চতার ঢেউ উপকূলের দিকে ধেয়ে আসতে পারে বলে আশঙ্কা করা হচ্ছে।
জাপান সরকারের শীর্ষ মুখপাত্র হায়াশি ইয়োশিমাসা এক জরুরি সংবাদ সম্মেলনে বলেছেন, তাঁরা এখনো ক্ষয়ক্ষতির মাত্রা নিরূপণ করেননি। সম্ভাব্য আফটার শকের (ভূমিকম্প–পরবর্তী কম্পন) জন্য স্থানীয় মানুষকে প্রস্তুত থাকার পরামর্শ দিয়েছেন তিনি।
এনএইচকেতে প্রচারিত ফুটেজে দেখা গেছে, ইশিকাওয়ায় ভবন ধসে পড়েছে। ভূমিকম্পের কারণে ওই উপকূলের বিপরীত পাশে থাকা টোকিও শহরের ভবনও কাঁপতে দেখা গেছে। বিদ্যুৎ সরবরাহকারী প্রতিষ্ঠান হোকুরিকু ইলেকট্রিক পাওয়ার বলেছে, ইশিকাওয়া ও তোয়ামা অঞ্চলের ৩৬ হাজারের বেশি পরিবার বিদ্যুৎবিচ্ছিন্ন হয়ে পড়েছে।
এদিকে জাপানের পারমাণবিক নিয়ন্ত্রক কর্তৃপক্ষ বলেছে, জাপান সাগরের কাছে অবস্থিত কোনো পারমাণবিক বিদ্যুৎকেন্দ্রে অনাকাঙ্ক্ষিত কিছু হওয়ার খবর পাওয়া যায়নি।
২০১১ সালের ১১ মার্চ জাপানের উত্তর–পূর্বাঞ্চলে বড় ভূমিকম্প ও সুনামি আঘাত হানে। এতে প্রায় ২০ হাজার মানুষ প্রাণ হারান। এ ছাড়া তখন ফুকুশিমায় পারমাণবিক কেন্দ্রে বিপর্যয় দেখা দেয়।"
2024-01-01 15:57:51,"মিউচুয়াল ট্রাস্ট ব্যাংকে স্নাতক পাসে চাকরি, বয়স ৪৫ হলেও আবেদন","অ্যাসিস্ট্যান্ট ম্যানেজার বা অ্যাসোসিয়েট ম্যানেজার পদে জনবল নিয়োগ দেবে বেসরকারি মিউচুয়াল ট্রাস্ট ব্যাংক পিএলসি (এমটিবি)। ব্যাংকের আইটি সার্ভিস ম্যানেজমেন্ট বিভাগে এ নিয়োগ দেওয়া হবে। আজ সোমবার (০১ জানুয়ারি) থেকে আবেদন করতে পারছেন আগ্রহী প্রার্থীরা। আবেদন করা যাবে ১০ জানুয়ারি পর্যন্ত। আগ্রহী প্রার্থীরা অনলাইনে আবেদন করতে পারবেন। নির্বাচিত প্রার্থীরা মাসিক বেতন ছাড়াও প্রতিষ্ঠানের নীতিমালা অনুযায়ী বিভিন্ন সুযোগ-সুবিধা পাবেন। অ্যাসিস্ট্যান্ট ম্যানেজার বা অ্যাসোসিয়েট ম্যানেজার পদে কতজন নিয়োগ পাবেন তা নির্ধারিত নয়।
শিক্ষাগত যোগ্যতা: বিশ্ববিদ্যালয় মঞ্জুরি কমিশন (ইউজিসি) স্বীকৃত দেশের যেকোনো বিশ্ববিদ্যালয় থেকে স্নাতক ডিগ্রি থাকতে হবে। সিজিপিএ ৪-এর মধ্যে থাকতে হবে ২ দশমিক ৫।
অন্যান্য যোগ্যতা: সফটওয়্যার ডেভেলপমেন্ট, অ্যাপ্লিকেশন–সম্পর্কিত জ্ঞান। আইটি সার্ভিস ম্যানেজমেন্ট ও ওয়েব ডেভেলপমেন্ট প্রযুক্তি বিষয়ে দক্ষতা থাকতে হবে।
অভিজ্ঞতা: ৫ বছর
বেতন: আলোচনা সাপেক্ষে
অন্যান্য সুবিধা: ব্যাংকের নীতিমালা অনুযায়ী সুযোগ–সুবিধা মিলবে
আবেদনের বয়স: ২৮-৪৫ বছর
কর্মস্থল: ঢাকা
আবেদনের নিয়ম: আগ্রহী প্রার্থীরা এই লিংকের মাধ্যমে আবেদন করতে পারবেন।"
2024-01-01 15:49:21,"কিছুটা বিলিতিয়ানা, কিছুটা বাঙালিয়ানা","বাঙালির বড় কপাল। ফি বছরে তারা দুইবার নববর্ষ পায়। পয়লা বৈশাখে ‘এসো হে বৈশাখ’ আর পয়লা জানুয়ারিতে ‘হ্যাপি নিউ ইয়ার’।
আদতে বাঙাল-ঘরের খ্রিষ্টীয় নববর্ষ উদ্‌যাপনে বাঙালিয়ানার মিশেল আছে। তাই এই উদ্‌যাপন এখনো ঠিক ‘সায়েবি’ হয়ে ওঠেনি।
নিউ ইয়ারে মাই ডিয়ার টাইপের বন্ধু-ইয়ার নিয়ে বিয়ারে বুঁদ হওয়া পশ্চিমের পুরোনো রেওয়াজ। সেই ব্রিটিশ আমলে আমাদের এই অঞ্চলে সাদা সাহেবরা একত্রিংশ রজনী ওরফে থার্টি ফাস্ট নাইটে নাচগানের পার্টিতে মিলিত হতেন। তাঁদের সঙ্গে বাঙালি ‘এলিট’ নরনারীও জুড়তেন।
ঈশ্বরচন্দ্র গুপ্ত তাঁর ‘ইংরাজি নববর্ষ’ কবিতায় সেই রকমের একটি থার্টি ফার্স্ট নাইট পার্টির বর্ণনা দিয়েছেন: ‘নববর্ষ মহাহর্ষ ইংরাজটোলায়/ দেখে আসি ওরে মন, আয় আয় আয়/ সাহেবের ঘরে ঘরে কারিগুরি নানা।/ ধরিয়াছে টেবিলেতে অপরূপ খানা/ বেরিবেষ্ট সেরিটেষ্ট মেরিরেষ্ট যাতে/ আগে ভাগে দেন গিয়া শ্রীমতীর হাতে।’
সেই পার্টিতে বাঙালি পুরুষদের পাশাপাশি বাঙালি নারীদের অংশগ্রহণ নিয়ে তিনি ফুট কেটেছেন: ‘শাড়ী পরা এলোচুল আমাদের মেম/ বেলাক নেটিভ লেডি সেম্, সেম্, সেম্.../ হিপ হিপ হুররে ডাকে হোল ক্লাস/ ডিয়ার ম্যাডাম ইউ টেক দিস গ্লাস/ সুখের সখে খানা হলে সমাধান/ তারা রারা রারা সুমধুর গান।...শেরি চেরি বীর ব্রান্ডি ওই দেখ ভরা/ এক বিন্দু পেটে গেলে ধরা দেখি সরা।’
রবীন্দ্রনাথ ঋষি মানুষ। তিনি পয়লা বৈশাখের সুবহে সাদিকে লিখেছিলেন, ‘নিশি অবসানপ্রায়, ওই পুরাতন বর্ষ হয় গত!.../ ক্ষমা করো আজিকার মতো/ পুরাতন বরষের সাথে/ পুরাতন অপরাধ যত।’
খ্রিষ্টীয় নববর্ষকেও রবি ঠাকুর ঋষিসুলভ চোখে দেখেছেন। ঈশ্বরচন্দ্র গুপ্তের মতো মৌজমাস্তির বর্ণনায় তিনি যাননি। ইংরেজিতে লেখা ‘দ্য নিউ ইয়ার’ কবিতায় নতুন বছরকে উতল হাওয়ার ঝাপটায় বৃন্তচ্যুত ফলের সঙ্গে তুলনা করে রবীন্দ্রনাথ লিখেছিলেন, ‘লাইক ফ্রুট, শেকন ফ্রি বাই অ্যান ইমপেশেন্ট উইন্ড/ ফ্রম দ্য ভেল অব ইটস মাদার ফ্লাওয়ার,/ দাউ কামস্ট, নিউ ইয়ার।’
দিন বদলেছে। এই সময়ের নাগরিক পরিসরে, বিশেষ করে ঢাকাসহ বড় বড় শহরে খ্রিষ্টীয় নববর্ষের ব্যবহারিক সংজ্ঞা ভিন্ন। হাসপাতাল চত্বরে পর্যন্ত বাজি-পটকার ঠুসঠাস, মহল্লার মোড়ে মোড়ে ধুমধাড়াক্কা মিউজিক, বাইক নিয়ে ভোঁ ভোঁ শব্দে এক শ কিলোমিটার গতিতে দশ-বারোজনের উদ্দাম রেস, ছাদে ছাদে ‘ধুম্মা চালে ধুম্মা চালে ধুম’—এসবই এখানকার নিউ ইয়ারের পিয়ারের অনুষঙ্গ।
এখানে ফি বছর পটকা-বাজি ফুটানোয় পুলিশের যত মানা আসে, তত বেশি বাজি-বোমাবাজির শব্দে নতুন বছরকে ‘বুকে আয় ভাই’ বলে স্বাগত জানায়। এখানে খ্রিষ্টীয় বর্ষের একত্রিংশ রজনীর বাস্তবিক ব্যবহারিক সংজ্ঞা হলো: ‘যে দিবাগত মধ্য রজনীতে বোমাসদৃশ কালীপটকার ব্রহ্মাণ্ডবিদারী নিনাদ ও অযুত আতশবাজির উল্লাসমুখর আলোকোজ্জ্বল আয়োজনে সদ্যাগত খ্রিষ্টীয় বর্ষকে “হ্যাপি নিউ ইয়ার” ওঙ্কারধ্বনি সহযোগে স্বাগত জানানো হয়, উহাকে থার্টি ফার্স্ট নাইট বলা হইয়া থাকে।’
এসব দেখে এখানকার খ্রিষ্টীয় নববর্ষ উদ্‌যাপনকে না ‘সাহেবি উৎসব’ বলার জো আছে, না তাকে বাঙালির উৎসব বলা যায়। কিছুটা বিলিতিয়ানা আর কিছুটা বাঙালিয়ানার মিশেলে আমাদের একটি নিজস্ব ঘরানার দো-আঁশলা কায়দায় আমরা নতুন বছরকে বরণ করি।
প্রত্যন্ত গ্রামগঞ্জের তরুণ বয়সীদের অনেকে ‘থার্টি ফার্স্ট নাইট’ কথাটার আক্ষরিক বাংলা মানে না জানলেও জিনিসটা যে কী, তা ভালোই বোঝে।
রাত ১২টা ১ মিনিট হলেই পরস্পরের মধ্যে ‘হ্যাপি নিউ ইয়ার’ বলাবলি শুরু হয়। ফেসবুকের পাতা কিংবা টুইটার হ্যান্ডেলে ‘হ্যাপি নিউ ইয়ার’খচিত ডিজিটাল স্টিকার সেঁটে দেওয়া হয়। টাইপ করে ভুলভাল বানানে লেখার ঝক্কি এড়াতে মেসেঞ্জার, হোয়াটসঅ্যাপে ‘হ্যাপি নিউ ইয়ার’ সংলাপধারী ভার্চ্যুয়াল কার্ড চালাচালি হয়।
তার মানে, এত হইহুল্লোড় ও পটকাবাজির বাইরেও নতুন বছর হাসিখুশিতে কাটানোর একটা প্রত্যাশা ‘হ্যাপি নিউ ইয়ার’-এর মধ্যে গাঢ়ভাবেই মেশানো থাকে। একটা সর্বজনীন শুভ-ইচ্ছার দ্যোতনা তাতে মেশানো থাকে।
সামনের বছর কেমন যাবে, আমরা জানি না। ভোটপরবর্তী জোটনিরপেক্ষ বাংলাদেশ কত দূর এগোবে; মরিচের কেজি আগের বছরের মতো এক হাজার টাকায় উঠবে কি না; ট্রেনের টিকিট কালোবাজারির মতো স্কুল-কলেজের পরীক্ষার প্রশ্নপত্র কালোবাজারে বিক্রি হবে কি না; আগের বছরের মতো টাকা পাচার হবে কি না—আমরা জানি না। এসব শঙ্কা আছে। ভালো কিছুর সম্ভাবনাও আছে।
নতুন বছরে আমরা সেই শঙ্কা আর সম্ভাবনার দোলাচলে। এর মধ্যেই বলছি, ‘পরানের দোস্ত ইয়ার, হ্যাপি নিউ ইয়ার’।
সারফুদ্দিন আহমেদ: প্রথম আলোর সহকারী সম্পাদক"
2024-01-01 15:41:33,কলাবাগান মাঠে আওয়ামী লীগের নির্বাচনী জনসভায় বক্তব্য চলছে,"রাজধানীর কলাবাগান মাঠে আওয়ামী লীগের নির্বাচনী জনসভা শুরু হয়েছে। আজ সোমবার বেলা দুইটায় এই সমাবেশে বক্তব্য দেওয়া শুরু করেন আওয়ামী লীগ ও এর অঙ্গসংগঠনের নেতারা।
নির্বাচনী জনসভাকে কেন্দ্র করে আজ সকাল থেকেই আওয়ামী লীগ ও এর অঙ্গসংগঠনের নেতা–কর্মীরা আসতে শুরু করেন। ঢাকার বিভিন্ন আসনে প্রতিদ্বন্দ্বিতাকারী প্রার্থীরা নেতা–কর্মীদের নিয়ে মিছিল করে এই সমাবেশে যোগ দিচ্ছেন। সবুজ, খয়েরি, সাদাসহ বিভিন্ন রঙের টি-শার্ট, টুপি পরে মিছিল নিয়ে তাঁরা আসছেন।
ব্যানার, পোস্টার এবং জাতীয় ও দলীয় পতাকা নিয়ে তাঁরা মিছিল করছেন। কাঠ ও কাগজের বিভিন্ন ধরনের নৌকা মিছিলে এসেছে। ‘নৌকা নৌকা’সহ বিভিন্ন ধরনের স্লোগানও দিচ্ছেন নেতা–কর্মীরা। ঢোল, বাঁশিসহ নানা ধরনের বাদ্যের সঙ্গে তাঁরা নেচে স্লোগান দিচ্ছেন।
বেলা আড়াইটার দিকে দেখা যায়, মাঠের বিভিন্ন অংশ ফাঁকা রয়েছে। তবে মাঠসংলগ্ন আশপাশের সড়েক বহু নেতা–কর্মী স্লোগান দিচ্ছেন, মিছিল করছেন।"
2024-01-01 15:48:16,আপিলের শর্তে ড. ইউনূসের জামিন,"শ্রম আইন লঙ্ঘনের মামলায় গ্রামীণ টেলিকমের চেয়ারম্যান ও শান্তিতে নোবেলজয়ী অর্থনীতিবিদ ড. মুহাম্মদ ইউনূসকে এক মাসের মধ্যে আপিলের শর্তে জামিন মঞ্জুর করা হয়েছে। আজ সোমবার ঢাকার তৃতীয় শ্রম আদালতের বিচারক বেগম শেখ মেরিনা সুলতানা তাঁর জামিন মঞ্জুর করেন।
এর আগে একই আদালত আজ বেলা তিনটার দিকে ড. ইউনূসসহ চারজনকে ছয় মাস করে কারাদণ্ডাদেশ দেন। এ ছাড়া তাঁদের প্রত্যেককে ২৫ হাজার টাকা করে জরিমানা করা হয়েছে।
এদিকে রায় ঘোষণার পর ড. ইউনূসের আইনজীবী আবদুল্লাহ আল মামুন সাংবাদিকদের বলেন, তাঁর ন্যায়বিচার পাননি।"
2024-01-01 15:30:00,"স্বতন্ত্র প্রার্থীর সমর্থকদের ওপর নৌকার সমর্থকদের হামলা, আহত ৭","নেত্রকোনা-১ (কলমাকান্দা-দুর্গাপুর) আসনে আওয়ামী লীগের প্রার্থী মোশতাক আহমেদের সমর্থকেরা স্বতন্ত্র প্রার্থী জান্নাতুল ফেরদৌস আরার সমর্থকদের ওপর হামলা করেছেন। এ ঘটনায় অন্তত সাতজন আহত হন। পরে খবর পেয়ে পুলিশ ও স্বতন্ত্র প্রার্থী লোকজন নিয়ে আহত ব্যক্তিদের উদ্ধার করে হাসপাতালে ভর্তি করেন।
গতকাল রোববার দিবাগত রাত সোয়া দুইটার দিকে কলমাকান্দা উপজেলার চকবাজার এলাকায় এ ঘটনা ঘটে। ঘটনার পরপর পুলিশ অভিযান চালিয়ে উপজেলার নাজিরপুর ইউনিয়ন পরিষদের সাবেক চেয়ারম্যান ও নৌকা প্রতীকের প্রার্থীর আত্মীয় আবদুল কুদ্দুছকে আটক করে।
হামলায় আহত ব্যক্তিরা হলেন—কলমাকান্দা উপজেলার বিষমপুর গ্রামের আনোয়ার ভূঁইয়া (২২), শিলার কাকুরি গ্রামের রাজু মিয়া (৪৫), মই পুকুরিয়া গ্রামের আবদুল গনি ভূঁইয়া (৫৫), মামুন ভূঁইয়া (২৪), মো. কামরুজ্জামান (৩৬), বেনুয়া গ্রামের জুলহাস মণ্ডল (৩৫)। আরেকজনের নাম জানা যায়নি।
এলাকার কয়েকজন বাসিন্দা, স্বতন্ত্র প্রার্থী ও পুলিশের সঙ্গে কথা বলে জানা যায়, গতকাল বিকেল থেকে স্বতন্ত্র প্রার্থী জান্নাতুল ফেরদৌস আরার কর্মী-সমর্থকেরা বিভিন্ন স্থানে নির্বাচনী প্রচারণা চালান। পরে রাত একটার দিকে তাঁরা দুর্গাপুর পৌর শহরের কাছারি মোড় থেকে বাড়ির উদ্দেশে রওনা হন। পথে কলমাকান্দার নাজিরপুর ইউনিয়নের চকবাজার এলাকায় পৌঁছালে দুর্বৃত্তরা মোটরসাইকেল থামিয়ে লোহার রডসহ দেশি অস্ত্র নিয়ে হামলা চালায়। এতে স্বতন্ত্র প্রার্থীর সাতজন সমর্থক আহত হন। পরে খবর পেয়ে পুলিশ ও স্বতন্ত্র প্রার্থীর লোকজন তাঁদের উদ্ধার করে দুর্গাপুর উপজেলা স্বাস্থ্য কমপ্লেক্সে ভর্তি করেন। ঘটনার পর পুলিশ রাত সাড়ে তিনটার দিকে সাবেক ইউপি চেয়ারম্যান আবদুল কুদ্দুছকে আটক করে।
স্বতন্ত্র প্রার্থী জান্নাতুল ফেরদৌস আরা জেলা আওয়ামী লীগের সাবেক সদস্য ও দুর্গাপুর উপজেলা আওয়ামী লীগের মহিলাবিষয়ক সম্পাদক। তিনি এই আসনের তিনবারের সাবেক সংসদ সদস্য প্রয়াত বীর মুক্তিযোদ্ধা জালাল উদ্দিন তালুকদারের একমাত্র মেয়ে। দ্বাদশ নির্বাচনে অংশ নিতে তিনি দুর্গাপুর উপজেলা চেয়ারম্যানের পদ থেকে পদত্যাগ করেন।
জান্নাতুল ফেরদৌস আরা আজ সোমবার সকালে প্রথম আলোকে বলেন, ‘প্রতীক বরাদ্দ হওয়ার পর থেকেই নৌকার প্রার্থী ও তাঁর কর্মী–সমর্থকেরা আমার প্রচারে বাধা, পোস্টার ছিঁড়ে ফেলা, প্রচার মাইক ফেলে দেওয়া, নির্বাচনী ক্যাম্প বসতে বাধা, হুমকি, উসকানিমূলক বক্তব্য, কর্মী–সমর্থকদের ওপর হামলাসহ একের পর এক আচরণবিধি লঙ্ঘনের মতো ঘটনা ঘটাচ্ছেন। এসব বিষয় নিয়ে থানায় মামলাসহ সহকারী রিটার্নিং কর্মকর্তা থেকে শুরু করে বিভিন্ন স্থানে অভিযোগ দেওয়া হয়েছে। কিন্তু কার্যকর ব্যবস্থা নেওয়া হচ্ছে না।’
জান্নাতুল ফেরদৌস আরা আরও বলেন, ‘গতকাল নৌকার প্রার্থীর আত্মীয় সাবেক ইউপি চেয়ারম্যান আবদুল কুদ্দুছ ও তাঁর ভাই সরকারি প্রাথমিক বিদ্যালয়ের শিক্ষক আবদুল ওয়াদুদের নেতৃত্বে আমার কর্মী–সমর্থকদের হামলা করে আহত করেন। পরে পুলিশ ও আমি নিজে ঘটনাস্থল থেকে তাঁদের উদ্ধার করা হয়। এ নিয়ে আমি বাদী হয়ে এখন থানায় মামলা করেছি।’ এজাহারে ছয়জনের নাম উল্লেখসহ অজ্ঞাত ১৫ থেকে ২০ জনকে আসামি করা হয়েছে বলে জানান তিনি।
হামলার শিকার রাজু মিয়া বলেন, ‘গত রাতে নৌকা প্রতীকের প্রার্থীর কর্মী-সমর্থকেরা দেশি অস্ত্র নিয়ে ১০ থেকে ১২টি মোটরসাইকেলে এসে আমাদের মোটরসাইকেল থামিয়ে অকথ্য ভাষায় গালিগালাজ করে ধাওয়া করেন। এ সময় জীবন বাঁচাতে মোটরসাইকেল ফেলে দৌড় দিই আমরা। হামলাকারী ব্যক্তিরা মোটরসাইকেল ভাঙচুর করে আমাদের বেধড়ক মারধর করেন। আমরা শারীরিকভাবে ক্ষতিগ্রস্ত হলেও জানে বেঁচে আসছি। এখন আমরা চরম নিরাপত্তাহীনতায় ভুগছি।’
অভিযোগের বিষয়ে জানতে আওয়ামী লীগের প্রার্থী মোশতাক আহমেদের মুঠোফোন নম্বরে একাধিকবার কল দিলেও সেটি বন্ধ পাওয়া যায়। তবে সহকারী রিটার্নিং কর্মকর্তা ও কলমাকান্দা উপজেলা নির্বাহী কর্মকর্তা আসাদুজ্জামানের দাবি, প্রতিটি অভিযোগের বিষয়ে তিনি প্রয়োজনীয় ব্যবস্থা নিচ্ছেন।
কলমাকান্দা থানার ভারপ্রাপ্ত কর্মকর্তা মোহাম্মদ লুৎফুল হক আজ সকাল সোয়া ১০টার দিকে প্রথম আলোকে বলেন, হামলার ঘটনায় সাবেক ইউপি চেয়ারম্যানকে আটক করা হয়েছে। মামলাটি নথিভুক্ত করে তাঁকে গ্রেপ্তার দেখানো হবে। অন্যদেরও আটকের চেষ্টা চলছে।"
2024-01-01 15:26:52,ইউনেসকোর স্বীকৃতি পাওয়া রিকশা ও রিকশাচিত্রের গল্প,"রিকশা আমাদের দেশে খুবই পরিচিত একটি বাহন। কোথাও যাওয়ার জন্য আমরা প্রায়ই রিকশায় উঠে পড়ি। সারা দেশে তো বটেই, ঢাকা শহরের একটি বড় ভরসা কিন্তু রিকশা। ঢাকার ৪০ শতাংশ মানুষ নিয়মিত চলাচলের ক্ষেত্রে রিকশার ওপর নির্ভরশীল, সেটাই জানিয়েছে গিনেস ওয়ার্ল্ড রেকর্ডসের ২০১৫ সালের একটি প্রকাশনা। রিকশার বহুল ব্যবহার এবং নিজস্ব ঐতিহ্যবাহী কাঠামোর কারণে ঢাকাকে বিশ্বের রিকশার রাজধানী বলা হয়।
সম্প্রতি জাতিসংঘের শিক্ষা, বিজ্ঞান ও সংস্কৃতিবিষয়ক সংস্থা ইউনেসকোর বিমূর্ত সাংস্কৃতিক ঐতিহ্য হিসেবে স্বীকৃতি পেয়েছে ঢাকা শহরের ‘রিকশা ও রিকশাচিত্র’। চলো জেনে নেওয়ার চেষ্টা করি, রিকশা ও রিকশাচিত্রের গল্প।
যাত্রীবাহী দুই চাকার যান রিকশা, যার চালক থাকেন একজন। ‘জিন্রিক্শা’ থেকে রিকশা শব্দটি এসেছে। জিন্রিক্শার ‘জিন্’ অর্থ মানুষ, ‘রিকি’ অর্থ শক্তি আর ‘শা’ অর্থ বাহন। অর্থাৎ মানবশক্তিতে চলে যে বাহন। এটি জাপানি শব্দ। জাপান থেকে রিকশা বিশ্বের নানা প্রান্তে ছড়িয়ে পড়েছে। শুরুর দিকে রিকশা কিন্তু দুই চাকার ছিল। ধীরে ধীরে তা তিন চাকার বাহন হয়ে দাঁড়ায়। একসময় তো এটা মানুষে টানা রিকশা ছিল। তবে বর্তমানে পায়ে টানা রিকশার পাশাপাশি ইঞ্জিনচালিত রিকশাও চালু হয়েছে।
জোনাথন স্কোবি নামের এক মার্কিন খ্রিষ্টান মিশনারি থাকতেন জাপানের ইয়োকোহামায়। সেখানে তিনি ধর্ম প্রচারের কাজ করতেন। তাঁর স্ত্রী ছিলেন চলনশক্তিহীন। স্ত্রীকে ইয়োকোহামা শহর ঘুরিয়ে দেখানোর জন্য কী করা যায়, সেটা ভেবে একসময় স্কোবি দুই চাকার সামনে হাতলবিশিষ্ট বাহনের নকশা আঁকেন এবং কাঠ দিয়ে তৈরি করেন। এটি ১৮৬৯ সালের দিকের ঘটনা।
ইজুমি ইয়োসুকি, সুজুকি তোকুজিরো ও তাকায়ামা কোসুকি ১৮৬৮ সালে রিকশা আবিষ্কার করেছেন বলে কৃতিত্ব দাবি করেন জাপানিরা। অন্যদিকে মিশনারিদের জন্য অ্যালবার্ট টোলম্যান নামের এক মার্কিন কামার ১৮৪৮ সালে প্রথম রিকশা তৈরি করেন বলে মার্কিনরা দাবি করে থাকেন।
এতকিছুর মধ্যে স্কোবির রিকশা উদ্ভাবনের কাহিনিই বেশি জনপ্রিয়তা পেয়েছে।
১৮৮০ সালের দিকে রিকশা পৌঁছায় ভারতের শিমলায়। এর ২০ বছর পর ১৯০০ সালে কলকাতায় হাতে টানা যে রিকশা চালু হয়, সেটা ছিল মালপত্র বহনের জন্য। তত দিনে মিয়ানমারে রিকশা জনপ্রিয় হয়ে ওঠে। ১৯১৯ সালে রেঙ্গুন থেকে রিকশা আসে চট্টগ্রামে।
ভাবছ, চট্টগ্রাম থেকে টুক করে রিকশা চলে এসেছে ঢাকায়! মোটেও তেমনটা নয়। রিকশা ঢাকায় এসেছে কলকাতা থেকে। সেটাও কিন্তু এমনি এমনি আসেনি। ঢাকায় তখন চলত ঘোড়ার গাড়ি, পালকি আর নদীতে নৌকা। নারায়ণগঞ্জ ও ময়মনসিংহের ইউরোপীয় পাট ব্যবসায়ীরা ব্যবসার কাজে কলকাতায় যেতেন প্রায়ই। তাঁরাই নিজেদের ব্যবহারের জন্য কলকাতা থেকে ঢাকায় রিকশা আনেন।
তোমরা রিকশার পেছনে নায়ক-নায়িকার ছবি, ময়ূরের ছবি, বিভিন্ন সিনেমার কাহিনি নিশ্চয়ই দেখতে পাও! তখন মনে প্রশ্ন জাগে না, এত সুন্দর অলংকরণ কারা করেন? কীভাবে করেন? রিকশার পেছনের এই অলংকরণের নাম হলো রিকশাচিত্র। এটিকে চিত্রকলার আলাদা একটি মাত্রা বলা যায়। অপ্রাতিষ্ঠানিক শিল্পীদের হাতেই ফুটে ওঠে এই রিকশাচিত্র। নিজস্ব শিল্পশৈলী, উপস্থাপনরীতি ও বিষয়বস্তুর স্বকীয়তার কারণে অনায়াসেই সবার নজর কাড়তে সক্ষম হয়েছে রিকশাচিত্র। যেকোনো চিত্র রিকশার পেছনে আঁকলেই তা রিকশাচিত্র হলেও মূলত রিকশাচিত্র বলতে উজ্জ্বল রঙে আঁকা কিছু চিত্রকে বোঝায়, যা খুব সাবলীল ভঙ্গিতে বিষয়বস্তুকে উপস্থাপন করতে সক্ষম।
১৯৪৭ সালের দেশভাগের পর রিকশা ক্রমেই সারা দেশে ছড়িয়ে পড়ে। আর দেশভাগের কিছু আগে–পরে থেকেই পূর্ববঙ্গে রিকশাচিত্রের সূত্রপাত। এর পরবর্তী এক দশকের মধ্যে এই শিল্পধারা বাংলাদেশে জনপ্রিয়তা লাভ করতে থাকে।
তারিখটা ২০২৩ সালের ৬ ডিসেম্বর। এদিনই এল সেই স্বীকৃতি। বাংলাদেশ সময় বেলা ২টা ৫৪ মিনিটে ইউনেসকো এ ঘোষণা দেয়। বতসোয়ানার উত্তর-পূর্ব চোবে ডিস্ট্রিক্টের কাসান শহরে ইউনেসকোর বিমূর্ত সাংস্কৃতিক ঐতিহ্যের আন্তসরকার কমিটির ১৮তম অধিবেশন থেকেই আসে এ ঘোষণা।
২০২২ সালের নভেম্বরে ‘ঢাকা শহরের রিকশা ও রিকশাচিত্র’ নিয়ে একটি ফাইল ইউনেসকোর বিমূর্ত সাংস্কৃতিক ঐতিহ্য বিভাগে পাঠানো হয়। সংস্কৃতিবিষয়ক মন্ত্রণালয়ের হয়ে বাংলা একাডেমি রাষ্ট্রপক্ষ হিসেবে এ ফাইল পাঠায়। তবে এর কাজ শুরু হয়েছিল বেশ কয়েক বছর আগে। ২০১৮ সালে ইউনেসকোর আন্তসরকার কমিটির ১৩তম অধিবেশনের সিদ্ধান্তের ভিত্তিতে তথ্য হালনাগাদ করার উদ্দেশ্যে এ–সংক্রান্ত ফাইলটি ফিরিয়ে আনা হয়। নানা পর্যায়ে সংশোধনের পর সেটি ইউনেসকোর স্বীকৃতির জন্য আবার পাঠানো হয়। অতঃপর এল সেই কাঙ্ক্ষিত স্বীকৃতি।
তথ্যসূত্র: প্রথম আলো, বিবিসি"
2024-01-01 15:25:41,যে কারণে জাপানি শিশুরা সবচেয়ে সুস্বাস্থ্যের অধিকারী,"জাপানি খাবার সাধারণত পুষ্টিকর; তৃপ্তিদায়কও বটে। পুষ্টিকর খাবার পেটভরে খেলে পরে ‘জাঙ্ক ফুড’ খাওয়ার আকাঙ্ক্ষা আর থাকে না। তাই বলে আমাদের শিশুদের স্বাস্থ্যবান করে তুলতে জাপানি সিউইড, সুশি বা তোফুই যে খাওয়াতে হবে, তা নয়; দেশি পুষ্টিকর খাবার খাওয়ালেই চলবে। উদ্ভিজ্জ খাবার, যেমন ফলমূল, শাকসবজি, শস্যদানা ও উপকারী চর্বি (এ ক্ষেত্রে হৃৎপিণ্ডের জন্য উপকারী ওমেগা-৩ সমৃদ্ধ মাছ) বেশি খাওয়াতে হবে। শিশুর খাদ্যতালিকায় কম লবণ ও চিনিযুক্ত খাবার রাখুন। এসব উদ্ভিজ্জ খাবার স্থূলতা এবং তা থেকে সৃষ্টি হওয়া রোগবালাইয়ের হাত থেকে শিশুকে রক্ষা করে।
শিশুকে ‘ট্রিট’ গ্রহণ করার অনুমতি দিন। এ ব্যাপারে অনুমতি না দিয়ে কঠোর হয়ে তাকে অসামাজিক বানাবেন না। অনুমতি দেওয়ার সঙ্গে মুখরোচক খাবার উপভোগ করতে শেখান। তবে খাওয়ার সময় আপনার শিশুর মধ্যে সংযমবোধও যেন থাকে, সেদিকে তাকে নজর রাখতে বলুন। পশ্চিমাদের তুলনায় জাপানিরা স্ন্যাকস বা ভাজাপোড়া খুবই কম খায়। এ ক্ষেত্রে তারা মেনে চলে কঠোর পরিমিতবোধ। এ ছাড়া সাংসারিক বা পেশাগত কাজে যত ব্যস্তই থাকুন না কেন, দিনে অন্তত একবার আপনার শিশুর সঙ্গে একই টেবিলে বসে খাবার খাওয়ার চেষ্টা করুন। খাওয়ার সময় শিশুকে দেখান কীভাবে আপনি খাবারটি বেশ উপভোগ করছেন এবং তা কতটা সুস্বাদু হয়েছে। এতে শিশু যেকোনো খাবার উপভোগ করে খাওয়া এবং সংযম বা পরিমিতবোধের চর্চাও শিখবে। জাপানিরা ঠিক এটাই করেন।
শিশুকে নতুন নতুন খাবারের স্বাদ নিতে দিন। বয়স বাড়ার সঙ্গে সঙ্গে খাবারের বেলায় শিশুর পছন্দ-অপছন্দের তালিকা বদলে যায়। এ কারণে স্বাস্থ্যকর খাবারের প্রতি তাদের আগ্রহ তৈরি করানো বাবা–মায়েদের জন্য সহজ হয়। ছোট থেকেই ভিন্ন রকম খাবারের স্বাদ নিতে পারলে শিশু পরবর্তী জীবনে নিজের ডায়েটের সময় সঠিক খাদ্যতালিকা ঠিক করতে পারবে।
জাপানে শিশুদের সামনে খাবার দেওয়া হয় ছোট ছোট প্লেটে। ১০ থেকে ১৫ সেন্টিমিটার ব্যাসের প্লেটে ভাত এবং ২ দশমিক ৫ থেকে ৭ দশমিক ৫ সেন্টিমিটার ব্যাসের বাটিতে ডাল, শাকসবজি বা তরকারি পরিবেশন করতে পারলে সবচেয়ে ভালো। যুক্তরাষ্ট্রের ফিলাডেলফিয়ার টেম্পল ইউনিভার্সিটির সেন্টার ফর ওবেসিটি রিসার্চ অ্যান্ড এডুকেশনের গবেষক জেনিফার অরলেট ফিশারের গবেষণা বলছে, এতে শিশুদের খিদে এবং গৃহীত খাবারের পরিমাণের মধ্যে ভালো সমন্বয় ঘটে। আপনার শিশুর খাবারও তাই ছোট ছোট প্লেট বা বাটিতে পরিবেশন করুন। তবে পরিমিতিবোধ পালন করতে গিয়ে যেন আবার প্রয়োজনীয় ফলমূল, শাকসবজি বাদ না পড়ে যায়, সেদিকে খেয়াল রাখতে ভুলবেন না।
ভিডিও গেম বা মুঠোফোনের আসক্তি থেকে শিশুদের দূরে রাখা খুবই দুরূহ কাজ। তারপরও দিনে অন্তত এক ঘণ্টা বাইরে গিয়ে খেলাধুলা বা দৌড়ঝাঁপ করলে শিশুরা সুস্বাস্থ্যের অধিকারী হয়। আপনার শিশুকে তাই ঘরের বাইরে, মাঠে খেলাধুলা করার জন্য উৎসাহ দিন। বিশ্ব স্বাস্থ্য সংস্থা বলছে, ৫ থেকে ১৭ বছর বয়সীদের পর্যাপ্ত কায়িক শ্রম দরকার। এতে তাদের পেশি ও হাড় দৃঢ় ও মজবুত হয়।
অ্যাপেটাইট জার্নালে প্রকাশিত ৬ থেকে ১০ বছরের শিশুদের ওপর করা এক গবেষণায় দেখা গেছে, স্বাস্থ্যকর ও সুষম খাবার তৈরির প্রক্রিয়ায় শিশুদের অংশ নিতে দিলে তারা নিজেদের স্বাস্থ্য ও ডায়েটের প্রতি বেশ মনোযোগী হয়ে ওঠে। তাই খাবার তৈরি এবং তা পরিবেশনের কাজে আপনার শিশুকেও নিয়োজিত করুন। জাপানিরা এটা নিয়মিতই করেন। এ ছাড়া পরিবারের সবাই একসঙ্গে খাবার খান। ২০১৪ সালের নভেম্বরে পেডিয়াট্রিকস জার্নালে প্রকাশিত এক গবেষণা বলছে, খাবার টেবিলে পরিবারের বড়দের উপস্থিতি শিশুদের বেশ উৎসাহিত করে। এতে শিশুরা শৈশবকালীন স্থূলতার ঝুঁকি থেকেও রক্ষা পায়। আর এতে যে পারিবারিক বন্ধন দৃঢ় হয় এবং শিশুরা আত্মবিশ্বাসী হয়ে ওঠে, তা বলা বাহুল্য।
কেউ কেউ সন্তানের ওপর কর্তৃত্ব প্রয়োগ করতে গিয়ে অস্বস্তিতে ভোগেন। কিন্তু যখন তাদের খাবার এবং জীবনযাপনের ব্যাপার চলে আসে, তখন কর্তৃত্বের চর্চা না করে উপায় নেই। জাপানি বাবা–মায়েরা সন্তানের ওপর কর্তৃত্ববাদী আচরণের চেয়ে কর্তৃত্বপূর্ণ আচরণের মাধ্যমে অভিভাবকত্বের প্রয়োগ করতে বেশি পছন্দ করেন। প্রশ্ন হলো, এই কর্তৃত্বপূর্ণ অভিভাবকত্ব আবার কী? সহজ কথায় বললে ‘আমি বলেছি, তাই তোমাকে করতে হবে’ বা এ-জাতীয় বাক্য প্রয়োগ না করে শিশুকে কিছু করতে বলা। তবে কর্তৃত্বপূর্ণ অভিভাবকত্ব প্রয়োগে মা-বাবা হিসেবে আপনাকে আগে কিছু নিয়ম মেনে চলতে হবে। যেমন সরাসরি ‘না’ বা ‘হ্যাঁ’ বলেও কোনো কিছু শেখানো যায়। আবার শিশু ভুল করলে শাস্তি না দিয়ে তার পাশে থাকা এবং পরে বিষয়টি বোঝানো। এই নিয়ম শিশুর জন্য এমন একটা পরিবেশ তৈরি করে, যা তাদের সুষ্ঠু খাদ্যাভ্যাসে অনুপ্রাণিত করে।
সূত্র: রিডার্স ডাইজেস্ট"
2024-01-01 15:23:11,"সোনালী লাইফে নিরীক্ষক নিয়োগ, ১৭ অভিযোগ খতিয়ে দেখা হবে","কোনো বিনিয়োগ ছাড়াই চেয়ারম্যান হওয়া, পরিবারের সদস্যদের পরিচালক বানানো এবং ফ্লোর ক্রয়ের অনুমোদনের আগেই কোম্পানির তহবিল থেকে অর্থ নেওয়াসহ বিভিন্ন আর্থিক অনিয়মের অভিযোগ খতিয়ে দেখতে পুঁজিবাজারে তালিকাভুক্ত সোনালী লাইফ ইনস্যুরেন্সে নিরীক্ষক নিয়োগ দিয়েছে নিয়ন্ত্রক সংস্থা আইডিআরএ।
গতকাল রোববার নিরীক্ষা প্রতিষ্ঠান ফার্ম হুদা ভাসী চৌধুরী অ্যান্ড কোং-কে নিরীক্ষক হিসেবে নিয়োগ দেওয়া হয়। চিঠি পাওয়ার ৩০ দিনের মধ্যে তদন্ত কার্যক্রম শেষ করার নির্দেশ দেওয়া হয়েছে নিরীক্ষা প্রতিষ্ঠানটিকে। চিঠির তথ্যানুযায়ী, সোনালী লাইফের ১৭টি বিষয়ে তদন্তের নির্দেশনা দিয়েছে বীমা উন্নয়ন ও নিয়ন্ত্রণ কর্তৃপক্ষ (আইডিআরএ)।
১) ২০১৮ সালে কোম্পানির পরিশোধিত মূলধন বাড়ানোর জন্য পরিচালকেরা কোম্পানির শেয়ার কেনার সিদ্ধান্ত নেন। তবে প্রকৃতপক্ষে কয়জন পরিচালক কতটি শেয়ার ক্রয় করেন এবং এ জন্য কত টাকা পরিশোধ করা হয়েছে, তা যাচাই করা;
২) কোম্পানির মেয়াদি হিসাবের বিপরীতে সাউথ বাংলা ব্যাংকে একটি হিসাব খোলা ও ওই ঋণ হিসাব থেকে ৮ কোটি ৯৫ লাখ টাকা এবং একই ব্যাংকের একটি সঞ্চয়ী হিসাব থেকে ১ কোটি ৫৫ লাখ টাকা তুলে ৪ জন পরিচালকের শেয়ার কেনার মূল্য বাবদ মোট ১০ কোটি ৫০ লাখ টাকা পরিশোধের অভিযোগ যাচাই করা;
৩) ২০২২ সালে কোম্পানির পর্ষদে পারিবারিক কর্তৃত্ব বজায় রাখার লক্ষ্যে একই পরিবারের ৪ জন সদস্যের নামে বিপুলসংখ্যক শেয়ার বিনা মূল্যে হস্তান্তর করে পরিবারের সর্বাধিক সদস্যকে পরিচালক রাখার অভিযোগ যাচাই করা;
৪) ২০২৩ সালে কোম্পানির বর্তমান চেয়ারম্যানের ব্যক্তিগত ব্যবসা প্রতিষ্ঠানের (ড্রাগন সোয়েটার) প্রতি মাসের ঋণের কিস্তি বাবদ ৩ কোটি টাকা কোম্পানির হিসাব থেকে জনতা ব্যাংকে পরিশোধ করার বিষয় যাচাই করা;
৫) বর্তমান চেয়ারম্যানের মালিকানাধীন ভবন সোনালী লাইফ ইনস্যুরেন্সের জন্য কেনার নামে কোম্পানির এফডিআরের বিপরীতে সোশ্যাল ইসলামী ব্যাংক, সাউথ বাংলা অ্যাগ্রিকালচার ব্যাংক ও ফার্স্ট সিকিউরিটি ইসলামী ব্যাংক থেকে ১৫২ কোটি টাকা ঋণ গ্রহণ এবং এ জন্য ৩ বছরে প্রায় ১৫ কোটি টাকার বেশি সুদ দেওয়ার বিষয় পরীক্ষা করা;
৬) বর্তমান চেয়ারম্যানের মালিকানাধীন ইম্পেরিয়াল ভবন কোম্পানি কর্তৃক ৩৫০ কোটি টাকায় কেনার জন্য করা সমঝোতা চুক্তি যাচাই;
৭) আইডিআরএর অনুমতি ছাড়াই অক্টোবর, ২০২১ থেকে নভেম্বর, ২০২৩ সময়ে ইম্পেরিয়াল ভবনের মূল্য বাবদ বর্তমান চেয়ারম্যানের ৫৩ কোটি ৪৭ লাখ টাকা গ্রহণের অভিযোগ পরীক্ষা;
৮) বর্তমান চেয়ারম্যানের মালিকানাধীন ইম্পেরিয়াল ভবনের জমির মালিকানা এবং ভবন নির্মাণে রাজউক ও অন্যান্য সংস্থার যথাযথ অনুমোদন যাচাই;
৯) কোম্পানি থেকে ২০২১ থেকে ২০২৩ সালের মধ্যে মোট ৬১ কোটি ৬২ লাখ ৯০ হাজার ৫০০ টাকা তুলে বর্তমান চেয়ারম্যানের মালিকানাধীন বিভিন্ন প্রতিষ্ঠানে পাঠানোর অভিযোগ যাচাই করা;
১০) কোম্পানির পরিচালক কর্তৃক অবৈধভাবে মাসিক বেতন-ভাতা হিসেবে ২০২১ সালের ১ সেপ্টেম্বর থেকে ২০২৩ সালের ৩ সেপ্টেম্বর সময়ে ৩ কোটি ১৮ লাখ ৭৫ হাজার টাকা এবং পরে একইভাবে আরও অর্থ নেওয়ার অভিযোগ যাচাই করা;
১১) আইডিআরএর সার্কুলার অমান্য করে কোম্পানির চেয়ারম্যানের জন্য ১ কোটি ৭০ লাখ টাকায় বিলাসবহুল অডি গাড়ি কেনা এবং ২০২১-২৩ মেয়াদে এর রক্ষণাবেক্ষণ বাবদ বিপুল ব্যয় পরীক্ষা করা;
১২) চেয়ারম্যান ও তাঁর পরিবারের সদস্য পরিচালক কর্তৃক কোম্পানির ঘোষিত লভ্যাংশের অতিরিক্ত লভ্যাংশ গ্রহণের বিষয় যাচাই;
১৩) কোম্পানির চেয়ারম্যানের বিদেশে চিকিৎসার যাবতীয় খরচ, নিজের ও পরিবারের সদস্যদের ভ্রমণ ও কেনাকাটার খরচ, বিদেশে পড়ালেখার খরচ অবৈধভাবে কোম্পানির তহবিল হতে নির্বাহের অভিযোগ যাচাই;
১৪) কোম্পানির একজন পরিচালকের (শেখ মোহাম্মদ ড্যানিয়েল) ব্যক্তিগত অফিস কোম্পানির ভেতরে থাকা, গ্রুপ বিমা পলিসি থেকে বড় অঙ্কের কমিশন গ্রহণ এবং ঋণখেলাপি হওয়ার কারণে ১২ সেপ্টেম্বর ২০২০ তারিখ থেকে পরিচালক না হয়েও বোর্ড সভায় অংশগ্রহণ, সম্মানী-বোনাসসহ বিভিন্ন সুবিধা গ্রহণ এবং ব্যাংক হিসাবের স্বাক্ষরকারী হিসেবে থাকার অভিযোগ যাচাই করা;
১৫) কোম্পানির বর্তমান চেয়ারম্যান ২০১৪ সাল থেকে ব্যক্তিগত ঋণ সমন্বয়, বিজিএমইকে অনুদান, এসি কেনা, বিনোদন (পারিবারিক অনুষ্ঠান, বিয়ের উপহার), দুপুরের খাবার ও সন্ধ্যার নাশতার বিল, কোরবানির গরু ক্রয়সহ (২০২২ সালে) ব্যক্তিগত খরচ, ২০২২ ও ২০২৩ সালে নিজের ও পরিবারের সদস্যদের বিদেশ ভ্রমণ ব্যয় (১ কোটি ৯২ লাখ ৪৮ হাজার টাকা), আইপিও খরচের নামে অতিরিক্ত টাকা (১ কোটি) এবং পলিসি নবায়ন উপহার বাবদ নিজ প্রতিষ্ঠানের জন্য ১ কোটি ২৩ লাখ ৪৪ হাজার টাকা ইত্যাদি অর্থ কোম্পানি থেকে আত্মসাৎ করার অভিযোগ যাচাই করা;
১৬) বর্তমান চেয়ারম্যানের ১৫ তলা ভবনে বিভিন্ন অফিস/প্রতিষ্ঠান ভাড়া থাকা সত্ত্বেও সব ইউটিলিটি বিল কোম্পানি থেকে পরিশোধ এবং ২০২১ সাল থেকে ইম্পেরিয়াল ভবন কোম্পানি কর্তৃক পুরোপুরি ব্যবহার না করা সত্ত্বেও চেয়ারম্যান অবৈধ প্রভাবের মাধ্যমে পুরো ১৫ তলা ভবনের ভাড়া সোনালী লাইফ ইনস্যুরেন্স কোম্পানি লিমিটেডের পক্ষ থেকে পরিশোধের অভিযোগ যাচাই করা;
১৭) কোম্পানির বর্তমান চেয়ারম্যানের নিজস্ব প্রতিষ্ঠান ড্রাগন সোয়েটার ও স্পিনিং লিমিটেডের ২০২১ সালের কর বাবদ ১৩ লাখ ৭৫ হাজার টাকা সোনালী লাইফ ইনস্যুরেন্স কোম্পানি থেকে পরিশোধের বিষয় যাচাই করা।"
2024-01-01 15:19:36,২০২৪ সালে রাশিয়ার বিরুদ্ধে বদলা নেওয়ার হুঁশিয়ারি জেলেনস্কির,"ইউক্রেনের প্রেসিডেন্ট ভলোদিমির জেলেনস্কি ২০২৪ সালে বিপুল অস্ত্রশস্ত্র ব্যবহার করে রুশ বাহিনীর বিরুদ্ধে বদলা নেওয়ার শপথ নিয়েছেন। নতুন বছরের শুরুতেই ইউক্রেনের কয়েকটি শহরে হামলা হওয়ার পর এ হুঁশিয়ারি দেন তিনি।
সাম্প্রতিক দিনগুলোয় রাশিয়া ও ইউক্রেনে হামলার সংখ্যা বেড়েছে। গত শনিবার রাশিয়ার বেলগোরোদ শহরে হামলার ঘটনায় ২৪ জন নিহত হয়েছেন। এর এক দিন আগে ইউক্রেনের শহরগুলো লক্ষ্য করে মস্কোর চালানো ক্ষেপণাস্ত্র ও ড্রোন হামলায় ৩৯ জন নিহত হন। ২০২২ সালের ফেব্রুয়ারিতে ইউক্রেন যুদ্ধ শুরুর পর থেকে এটি সবচেয়ে বড় বিমান হামলাগুলোর একটি। এর মধ্যে গতকাল রোববার মধ্যরাতে নতুন বছরের শুরুতেও হামলার কবলে পড়ে ইউক্রেন।
নগরের কর্মকর্তারা বলেন, আজ সোমবার ইউক্রেনের রাজধানী কিয়েভের জন্য শোকের দিন।
গতকাল মধ্যরাতে নতুন বছর শুরুর কয়েক ঘণ্টা পর রাশিয়া নিযুক্ত দোনেৎস্ক অঞ্চলের প্রধান বলেন, সেখানকার প্রধান শহরে রকেট থেকে ছোড়া ব্যাপক গোলা হামলায় ৪ ব্যক্তি নিহত ও ১৩ জন আহত হয়েছেন।
ইউক্রেনের দক্ষিণে ওদেসা অঞ্চলের গভর্নর ওলেগ কিপের বলেছেন, রাশিয়ার ড্রোন হামলায় এক ব্যক্তি নিহত ও তিনজন আহত হয়েছেন।
আজ ভোরে ইউক্রেনের পশ্চিমে লিভিভ অঞ্চলের গভর্নর মাকসিম কোজিৎস্কি বলেন, আকাশ প্রতিরক্ষাব্যবস্থা ব্যবহার করে রুশ ড্রোন ভূপাতিত করা হয়েছে।
নববর্ষ উপলক্ষে টেলিভিশনে দেওয়া ভাষণে জেলেনস্কি বলেন, ‘আগামী বছর শত্রুপক্ষকে আমাদের দেশি উৎপাদনের (অস্ত্রশস্ত্র) ধাক্কা সামাল দিতে হবে।’
জেলেনস্কি আরও বলেন, আগামী বছর ইউক্রেনের অস্ত্রভান্ডারে অন্তত ১০ লাখ অতিরিক্ত ড্রোন যুক্ত হবে। পাশাপাশি পশ্চিমা সহযোগীদের দেওয়া এফ-১৬ যুদ্ধ বিমানও থাকবে।
এদিকে নববর্ষ উপলক্ষে গতকাল দেওয়া ভাষণে রুশ প্রেসিডেন্ট ভ্লাদিমির পুতিন ইউক্রেনের নাম নেননি, তবে তিনি সম্মুখযুদ্ধে থাকা রুশ সেনাদের প্রশংসা করেছেন এবং কঠিন সময়ে ঐক্য বজায় রাখার জন্য আহ্বান জানিয়েছেন।"
2024-01-01 15:14:23,গোয়ালন্দে ব্যাডমিন্টন খেলার সময় পুলিশ কর্মকর্তার মৃত্যু,"গোয়ালন্দ ঘাট থানার পুলিশ পরিদর্শক (তদন্ত) উত্তম কুমার ঘোষ বলেন, গতকাল রাত ৯টার দিকে মনিরুজ্জামান মুন্সী থানা-পুলিশের আরও তিনজনের সঙ্গে থানার মাঠে ব্যাডমিন্টন খেলছিলেন। বিপরীত পক্ষের ছোড়া শাটল ঠেকাতে গিয়ে পেছনের ঘুরতেই পা ফসকে পড়ে যান তিনি। প্রাথমিকভাবে সহকর্মীরা তাঁর মাথায় পানি ঢেলে সুস্থ করার চেষ্টা করেন। সহকর্মীদের চিৎকার শুনে পরিদর্শক (তদন্ত) উত্তম কুমার ঘোষ দৌড়ে মাঠে গিয়ে এমন অবস্থা দেখে দ্রুত মনিরুজ্জামানকে উদ্ধার করে গোয়ালন্দ উপজেলা স্বাস্থ্য কমপ্লেক্সে নিয়ে যান। এ সময় হাসপাতালের জরুরি বিভাগের চিকিৎসা মনিরুজ্জামান মুন্সীকে মৃত ঘোষণা করেন।
গোয়ালন্দ উপজেলা স্বাস্থ্য কমপ্লেক্সের আবাসিক চিকিৎসা কর্মকর্তা (আরএমও) শরীফুল ইসলাম বলেন, রাত ৯টার দিকে ডিএসবির দারোগাকে হাসপাতালে আনা হয়। এ সময় প্রাথমিক পরীক্ষা শেষে বোঝা যায়, হাসপাতালে আনার আগেই তিনি হার্ট অ্যাটাকে মারা গেছেন।
রাজবাড়ীর পুলিশ সুপার আবুল কালাম আজাদ আজ সকালে মুঠোফোনে প্রথম আলোকে বলেন, গতকাল রাতে পুলিশ লাইনস জামে মসজিদে মনিরুজ্জামান মুন্সীর জানাজা অনুষ্ঠিত হয়। এতে জেলা পুলিশের ঊর্ধ্বতন কর্মকর্তারা অংশ নেন। জানাজা শেষে দিবাগত রাত ১২টার দিকে পরিবারের কাছে লাশ হস্তান্তর করা হয়।"
2024-01-01 15:12:44,অন্তত ১০ হাজার মানুষের কর্মসংস্থান সৃষ্টির আশ্বাস সাকিবের,"দ্বাদশ জাতীয় সংসদ নির্বাচন সামনে রেখে মাগুরায় তরুণদের সঙ্গে কথা বললেন সাকিব আল হাসান। জেলার বেকার সমস্যা সমাধানে অন্ততপক্ষে ১০ হাজার মানুষের কর্মসংস্থান সৃষ্টি, ওয়ার্ল্ড ক্লাস ক্রিকেট একাডেমি গড়ে তোলা, ফ্রি ওয়াই–ফাই জোন তৈরি, কৃষি খাতের আধুনিকায়নসহ বিভিন্ন উন্নয়ন–পরিকল্পনার কথা জানালেন মাগুরা–১ আসনের আওয়ামী লীগের প্রার্থী।
গতকাল রোববার সন্ধ্যায় শহরের নোমানী ময়দানে ‘ইয়ুথ টক উইথ সাকিব মঞ্চ’ থেকে নতুন প্রজন্মের ভোটারদের নানা প্রশ্নের উত্তর পর্বে নিজের এসব পরিকল্পনার কথা জানান জাতীয় ক্রিকেট দলের অধিনায়ক। সন্ধ্যা সাতটায় মঞ্চে ওঠেন সাকিব। আওয়ামী লীগের রোড টু স্মার্ট বাংলাদেশ কর্মসূচির ফোকাল পয়েন্ট সুফি ফারুক ইবনে আবুবকরের সঞ্চালনায় সেখানে উপস্থিত কয়েক শ তরুণ ভোটারের মধ্য থেকে ১১ জন জেলার স্বাস্থ্য, শিক্ষা ও ক্রীড়াঙ্গনের মানোন্নয়ন, নতুন কর্মসংস্থান সৃষ্টির পাশাপাশি নির্বাচনী এলাকার মানুষের কল্যাণে নিজস্ব পরিকল্পনার বিষয়ে বিভিন্ন প্রশ্ন ও সাকিবের পরিকল্পনা জানতে চান। নতুন প্রজন্মের কাছ থেকে পাওয়া এসব প্রশ্নের বিপরীতে একে একে জবাব দেন মাগুরা–১ আসনের নৌকার প্রার্থী।
অনুষ্ঠানে কাইয়ুম নামের এক তরুণ মাগুরার খেলাধুলার উন্নয়নে পরিকল্পনা কী, তা জানতে চান। প্রশ্নের জবাবে সাকিব বলেন, ‘আমি চাই খেলাধুলার প্রতিটি সেক্টরেই যেন উন্নয়ন হয়। আমি যত দূর জানি, মাগুরায় ভালো ফুটবলার তৈরি হচ্ছে। ক্রিকেটটা সামহাউ (যেকোনো কারণে) ওভাবে ডেভেলপ (উন্নতি) হয়নি, যেভাবে হওয়ার কথা ছিল। সেটা থেকে আসে আসলে মাঠের সংকট। আমাদের ওভাবে কোনো ডেজিগনেটেড (আলাদা) ক্রিকেট স্টেডিয়াম নেই, যেটা আমাদের জন্য বড় চ্যালেঞ্জ। মাগুরার মতো এমন ছোট জেলায় এ রকম স্টেডিয়াম করা সম্ভব হবে কি না, আমি জানি না। তবে আমার একটা সুপ্ত ইচ্ছা আছে, যাতে আমরা (মাগুরায়) ফার্স্ট ক্লাস ম্যাচের আয়োজন করতে পারি। আমাদের স্টেডিয়ামে আমার মনে হয় সে রকম জায়গা আছে, যেখানে আমরা ফার্স্ট ক্লাস ম্যাচ আয়োজন করতে পারি। আর অন্যান্য স্পোর্টস নিয়ে আমি এখন বলতে পারব না খুব বেশি।’
ক্রিকেট একাডেমির প্রশ্নে সাকিব বলেন, ‘অনেক দিনের শখ ছিল মাগুরায় একটা একাডেমি করব। সেটা করতে না পেরে আসলে ঢাকাতেই একটা করে ফেলেছি। তবে আমি আশাবাদী, এবার মাগুরায় ওই রকমই বিশ্বমানের একটা একাডেমি বা ওইটারই একটা ফ্র্যাঞ্চাইজি এখানে তৈরি করা হবে, যেটার সব সুযোগ-সুবিধা খুলনা বিভাগের মানুষ বা বাংলাদেশের সব স্তরের মানুষই এখানে পাবে। মাগুরার মানুষের যে সুবিধাটা হবে, সেটা হচ্ছে তারা ঘর থেকে গিয়ে ট্রেনিংটা করতে পারবে।’
আগামী নির্বাচনে সংসদ সদস্য নির্বাচিত হলে মাগুরার শিল্পায়নে উদ্যোগ নেবেন কি না—এমন প্রশ্নের জবাবে সাকিব বলেন, ‘মাগুরা কৃষিপ্রধান একটি ছোট জেলা। এখানে শিল্পের বিপ্লব ঘটেনি। প্রসার খুব কম। কর্মসংস্থান সৃষ্টির উদ্যোগ নিতে পারি। যদিও সেটি একটি বড় চ্যালেঞ্জ; কিন্তু নির্বাচিত হলে সেই চ্যালেঞ্জ নিতে পারব। যেহেতু কৃষিপ্রধান অঞ্চল, সেটিকে কীভাবে আরও ডেভেলপ করা যায়, সেটি নিয়ে কাজ করা যেতে পারে।’
বেকার সমস্যা সমাধানে পরিকল্পনা আছে কি না—এমন প্রশ্নের জবাবে সাকিব বলেন, ‘আমার অনেক দিনের স্বপ্ন ছিল জেলার বেকার সমস্যা সমাধানে একটি ভূমিকা রাখা। অন্ততপক্ষে ১০ হাজার লোকের কর্মসংস্থানের সুযোগ সৃষ্টি করা। রাজনীতির প্ল্যাটফর্মে থেকে এটি করা সম্ভব। আমি নিজেও আশাবাদী, সেটি করতে পারব।’
একইভাবে অন্য তরুণ ভোটারদের প্রশ্নের জবাবে সাকিব বলেন, ‘একটি নির্দিষ্ট দিক নয়, সমষ্টিগত উন্নয়নের জন্য কিছু করার পরিকল্পনা রয়েছে। এখানকার সাধারণ মানুষের প্রথম চাওয়া নিজেদের নিরাপত্তা। এরপর মূলত তাদের মৌলিক অধিকারগুলো যেন নিশ্চিত হয়, সেটি। এটি যে পাচ্ছে না, তা নয়। দেশ এগিয়ে যাচ্ছে। সেই হিসেবে তারাও উপযুক্ত সময়ের মধ্যে নিজেদের অধিকার বাস্তবায়নের নিশ্চয়তা চায়। অবশ্যই সেটি নিয়ে কাজ করার সুযোগ পাব, যদি আমাকে নির্বাচিত করা হয়।’"
2024-01-01 17:14:04,৯৯ টাকায় মনের চিকিৎসা করছে জাহ্নবী রহমানের ‘রিল্যাক্সি’,"পারিবারিক সংকট, চাকরির চাপ কিংবা সাইবার বুলিং—এ ধরনের নানা মানসিক সমস্যায় অনেকেই শরণাপন্ন হন পেশাদার মনোবিদের। তবে সরাসরি মনোবিদের সঙ্গে কথা বলা অনেকের জন্য কঠিন হয়ে যায়। আবার বিষয়টি জানাজানি হলে অনেক সময় আশপাশের মানুষের কটু কথা শুনতে হয়। তবে এসব সমস্যার সমাধান নিয়ে এসেছে মানসিক স্বাস্থ্য সহায়তায় প্রযুক্তিনির্ভর স্টার্টআপ ‘রিল্যাক্সি’।
নিজের মানসিক সমস্যার কারণে একসময় পেশাদার সাইকোলজিস্ট বা মনোবিদের দ্বারস্থ হয়েছিলেন রিল্যাক্সির সহপ্রতিষ্ঠাতা জাহ্নবী রহমান। একপর্যায়ে আত্মহত্যা করার কথাও ভেবেছিলেন। পরে মনোবিদের সঙ্গে কথা বলে সামলে ওঠেন তিনি। বুঝতে পারেন, তাঁর মতোই সমস্যায় ভুগছেন, এমন অনেকে রয়েছেন চারপাশে। কীভাবে তাঁদের সাহায্য করা যায়, সেই ভাবনা থেকে পরে তিনি ডেভেলপ করেন ‘রিল্যাক্সি’ অ্যাপটি।
বিশ্ববিদ্যালয়ে তৃতীয় বর্ষে পড়ার সময় বেশ কয়েকটি প্রকল্প নিয়ে কাজ করেছিলেন জাহ্নবী রহমান। এর মধ্যে একটি ছিল ‘ক্যাপ্টেন আর্থ’ গেম তৈরি। এ কাজে তাঁর সঙ্গী ছিলেন নাঈমুল হক ও সামিউল ইসলাম, যাঁরা পরে তাঁর সঙ্গে গড়ে তোলেন রিল্যাক্সি। মূলত ১৮ বছরের কম বয়সীদের সফট স্কিল বাড়ানোর লক্ষ্য নিয়ে গেমটি তৈরি করা হয়েছিল। পরে এই গেমেই মানসিক স্বাস্থ্যের বিষয়গুলো যোগ করেন তিন উদ্যোক্তা।
২০২০ সালের শেষ দিকের কথা। দেশে তখন করোনাভাইরাসের প্রকোপ চলছে। ওই সময়ে খুলনা প্রকৌশল ও প্রযুক্তি বিশ্ববিদ্যালয়ে (কুয়েট) পরপর দুটি আত্মহত্যার ঘটনা ঘটে। তখন তাঁদের পরিচিত অনেকেই মনোবিদের সন্ধান করছিলেন। পরিস্থিতির গুরুত্ব বুঝে ক্যাপ্টেন আর্থ নামে ফেসবুকে একটি পেজ খোলেন তাঁরা। এর মাধ্যমে বিশেষজ্ঞ মনোবিদদের সঙ্গে আগ্রহী ব্যক্তিদের সংযোগ স্থাপন করতে পারতেন। মাত্র ছয় মাসে হাজারের বেশি মানুষকে সেবা দেয় এই ফেসবুক পেজ।
তবে ফেসবুকে অনেকেই কথা বলতে স্বাচ্ছন্দ্য বোধ করতেন না। এ ছাড়া ছিল ভুল তথ্যের ছড়াছড়ি এবং ব্যক্তিগত নিরাপত্তা ক্ষুণ্নের ঝুঁকিও। এসব ভেবে ২০২২ সালের জুলাইয়ে জাহ্নবী রহমান অন্য দুই উদ্যোক্তার সঙ্গে মিলে তৈরি করেন রিল্যাক্সি নামের বিশেষায়িত অ্যাপ। পরে সেটিকেই স্টার্টআপ প্রতিষ্ঠানে রূপ দেন তাঁরা।
জাহ্নবী রহমান মনে করেন, বাংলাদেশের সামাজিক বাস্তবতায় মানসিক স্বাস্থ্যগত সমস্যা নিয়ে প্রকাশ্যে কথা বলা সহজ নয়। এ ছাড়া রাজধানী ঢাকার মতো শহরে যানজট এড়িয়ে মনোবিদের কাছে সশরীর যাওয়ার জন্য আলাদা সময় বের করাও অনেকের জন্য কঠিন হয়ে যায়। জাহ্নবী রহমান বলেন, এ ক্ষেত্রে রিল্যাক্সি অ্যাপের মাধ্যমে মাত্র ১২ ঘণ্টার মধ্যে ঘরে বসেই একজন সনদপ্রাপ্ত মনোবিদের সেবা নিতে পারছেন গ্রাহকেরা। অর্থাৎ একজন গ্রাহক যোগাযোগ করার ১২ ঘণ্টার মধ্যেই এই পেশাদারি সেবা পেয়ে যান।
রিল্যাক্সি অ্যাপের আরেকটি বিশেষ বৈশিষ্ট্য হচ্ছে এখানে গ্রাহকেরা সম্পূর্ণভাবে নিজেদের পরিচয় গোপন রেখে মনোবিদের সঙ্গে কথা বলার সুযোগ পাচ্ছেন। ফলে ব্যক্তিগত তথ্যের নিরাপত্তা নিয়ে কোনো সংশয় থাকে না। কল করে কথা বলার পাশাপাশি মনোবিদের সঙ্গে চ্যাট করারও সুযোগ আছে এই অ্যাপে; পাশাপাশি এতে রয়েছে বিভিন্ন ধরনের অডিও-ভিজ্যুয়াল মেডিটেশন ও সমমনাদের সঙ্গে কমিউনিটি চ্যাটের মতো সেবা।
চিকিৎসার বিভিন্ন ধাপ অনুসরণ করে নিজের কতটা অগ্রগতি হলো, সেটিও জানা যায় এই অ্যাপের মাধ্যমে। মাত্র ৯৯ টাকা থেকে দেড় হাজার টাকার মধ্যে পাওয়া যায় এসব সেবা। তবে অ্যাপের অনেক সেবা মিলছে বিনা মূল্যেই।
জাহ্নবী রহমান বলেন, ‘আমাদের চারপাশের মানুষ অ্যাংজাইটি (মানসিক উৎকণ্ঠা), স্ট্রেস (চাপ), রিলেশনশিপ ট্রমা (সম্পর্কসংক্রান্ত আঘাত), পারিবারিক ও আর্থিক সংকট, পরীক্ষার ধকল, বুলিং ইত্যাদি অসুবিধার মধ্য দিয়ে যান। এ ধরনের ৪০টির বেশি সমস্যা নিয়ে রিল্যাক্সি কাজ করছে। আমাদের সঙ্গে যুক্ত আছেন প্রায় ১০০ মনোবিদ। রিল্যাক্সির প্রশিক্ষিত কর্মীরা প্রাথমিকভাবে গ্রাহকের সমস্যা বুঝে তাঁদের নির্দিষ্ট মনোবিদের সঙ্গে আলাপের জন্য পরামর্শ দেন।’
২০২১ সালের শুরুতে ইউনিসেফের জেনারেশন আনলিমিটেড কর্মসূচির আইডিয়া প্রতিযোগিতায় অংশ নিয়ে এক লাখ টাকা অনুদান বা গ্র্যান্ট পায় ক্যাপ্টেন আর্থ। একই বছরের অক্টোবরে বঙ্গবন্ধু ইনোভেশন গ্র্যান্টে (বিগ) অংশ নিয়ে ১০ লাখ টাকা অনুদান পায় জাহ্নবীদের উদ্যোগ। এসব অর্থের একটি অংশ তাঁরা রিল্যাক্সি প্ল্যাটফর্ম তৈরিতে বিনিয়োগ করেন। পরবর্তী সময়ে সাজেদা ফাউন্ডেশনসহ আরও কিছু বিনিয়োগকারীর কাছ থেকে বিনিয়োগ পান তাঁরা। সব মিলিয়ে এখন পর্যন্ত প্রায় ৭০ লাখ টাকা বিনিয়োগ হয়েছে রিল্যাক্সিতে। প্রতিষ্ঠানটিতে নিয়মিত কাজ করছেন ১৫ কর্মী।
জাহ্নবী রহমান জানান, তাঁদের প্ল্যাটফর্মে এখন পর্যন্ত ৫০ হাজারের বেশি গ্রাহক নিবন্ধিত হয়েছেন। এর মধ্যে ৪০ শতাংশ গ্রাহক ঢাকার বাইরের। রিল্যাক্সি অ্যাপ থেকে সরাসরি সেবা গ্রহণ করেছেন ১০ হাজারের বেশি গ্রাহক। বর্তমানে প্রতি মাসে গড়ে এক হাজার গ্রাহক তাঁদের কাছ থেকে সেবা নিচ্ছেন। এখনো মুনাফার পর্যায়ে না গেলেও গত এক বছরে প্রতিষ্ঠানটির আয়ে ১৪ শতাংশ প্রবৃদ্ধি হয়েছে। স্টার্টআপটি ২০২৪ সালের শেষ নাগাদ ব্রেক ইভেন বা না-লাভ না-ক্ষতি পর্যায়ে যাওয়ার লক্ষ্য নিয়ে এগোচ্ছে।
আগামী দিনে কী করতে চান—জানতে চাইলে জাহ্নবী রহমান বলেন, ‘আমরা মানসিক স্বাস্থ্যসেবা সব পর্যায়ে পৌঁছে দিতে চাই। বর্তমানে আমরা বিভিন্ন বেসরকারি প্রতিষ্ঠান থেকে বিটুবি (বিজনেস টু বিজনেস) ধরনের সেবার অফার পাচ্ছি। নতুন বছরে (২০২৪ সালে) এ বিষয়ে আমাদের বড় লক্ষ্য থাকবে। ২০২৫ সাল নাগাদ বিদেশেও কাজ সম্প্রসারণের পরিকল্পনা করছি আমরা।’
শারীরিক সুস্থতার মতো মানসিক স্বাস্থ্য সুরক্ষাও সমান গুরুত্বপূর্ণ বলে মনে করেন জাহ্নবী রহমান। তিনি বলেন, ‘শুধু খারাপ সময় নয়, আমাদের সব সময়ই মানসিকভাবে ভালো থাকা প্রয়োজন। এ জন্য ভবিষ্যতে মানসিক স্বাস্থ্যকে প্রভাবিত করে এমন বিভিন্ন ধরনের শারীরিক সুস্থতা ও পুষ্টিসংক্রান্ত বিষয় নিয়ে আমরা কাজ করব। এতে মানুষের জীবযাত্রায় ইতিবাচক পরিবর্তন আনা সম্ভব হবে।’"
2024-01-01 16:53:22,"জামাল চান আরেক ধাপ ওপরে যেতে, সাফ শিরোপা ধরে রাখার আশা সাবিনার","ক্রিকেট এক পাশে রাখলে অন্য খেলাগুলোর বড় এক পৃথিবীই গড়ে উঠেছে বাংলাদেশে। সেই পৃথিবী খেলার আলোয় ভরে উঠুক নতুন বছরে। জন্ম হোক নতুন তারকার। এ প্রত্যাশার কথা জানিয়ে ফুটবল, হকি, আর্চারি, গলফ, দাবা, ভারোত্তোলনের মতো খেলাগুলোর সেরা খেলোয়াড়েরা নিজেদের ছাপিয়ে যেতে চান ২০২৪ সালে। দলগতভাবে আরেকটু ভালো করার প্রত্যয় সবারই। তবে বেশির ভাগ খেলোয়াড়ই নিজের সেরাটা মাঠে দিতে পারলেই খুশি।
বিদায়ী বছরটা দেশের ফুটবলে কিছুটা সুবাতাস ছড়িয়েছে। ১৪ বছর পর সাফ চ্যাম্পিয়নশিপের সেমিফাইনালে খেলেছে জাতীয় দল। বিশ্বকাপ বাছাইয়ের প্রথম রাউন্ডে মালদ্বীপকে হারিয়ে দ্বিতীয় রাউন্ডে উঠেছেন জামাল ভূঁইয়ারা। আফগানিস্তান ও লেবাননের সঙ্গে ড্র করেছে। বিশ্বকাপ বাছাইয়ের দ্বিতীয় রাউন্ডে ছয় ম্যাচের তিনটি গত বছর খেলেছেন জামাল ভূঁইয়ারা। বাকি তিনটি খেলবেন নতুন বছরের মার্চ আর জুনে। গত বছরের ভালো খেলার ধারাবাহিকতা ধরে রাখাই নতুন বছরে জাতীয় দলের ফুটবলারদের বড় চাওয়া।
জাতীয় দলের অধিনায়ক জামাল ভূঁইয়া দেশের বাইরে। আর্জেন্টিনার তৃতীয় বিভাগের দলে আপাতত তাঁর খেলাও নেই। ফুরফুরে মেজাজে আছেন। ইউরোপ থেকে প্রথম আলোর মাধ্যমে সবাইকে নতুন বছরের শুভেচ্ছা জানিয়ে তাঁর কণ্ঠে তৃপ্তি ঝরেছে ২০২৩ নিয়ে, ‘২০২৩ আমরা উপভোগ করেছি। আমি মনে করি, বিদায়ী বছরে আমরা ভালো খেলেছি। শক্তিশালী দলের সঙ্গে লড়াই করেছি। কিছু হতাশা থাকলেও অনেক ইতিবাচক দিক আছে।’
২০২৪ সালে নিজেদের কাছে কী চাওয়া? চাওয়াটা আসলে ফিফার তালিকায় ১৮৩ থেকে একটু এগোনো। সে পথে ২০২৪ আরও ভালো কাটবে আশাবাদ জানিয়ে নতুন লক্ষ্যও দাঁড় করিয়েছেন জামাল, ‘এ বছর আমরা আরেক ধাপ ওপরে যেতে চাই। উন্নতি করতে চাই নিজেদের অবস্থানের।’
তবে ঘরোয়া ফুটবলে ঢাকার বাইরে নিয়মিত খেলা নেই। ঢাকার নিচের দিকের লিগগুলোও অনিয়মিত। বয়সভিত্তিক ফুটবল নেই। অথচ কে না জানে, বয়সভিত্তিক ফুটবলে জোর দেওয়াই দেশের রুগ্‌ণ ফুটবলের মুক্তির পথ। বাংলাদেশের শীর্ষ ক্লাবগুলো বছরে একটা লিগ খেলেই দায় সারে। তাদের কোনো লক্ষ্য নেই। ফলে দেশীয় ফুটবল কাঠামোয় উন্নতি না এলে লক্ষ্য পূরণ কঠিনই। নড়বড়ে ঘরোয়া কাঠামোয় খেলে জাতীয় দল উন্নতি করতে পারে না, তা ভালোই জানেন জামাল।
জানেন সাবিনা খাতুনও। মেয়েদের ফুটবলে ২০২৩ সালটা মিশ্র কেটেছে। আগের বছর যেখানে নেপালকে তাদেরই মাঠে ৩-১ গোলে হারিয়ে সাফ জেতে বাংলাদেশ, সেখানে ২০২৩ সালে নেপালের সঙ্গে তিন ম্যাচই ড্র। সেটা মাথায় রেখেও বিদায়ী বছর নিয়ে অখুশি নন বাংলাদেশ নারী ফুটবল দলের অধিনায়ক সাবিনা। বছরের শেষটা ভালো কাটার তৃপ্তি নিয়ে বলেছেন, ‘বছরের শেষ দিকে আমরা সিঙ্গাপুরকে দুই ম্যাচে ভালোভভাবে হারিয়েছি। বছরটা ভালোভাবে শেষ হয়েছে।’
নতুন বছরে সাবিনার প্রত্যাশা, ‘নতুন বছরের অক্টোবরে সাফ চ্যাম্পিয়নশিপ, সাফ মাথায় রেখেই এগোতে হবে। সাফের শিরোপা ধরে রাখতে চাইব নতুন বছরে। আর চাইব, এ বছর যেন আরও আন্তর্জাতিক ম্যাচ খেলতে পারি। সাফের ভালো প্রস্তুতির জন্য প্রীতি ম্যাচের বিকল্প নেই। আরেকটা চাওয়াও আছে—মেয়েদের ঘরোয়া টুর্নামেন্ট যেন বাড়ে।’
মেয়েদের ঘরোয়া টুর্নামেন্ট বলতে শুধু লিগ। কিন্তু সেটাও অনিয়মিত। বিদায়ী বছরে মেয়েদের লিগ হয়নি। নতুন বছরের ফেব্রুয়ারিতে হওয়ার কথা। কিন্তু সময়মতো হবে কি না, সংশয় আছে। মেয়েদের লিগে হ্যাটট্রিক চ্যাম্পিয়ন বসুন্ধরা কিংস এবার খেলছে না। ফলে লিগ আকর্ষণ হারাতে চলেছে। মেয়েদের জন্য ফেব্রুয়ারিতে সৌদি আবরের সঙ্গে প্রীতি ম্যাচের কথাবার্তা এগিয়েছিল, কিন্তু সৌদি আরব আপাতত খেলবে না ‘শক্তিশালী’ বাংলাদেশের সঙ্গে। বিকল্প হিসেবে কোন দলের সঙ্গে কবে ম্যাচ খেলবে, বাফুফে এখনো তা ঠিক করে উঠতে পারেনি।
সাংগঠনিকভাবে দুর্বল বাংলাদেশ হকি ফেডারেশন নতুন বছরে কী করতে চায়, তা নিয়ে তাদের নেই কোনো পরিকল্পনা। তবে কোনো হকি খেলোয়াড়ের কাছে নতুন বছরের প্রত্যাশা নিয়ে জানতে চাইলে প্রথমেই তিনি বলবেন খেলাটা যেন মাঠে থাকে। ২০ থেকে ২৫ বছর ধরে এটাই তাঁদের মূল চাওয়া নতুন বছরে। ২০২৪ সালও এর ব্যতিক্রম নয়।
জাতীয় দলের ডিফেন্ডার মোহাম্মদ আশরাফুল যেমন বললেন, ‘গত বছর আমরা শুধু এশিয়ান গেমস খেলেছি। এর বাইরে ঘরোয়া কোনো খেলা হয়নি। নতুন বছরে সবকিছুর আগে চাইব, ঘরোয়া হকি যেন মাঠে গড়ায়। খেলাটা মাঠে থাকলেই আমরা খুশি।’
ব্যক্তিগতভাবে বিভিন্ন খেলার শীর্ষ খেলোয়াড়েরা নতুনভাবে শুরু করতে চান বছরটা। আন্তর্জাতিক অঙ্গনে একাধিক সোনা জেতা আর্চার রোমান সানার জন্য বিদায়ী বছরটা ভালো কাটেনি। শৃঙ্খলাভঙ্গের অভিযোগ কয়েক মাস নিষিদ্ধ থাকতে হয়েছে। তির-ধনুক হাতেও নামের প্রতি সুবিচার করতে পারেননি। নতুন বছরে জ্বলে উঠতে চান আবার, ‘২০২৩ সালে যে টুর্নামেন্টগুলো খেলতে পারিনি, নতুন বছরে সেসব খেলতে চাই। বিদায়ী বছরে যে ভুলগুলো করেছিলাম, সেসব শুধরে বছরটাকে স্মরণীয় করার স্বপ্ন দেখি। নিজেকে অন্য এক উচ্চতায় তুলে অন্য এক রোমান সানা হিসেবে আমাকে তুলে ধরতে চাই। ২০২৪ সালে অলিম্পিকে সরাসরি খেলার যোগ্যতা অর্জন করতে চাই।’
ট্যুর কার্ড মিস করায় নতুন বছরে এশিয়ান ট্যুরের সব টুর্নামেন্ট খেলতে পারবেন না গলফার সিদ্দিকুর রহমান। র‍্যাঙ্কিংয়ে ৬০–এর মধ্যে নেই তিনি, ক্যারিয়ারে সবচেয়ে বাজে অবস্থান ৮৩-তে আছেন। সেটা মনে রেখেই বলছেন, ‘২০২৩ ভালো কাটেনি আমার। টুর্নামেন্ট খেলে অর্থ পাওয়ার দিকটা আগের বছরের মতো থাকলেও র‍্যাঙ্কিংয়ে পিছিয়ে গেছি। নতুন বছরে চাইব, র‍্যাঙ্কিংয় যেন আবার ওপরের দিকে উঠে আসতে পারি।’
ভারোত্তোলক মাবিয়া আক্তারেরও ২০২৩ সালটা ভালো যায়নি। চোটের সমস্যার সঙ্গে অসুস্থতাও তাঁকে ভুগিয়েছে। নতুন বছরটা চান পুরো ফিট থেকে খেলে যেতে, ‘২৩ সালে ভালো পারফরম্যান্স হয়নি। ২০২৪ সাল যেন ভালো কাটে, নিজের কাছে নিজের চাওয়া এটাই। ২০২৪ সালে অলিম্পিক গেমস আছে প্যারিসে। আমরা যেন কোয়ালিফাই করে অলিম্পিকে যেতে পারি, ওয়াইল্ড কার্ড যেন না লাগে। একটা মানসম্মত জায়গায় যেন আমরা আসতে পারি, সে প্রত্যাশাই থাকবে।’
দেশের ঘুণে ধরা ক্রীড়াকাঠামোয় বদলের আকাঙ্ক্ষা রাখছেন এসএ গেমসে দুটি সোনাজয়ী মাবিয়া। খেলা নিয়ে গঠনমূলক পরিকল্পনা চান। প্রশিক্ষণকে যেন সারা বছর অগ্রাধিকার দেওয়া হয়। যে খেলাগুলোয় ভালো ফল আসে, সেগুলোকে যেন পরিকল্পনা করে অনুশীলনে রাখা হয় বছরজুড়ে। এটুকুই মাবিয়ার চাওয়া নতুন বছরে।
২০২৩ সালে চার-পাঁচবার গ্র্যান্ডমাস্টার নর্মের কাছাকাছি গিয়েও পারেননি ফাহাদ রহমান। স্বাভাবিকভাবেই নতুন বছরে নর্ম করার লক্ষ্য থাকবে তাঁর। সম্ভব হলে এ বছরই গ্র্যান্ডমাস্টার খেতাবটা পেতে চান এই আন্তর্জাতিক মাস্টার। এটিকেই মূল লক্ষ্য বানিয়ে ২০ বছরের তরুণ তাকিয়ে আছেন জাতীয় চ্যাম্পিয়নশিপের দিকেও, যেখানে তিনি ৫ বার খেলে ২ বার রানারআপ হয়েছেন। চ্যাম্পিয়ন হতে পারেননি।
সেই অধরা শিরোপাও জিততে চান নতুন বছরে, ‘জাতীয় চ্যাম্পিয়নশিপে চ্যাম্পিয়ন হতে চাইব এ বছর।’ সঙ্গে আরও কিছু চাওয়াও যোগ করেছেন, ‘সামগ্রিকভাবে চাওয়া হলো, যেন বিদেশে খেলতে পারি। একটা স্পনসর হলে ভালো। চাই দাবায় যেন আরও বেশি টুর্নামেন্ট হয়। গত দুই বছর টুর্নামেন্ট সেভাবে হয়নি। আশা করি, নতুন কমিটি এসে দাবাকে জাগিয়ে তুলবে। টুর্নামেন্ট হচ্ছে না বলে সবাই অনুশীলনের বাইরে। অলিম্পিয়াড হবে নতুন বছরে, অলিম্পিয়াডের আগে যেন বিদেশি কোচ পাই।’
বছর শেষে মেলানো যাবে খেলোয়াড়দের চাওয়া কতটা পূরণ হয়েছে। তার আগে নতুন বছরে নতুন আশাতেই থাকবে গোটা ক্রীড়াঙ্গন। কিন্তু বাংলাদেশের ক্রীড়া সংস্কৃতি বলছে, গতানুগতিক ধারার বাইরে ক্রীড়াঙ্গনে বিরাট কিছু বদল হবে, সে আশা না করাই ভালো নতুন বছরে।"
2024-01-01 15:17:05,এক মাস ধরে মাটি কেটে গ্রামবাসীর জন্য সুপেয় পানি এনেছেন উপকূলের রাসেল,"সুন্দরবনঘেঁষা উপকূলীয় জনপদ হচ্ছে সবুজ আর বিষের যুগলবন্দী রূপ। একদিকে বন, সাগরমুখী নদ-নদীর ঘন দৃশ্য, অন্যদিকে লবণের ক্ষত। সেই বৈরিতার দৃশ্য আরও প্রকট হয় বঙ্গোপসাগরের কাছাকাছি গেলে। এমন এক জনপদ বাগেরহাটের শরণখোলা উপজেলার সাউথখালী ইউনিয়ন। যেখানে ২০০৭ সালে আঘাত হানা শক্তিশালী ঘূর্ণিঝড় সিডরের দাগ এখনো আছে।
বলেশ্বর আর ভোলা নদ ঘেঁষে সুন্দরবনের মুখোমুখি দাঁড়িয়ে থাকা এই ইউনিয়নে ১১টি গ্রাম আছে।
সিডরের পর এসব গ্রামের সুপেয় পানির ব্যবস্থা পুরোপুরি ভেঙে পড়ে। কয়েকটি বেসরকারি উন্নয়ন সংস্থা পানি বিশুদ্ধ করার পদ্ধতি পন্ড স্যান্ড ফিল্টারেশনের (পিএসএফ) ব্যবস্থা করলেও, তা রক্ষণাবেক্ষণের অভাবে অধিকাংশ সময় অকেজো হয়ে যায়। পুরো গ্রামের মানুষের জন্য শুরু হয় সুপেয় পানির চরম সংকট। গ্রামের সব মানুষের মতো রাসেল আহমেদ ও তাঁর পরিবারও এর ভুক্তভোগী। তবে নিজে জলবায়ু বিপর্যয়ে উদ্বাস্তু হওয়ায় রাসেলের মনে কষ্টটা আরও বেশি পোক্ত হয়েছিল।
ঘূর্ণিঝড় সিডরের পর বলেশ্বর নদের একাংশে পলি জমে যায়। পানির চাপ বাড়তে থাকে আরেক দিকে।
ভাঙন শুরু হলে বলেশ্বর নদ টেনে নিয়ে যায় রাসেলদের বাড়ির পুকুর, ভিটেমাটি সব। উদ্বাস্তু হয়ে তাঁরা সরে যান গ্রামের আরেক প্রান্তে। রাসেলের বয়স তখন দশের কম। সিডরের আগপর্যন্ত তাঁদের বাড়ির সেই বিলীন হয়ে যাওয়া পুকুরটি ছিল খুড়িয়াখালী গ্রামের মানুষের খাবার পানি সংগ্রহের জায়গা। সেই স্মৃতি মনে আছে তাঁর।
ঝড়ের পর আশপাশের অন্যান্য গ্রামের মতো রাসেলদের খুড়িয়াখালী গ্রামে প্রকট হতে থাকে সুপেয় পানির অভাব। তখন নৌকায় করে দূর থেকে কলস ভরে পানি আনতে হতো। প্রথম আলোকে রাসেল বলেন ‘আমাদের এলাকার ৯৫ শতাংশ মানুষ বৃষ্টির পানির ওপর নির্ভরশীল। কোনোবার খরা হলে খাওয়ার পানি থাকে না। অগত্যা ২০১৯ সালে শুরু করলাম পাশের গ্রাম চালিতাবুনিয়া থেকে খুড়িয়াখালী পর্যন্ত পানি নিয়ে আসার কাজটা। সবাই বলত, এ অসম্ভব। শেষ পর্যন্ত সম্ভব হয়েছে।’
খুড়িয়াখালী গ্রামের রাসেল আহমেদ সুপেয় পানির ব্যবস্থা করেন, দুর্যোগে স্বেচ্ছাসেবক হিসেবে ত্রাণ দিতে ছোটেন, বনের একটি পাখি ছেড়ে দেওয়ার বিনিময়ে আরেক পরিবারের ঘর বানিয়ে দেন, লোকালয়ে চলে আসা বন্য প্রাণীকে গ্রামবাসীর হাত থেকে রক্ষা করে সুন্দরবনে নিয়ে ছেড়ে আসেন।
এমন বহু কাজের কাজি রাসেল আহমেদ এসব করেন বিনা পারিশ্রমিকে এবং নিজের উদ্যোগে। মধ্যে তিনি গ্রামের মানুষের জন্য বিষমুক্ত সবজি চাষ করেছেন। করোনাকালে ছিন্নমূল মানুষদের দুই বেলা রান্না করে খাইয়েছেন।
তবে এ সবকিছুর মধ্যে সবচেয়ে গুরুত্বপূর্ণ হচ্ছে গ্রামের মানুষদের জন্য সুপেয় পানির ব্যবস্থা করা।
সরকারি সংস্থা জাতীয় তথ্য বাতায়ন জানাচ্ছে, খুড়িয়াখালী গ্রামের জনসংখ্যা দেড় হাজারের কিছু বেশি। অর্থাৎ রাসেলের পানি আনার শ্রমের সুবিধা পাচ্ছেন দেড় হাজার মানুষ।
চালিতাবুনিয়ার সেই সুপেয় পানির পুকুর থেকে রাসেলের গ্রাম খুড়িয়াখালীতে পানি আনা হয় পাইপের সাহায্যে। কয়েক কিলোমিটার সেই পাইপ টানতে হয়েছে মাটি কেটে। দুই গ্রামের মধ্যখানে আছে আরেকটি লবণাক্ত পানির খাল। সেই খালের তলদেশ দিয়ে এসেছে পাইপ। এর জন্য রাসেল মাসব্যাপী দিনরাত এক করে শুধু মাটি কেটেছেন। নিজের কোদাল-ঝাঁকা নিয়ে কাজটি একাই শুরু করেছিলেন তিনি। পরে সহযোগিতায় এগিয়ে এসেছেন গ্রামের মানুষ।
টানা এক মাস শুধু মাটি খুঁড়তে হয়েছে, তা-ও সেটা দাবদাহের মধ্যে। রাসেল আহমেদ প্রথম আলোকে বলেন, ‘টানা এক মাস চৈত্রের ওই গরমের ভেতর রোজ মাটি কাটার কষ্ট সেদিন ভুলে গেছি, যেদিন দেখলাম, আড়াই শ মিলিগ্রামের ওষুধের শিশি নিয়ে এতটুকু একটা বাচ্চা পানি নিতে আসছে। বিশ্বাস করবেন না, পানির এমন কষ্ট যে আসরের ওয়াক্তে যে লোককে এক কলস পানির জন্য দাঁড়ায় থাকতে দেখছি, তাঁকে মাগরিবের সময়ও একই অবস্থায় অপেক্ষা করতে দেখছি।’
পাইপের সাহায্যে পানি এনে ওঠানো হয় রাসেলদের বাড়ির ছাদের ট্যাংকে। সেখান থেকে টেনে নেওয়া হয় রাস্তার পাশের কলে। তবে বিশুদ্ধ পানির চাহিদা শুধু এই একটি মাধ্যমে পূরণ করা কঠিন হয়ে যাচ্ছিল। তখন বাড়িতে একই সঙ্গে বসানো হয় পিএসএফ এবং পানি বিশুদ্ধকরণ প্ল্যান্ট। ভূগর্ভস্থ পানিকে বিশুদ্ধ করে তা পানযোগ্য করার প্রক্রিয়ায় রাসেলের কাজে সাহায্য করতে এগিয়ে আসে আন্তর্জাতিক বেসরকারি সংস্থা ডু সামথিং ফাউন্ডেশনসহ আরও দুয়েকটি সংস্থা।
এ গ্রামের পানির সংকট আর রাসেলের উদ্যোগ সম্পর্কে সাউথখালী ইউনিয়নের চেয়ারম্যান ইমরান হোসেন প্রথম আলোকে বলেন, ‘আমাদের এখানে নানা রকম প্রাকৃতিক দুর্যোগ লেগেই থাকে। ঝড়, বন্যা বা জলোচ্ছ্বাস যা-ই হোক, রাসেল ছুটে যায়। মানুষের উপকার করা ওর নেশা। এর মধ্যে সবচেয়ে ভালো কাজ যেটা করছে, সেটা পানি আনার ব্যবস্থাটা।’
রাসেল আহমেদের বাড়িতে এখন তিন ধরনের সুপেয় পানি আছে, যা গ্রামবাসী সংগ্রহ করেন।
চালিতাবুনিয়া থেকে পাইপের সাহায্যে টেনে আনা পানি, পিএসএফ ও পানি বিশুদ্ধকরণ প্ল্যান্ট। রাসেল প্রথম আলোকে বলেন, পানি বিশুদ্ধকরণ প্রক্রিয়া ব্যয়বহুল। লিটারপ্রতি বিক্রি করা হয় ৫০ পয়সায়। তবে উৎপাদন ব্যয় প্রতি লিটার ২ টাকা করে। লিটারে বিক্রি করা হয় তাদের কাছে, যাঁরা এটুকু কিনে খেতে পারেন। গত বছর এই পানির উৎপাদন ব্যয় ছিল ৬০ হাজার টাকা। পানি বিক্রি করা হয়েছে ৮ হাজার টাকার।
গ্রামের মানুষ এই কাজে সুফল পাচ্ছে কি না, জানতে চাওয়া হলে খুড়িয়াখালী গ্রামের মসজিদের ইমাম ইমাম হোসেন প্রথম আলোকে বলেন, ‘আমার বাড়ি পাশের শরণখোলা গ্রামে। ইমামতি করতে থাকি খুড়িয়াখালীতে। পানির কষ্ট যে কতখানি, আপনারা বুঝবেন না। দুই গ্রামের মানুষই রাসেল ভাইয়ের এই উদ্যোগে অনেক উপকার পাইতেছে।’
তবে পানির এই ব্যবস্থা একবার করাতেই বিপদ কেটে গেছে এমন নয়। নিয়মিত তদারকি করতে হয়। না হলে কল, পিএসএফ ব্যবস্থা নষ্ট হয়ে থাকে। এ বছর পানির পাইপ চুরির ঘটনাও ঘটেছে একবার। কিন্তু রাসেল আহমেদ তাতে দমে যাননি।
মানুষের উপকারের জন্য এত দম কোথা থেকে আসে, জানতে চাইলে রাসেল বলেন, ‘মানুষের অনেক রকম কষ্ট, সবচেয়ে বড় কষ্ট খাবারের। তাই তৃপ্তি নিয়ে অভুক্ত মানুষ খাচ্ছে, এই দৃশ্য হচ্ছে পৃথিবীর সবচেয়ে সুন্দর দৃশ্য। এই যে সুন্দরবনের কাছে থাকি। ট্যুরিস্ট নিয়ে বনে বেড়াতে যাই, কিন্তু এত সুন্দর দৃশ্য আর কোথাও দেখি না। অনেক পানির তৃষ্ণার পর একটু ঠান্ডা পানি পাইলে যেমন লাগে, ক্ষুধার্ত মানুষের ভাত খাওয়া দেখতে আমার তেমন লাগে। তাই কাজগুলা করি।’
রাসেল একই সঙ্গে সুন্দরবনের পরিবেশ সংরক্ষণ সংস্থা ওয়াইল্ড টিমের সদস্য। এটি বন বিভাগের স্বেচ্ছাসেবক টিম। বন বিভাগের ক্রাইম কন্ট্রোল ইউনিটের হয়ে কাজ করেন তিনি। রাসেল জানালেন, বেশি উদ্ধার হয় সাপ। একবার খুড়িয়াখালী গ্রামে হরিণ ঢুকে পড়েছিল। গ্রামবাসী হরিণটা ধরতে পারলে হয়তো মেরে ফেলত। রাসেল হরিণকে উদ্ধার করে নিয়ে যান নদীর দিকে। বলেশ্বর-ভারানি (দুই নদীর মাঝের সংযোগ স্থান) পার করে সেটা ছেড়ে দিয়ে আসেন সুন্দরবনে। একবার গোখরো সাপ পাওয়া গেল সাউথখালীর তাফাল বাড়ি বাজারে। পাঁচ থেকে ছয় ফুট লম্বা সাপটি উদ্ধার করে বনে ছেড়ে এসেছেন।
সারাক্ষণ যে এমন উপকারের নেশায় ছুটছেন, তাতে পরিবারের সদস্যদের সমর্থন আছে কি না, জানতে চাইলে রাসেল বলেন, তাঁর স্ত্রী নাজমুন হ্যাপি সাউথখালী ইউনিয়নের লাকুড়তলা সরকারি প্রাথমিক বিদ্যালয়ের সহকারী শিক্ষক। এই দম্পতির ১৪ মাসের একটি ছেলে আছে। যার নাম নাবিল নিয়াজ।
রাসেলের নিজস্ব আয় বলতে একটি প্রতিষ্ঠানের হয়ে পর্যটকদের সহযোগিতা করা। তবে সুন্দরবনঘেঁষা উপকূলের বাসিন্দা রাসেল এ নিয়ে ভাবেন না। তাঁর মতে, ভালো কিছু করতে হলে অর্থের চেয়ে বেশি দরকার আগ্রহ। তাঁর পরিবারও সমর্থন করে কাজে।
রাসেল মনে করেন, মানুষের পাশে দাঁড়ালে যদি সে মানুষটার উপকার হয়, তাহলে এর চেয়ে আর ভালো কোনো কিছু হয় না। এই অনুভব শুধু মানুষ না প্রাণিজগতের জন্যও সমানভাবে সত্যি। রাসেল বলেন, ‘ভালো কাজ করলে মন ভালো থাকে, জানেন?’
সম্প্রতি এক দরিদ্র প্রতিবেশী নিজের বাড়িতে একটা ঘুঘু পাখি খাঁচায় বন্দী করে পুষছিলেন। তাঁকে অনুরোধ করলেও পাখিটি ছেড়ে দেয়নি। রাসেল আহমেদ তখন তাঁর (প্রতিবেশীর) ভাঙা ঘরটি ঠিক করে দেওয়ার শর্তের বিনিময়ে পাখিটি ছেড়ে দিতে বলেন। ঘুঘুটি ছেড়ে দেওয়া হয়। সে ঘটনার কথা উল্লেখ করে রাসেল প্রথম আলোকে বলেন, ‘খাঁচা খুলে দেওয়ার পর পাখি উড়ে চলে যাবে ভাবছিলাম। সেই ঘুঘু কি করছে জানেন? এত মানুষ রাইখা আমার মাথার ওপর আইসা বসল। কেন বসল? এটা কৃতজ্ঞতা না? একটা পাখি যদি ভালোবাসা বুঝতে পারে, মানুষ পারবে না?’"
2024-01-02 15:04:07,ড. ইউনূসের ৬ মাসের কারাদণ্ড,"শ্রম আইন লঙ্ঘনের অভিযোগে কলকারখানা ও প্রতিষ্ঠান পরিদর্শন অধিদপ্তরের করা মামলায় গ্রামীণ টেলিকমের চেয়ারম্যান ও নোবেলজয়ী অর্থনীতিবিদ ড. মুহাম্মদ ইউনূসসহ চারজনকে ছয় মাস করে কারাদণ্ড দিয়েছেন আদালত। একই সঙ্গে প্রত্যেককে ৩০ হাজার টাকা জরিমানা করা হয়েছে।
ঢাকার তৃতীয় শ্রম আদালতের বিচারক বেগম শেখ মেরিনা সুলতানা গতকাল সোমবার বিকেলে এ রায় দেন। সাজাপ্রাপ্ত অপর তিনজন হলেন গ্রামীণ টেলিকমের সাবেক ব্যবস্থাপনা পরিচালক (এমডি) আশরাফুল হাসান, পরিচালক নুর জাহান বেগম ও মো. শাহজাহান। রায় ঘোষণার সময় ড. ইউনূসসহ চারজনই আদালতে উপস্থিত ছিলেন।
রায় ঘোষণার পর উচ্চ আদালতে আপিল করার শর্তে ড. ইউনূসসহ চারজনকেই এক মাসের অন্তর্বর্তীকালীন জামিন দিয়েছেন একই আদালত। জামিন পাওয়ার পর আদালত থেকে বেরিয়ে ড. মুহাম্মদ ইউনূস সাংবাদিকদের বলেন, ‘যে দোষ করিনি, সেই দোষে শাস্তি পেলাম। এই দুঃখটা মনে রয়ে গেল।’
নোবেলজয়ী এই অর্থনীতিবিদের বিরুদ্ধে করা মামলাটির রায় ঘোষণা উপলক্ষে বিজয় নগরের টাপা প্লাজায় স্থাপিত তৃতীয় শ্রম আদালতের সামনে গতকাল বেলা ১১টা থেকে আইনশৃঙ্খলা রক্ষাকারী বাহিনীর বিপুলসংখ্যক সদস্য অবস্থান নেন। উপস্থিত ছিলেন বিভিন্ন গণমাধ্যমের কর্মী, পর্যবেক্ষক ও মানবাধিকারকর্মীরা।
বেলা পৌনে দুইটার দিকে আদালতকক্ষে প্রবেশ করেন ৮৩ বছর বয়সী ড. মুহাম্মদ ইউনূস। সোয়া দুইটার দিকে এজলাসে বসেন বিচারক শেখ মেরিনা সুলতানা। রায় ঘোষণার শুরুতেই বিচারক আসামিপক্ষের আগে করা পৃথক দুটি আবেদন নামঞ্জুর করেন। পরে তিনি জানান, ‘রায়টি বড় হবে। এ ফোর সাইজে ৮৪ পৃষ্ঠার পূর্ণাঙ্গ রায়। পুরো রায় পড়ছি না।’
বিচারক রায়ের উল্লেখযোগ্য অংশ পড়ে শোনান। তিনি একপর্যায়ে বলেন, ‘এখানে নোবেলজয়ী ড. ইউনূসের বিচার হচ্ছে না। ড. ইউনূস, যিনি গ্রামীণ টেলিকমের চেয়ারম্যান, তাঁর বিচার হচ্ছে।’
বিচারক মামলাটির বিস্তারিত প্রেক্ষাপট তুলে ধরেন। তিনি বলেন, ২০২০ সালের ৯ ফেব্রুয়ারি কলকারখানা অধিদপ্তরের পরিদর্শক গ্রামীণ টেলিকম পরিদর্শনে গিয়ে শ্রম আইনের লঙ্ঘন দেখতে পান। পরে তা সংশোধনের জন্য বিবাদীপক্ষকে ওই বছরের ১ মার্চ চিঠি দেওয়া হয়। কিন্তু বিভিন্ন সংশোধনের পর গ্রামীণ টেলিকমের পক্ষ থেকে এর জবাবে ৯ মার্চ যে চিঠি দেওয়া হয়েছিল, তা সন্তোষজনক ছিল না।
২০২১ সালের ১ সেপ্টেম্বর শ্রম ট্রাইব্যুনালে ড. ইউনূসসহ চারজনের বিরুদ্ধে মামলাটি করা হয়। গত বছরের ৬ জুন মামলার অভিযোগ গঠিত হয়। ২২ আগস্ট সাক্ষ্য গ্রহণ শুরু হয়, যা শেষ হয় ৯ নভেম্বর। গত ২৪ ডিসেম্বর যুক্তিতর্ক শুনানি শেষ হয়।
মামলায় অভিযোগ আনা হয়, শ্রম আইন ২০০৬ ও শ্রম বিধিমালা ২০১৫ অনুযায়ী, গ্রামীণ টেলিকমের শ্রমিক বা কর্মচারীদের শিক্ষানবিশকাল পার হলেও তাঁদের নিয়োগ স্থায়ী করা হয়নি। প্রতিষ্ঠানে কর্মরত শ্রমিক বা কর্মচারীদের মজুরিসহ বার্ষিক ছুটি, ছুটি নগদায়ন ও ছুটির বিপরীতে নগদ অর্থ দেওয়া হয়নি। গ্রামীণ টেলিকমে শ্রমিক অংশগ্রহণ তহবিল ও কল্যাণ তহবিল গঠন করা হয়নি এবং লভ্যাংশের ৫ শতাংশের সমপরিমাণ অর্থ শ্রমিক কল্যাণ ফাউন্ডেশন আইন অনুযায়ী গঠিত তহবিলে জমা দেওয়া হয়নি।
রায়ের ভাষ্য অনুযায়ী, ড. ইউনূসসহ অন্যরা আত্মপক্ষ সমর্থন করে আদালতে লিখিত বক্তব্য জমা দেন। আসামিপক্ষের আইনজীবী যুক্তিতর্ক শুনানিতে বলেছিলেন, যথাযথ প্রক্রিয়া অনুসরণ করে এ মামলা হয়নি। তবে বাদীপক্ষের সাক্ষ্য এবং তাঁদের উপস্থাপিত দলিল থেকে প্রমাণিত হয়েছে, শ্রম আইন অনুযায়ী যথাযথ প্রক্রিয়া অনুসরণ করে কলকারখানা ও প্রতিষ্ঠান পরিদর্শন অধিদপ্তরের একজন পরিদর্শক মামলা করেছিলেন।
আসামিরা আত্মপক্ষ সমর্থনে লিখিতভাবে বলেছিলেন, গ্রামীণ টেলিকমের কর্মকর্তা-কর্মচারীদের চুক্তিভিত্তিক নিয়োগ দেওয়া হয় নিজস্ব নীতিমালা অনুযায়ী। কারণ, গ্রামীণ টেলিকম যেসব ব্যবসায়িক কার্যক্রম পরিচালনা করে, সেগুলো চুক্তিভিত্তিক। তবে গ্রামীণ টেলিকমের সব কর্মকর্তা-কর্মচারীকে স্থায়ী কর্মীর মতো ভবিষ্য তহবিল (প্রভিডেন্ট ফান্ড), আনুতোষিক (গ্র্যাচুইটি), অর্জিত ছুটি ও অবসরকালীন ছুটি দেওয়া হয়ে থাকে।
গ্রামীণ টেলিকমের কার্যক্রম সুষ্ঠুভাবে পরিচালনার জন্য নিজস্ব নীতিমালা আছে, যা অনুমোদনের জন্য ২০১৮ সালের ২৮ ফেব্রুয়ারি কলকারখানা ও প্রতিষ্ঠান পরিদর্শন অধিদপ্তরের মহাপরিদর্শক বরাবর পাঠানো হয়েছিল। কিন্তু আবেদন বিষয়ে গ্রামীণ টেলিকমকে কোনো কিছু অবহিত করা হয়নি। এরপর ২০২১ সালের ২৫ আগস্ট পুনরায় গ্রামীণ টেলিকম নিয়োগের নীতিমালাসহ সংশ্লিষ্ট নীতিমালা অনুমোদনের জন্য মহাপরিদর্শক বরাবর পাঠানো হয়। কিন্তু এ বিষয়ে যথাযথ আদেশ দেওয়া হয়নি।
রায়ে আদালত বলেন, গ্রামীণ টেলিকম নিয়োগের নীতিমালা অনুমোদনে যথাযথ আদেশ না দেওয়ার বিষয়ে আসামিপক্ষ আদালতে আসতে পারতেন। আসামিদের আত্মপক্ষ সমর্থনের বক্তব্য থেকে প্রমাণিত হয় যে গ্রামীণ টেলিকম নিয়োগের নীতিমালা অনুমোদন না হলেও নিজস্ব নীতিমালা অনুযায়ী চুক্তিভিত্তিক শ্রমিক নিয়োগসহ অন্যান্য কার্য সম্পন্ন করেছে; যা শ্রম আইনের লঙ্ঘন।
রায়ে আদালত বলেছেন, মামলায় ড. ইউনূসসহ চারজনের বিরুদ্ধে শ্রম আইনের তিনটি ধারা এবং শ্রম বিধিমালার একটি ধারার অপরাধ প্রমাণিত হয়েছে। আদালত শ্রম আইনের ৩০৩ (ঙ) ও ৩০৭ ধারা অনুযায়ী আসামিদের ছয় মাস করে বিনাশ্রম কারাদণ্ড এবং ৩০ হাজার টাকা জরিমানা অনাদায়ে আরও ১৫ দিনের কারাদণ্ড দেন। একই সঙ্গে ৩০ দিনের মধ্যে শ্রম আইন অনুযায়ী, শ্রমিকদের চাকরি স্থায়ীকরণসহ লভ্যাংশের ৫ শতাংশের সমপরিমাণ অর্থ জমা দেওয়ার নির্দেশ দিয়েছেন আদালত।
রায় ঘোষণার পর বাইরে এসে ড. মুহাম্মদ ইউনূসের আইনজীবী আবদুল্লাহ আল মামুন সাংবাদিকদের বলেন, এই রায় নজিরবিহীন। রায়ের বিরুদ্ধে নির্ধারিত সময়ের মধ্যে উচ্চ আদালতে আপিল করা হবে।
আইনজীবী আবদুল্লাহ আল মামুন বলেন, শ্রম আইনে বলা হয়েছে, শ্রমিকের বার্ষিক মজুরি না দেওয়া হলে, পরে তাঁর মূল মজুরির সঙ্গে যোগ হবে। এটা কোনো অপরাধ নয়। শ্রমিকদের লভ্যাংশের ৫ শতাংশ যদি না দেওয়া হয়, তাহলে শ্রম আইন অনুযায়ী, টাকা দেওয়ার সময় নির্ধারণ করে দেবে কর্তৃপক্ষ। সময় নির্ধারণের পর জরিমানা করা হবে। এরপরও অনেকগুলো ধাপ রয়েছে। কিন্তু এসব ধাপ বা পদ্ধতি গ্রহণ না করে দেওয়ানি বিষয়ে ফৌজদারি মামলা করা হয়েছে।
আবদুল্লাহ আল মামুন আরও বলেন, আত্মপক্ষ সমর্থনে ড. ইউনূসসহ চারজন আদালতকে লিখিতভাবে বলেছিলেন, গ্রামীণ টেলিকম কোম্পানি আইনে নিবন্ধিত, আইনটির ২৮ ধারায় সৃষ্ট একটি অলাভজনক প্রতিষ্ঠান। এই প্রতিষ্ঠানের লভ্যাংশ সামাজিক উন্নয়নে ব্যয় হয়, তা বিতরণযোগ্য নয়।
তবে রায়ে সন্তোষ প্রকাশ করেছেন কলকারখানা ও প্রতিষ্ঠান পরিদর্শন অধিদপ্তরের আইনজীবী খুরশীদ আলম খান। তিনি সাংবাদিকদের বলেন, শ্রম আইন লঙ্ঘনের মামলাটি বাদীপক্ষ আদালতে সন্দেহাতীতভাবে প্রমাণ করতে সক্ষম হয়েছে। রায়ের পর্যবেক্ষণে আদালত বলেছেন, গ্রামীণ টেলিকম শ্রম আইন না মেনে নিজস্ব আইন মেনেছে। এ জন্য দুবার তাদের কারণ দর্শানো হয়েছিল। কিন্তু তারা কোনো সন্তোষজনক জবাব দিতে পারেনি। তাদের যে ত্রুটিগুলো ছিল, সেটি তারা সংশোধন করেনি।
রায় ঘোষণার সময় আদালতকক্ষে উপস্থিত ছিলেন মতপ্রকাশের স্বাধীনতাবিষয়ক জাতিসংঘের বিশেষ র‌্যাপোর্টিয়ার ও অ্যামনেস্টি ইন্টারন্যাশনালের সাবেক মহাসচিব আইরিন খান, মানবাধিকারকর্মী ফরিদা আখতার, আলোকচিত্রী শহিদুল আলম, অধ্যাপক রেহনুমা আহমেদ, শারমিন মুর্শিদ, অধ্যাপক আসিফ নজরুল, আইনজীবী সারা হোসেন প্রমুখ।
ড. ইউনূসের সাজার রায়ে বিস্ময় প্রকাশ করেন আইরিন খান। তিনি সাংবাদিকদের বলেন, ‘এ দেশে বহু শ্রম আইন লঙ্ঘনকারী রয়েছে। কীভাবে শ্রমিকেরা ন্যায্য পাওনা আদায়ের জন্য লড়াই করছেন। শ্রমিকনেতাকে গুলি করে মারা হচ্ছে। অথচ আইনকে অস্ত্র বানিয়ে ড. ইউনূসের মতো একজন নোবেলজয়ীকে সাজা দেওয়া হলো। এটা পলিটিসাইজেশন অব জাস্টিস সিস্টেম।’"
2024-01-01 17:21:07,জিবে জল আনা মিষ্টিসহ চার পণ্যের জিআই স্বীকৃতি,"‘গাঢ় বাদামি রঙের লম্বাটে আকৃতির এমন চমচমের বাইরের আকৃতি কিছুটা শক্ত হলেও ভেতরে রয়েছে ফাঁপা। আর ফাঁপার রন্ধ্রে রন্ধ্রে ঢুকে থাকা রসাল অংশে কামড় দিলেই বুঝতে পারা যায় এর আসল স্বাদ। বাইরে থেকে কেউ টাঙ্গাইলে এলে বা টাঙ্গাইল থেকে কোথাও গেলে এই চমচম সঙ্গী হবেই, এর কোনো বিকল্প নেই।’
টাঙ্গাইলের চমচমের ভৌগোলিক নির্দেশক (জিআই) হিসেবে স্বীকৃতি পাওয়ার জন্য যে আবেদন করা হয়েছে, সেখানেই রয়েছে এ মিষ্টির এমন জিবে জল আনা বর্ণনা।
‘টাঙ্গাইলের পোড়াবাড়ির চমচম’সহ দেশের চারটি পণ্য সর্বশেষ জিআই পণ্য হিসেবে স্বীকৃতি পেয়েছে। শিল্প মন্ত্রণালয়ের আওতাধীন প্রতিষ্ঠান পেটেন্ট, ডিজাইন ও ট্রেডমার্কস অধিদপ্তর (ডিপিডিটি) বিষয়টি নিশ্চিত করেছে।
কোনো একটি দেশের নির্দিষ্ট ভূখণ্ডের মাটি, পানি, আবহাওয়ার প্রেক্ষাপটে সেখানকার জনগোষ্ঠীর সংস্কৃতি যদি কোনো একটি পণ্য উৎপাদনে সবচেয়ে গুরুত্বপূর্ণ ভূমিকা পালন করে, তাহলে সেটিকে সেই দেশের জিআই পণ্য হিসেবে স্বীকৃতি দেওয়া হয়। কোনো একটি পণ্য চেনার জন্য জিআই স্বীকৃতি খুবই গুরুত্বপূর্ণ। কোনো পণ্যের বিস্তারিত না জানলেও খ্যাতির ওপর নির্ভর করেই সেই পণ্যটি ব্যবহার করতে পারেন ভোক্তারা।
ঢাকা বিশ্ববিদ্যালয়ের মার্কেটিং বিভাগের অধ্যাপক মো. আবুল কালাম আজাদ গতকাল প্রথম আলোকে বলেন, ‘কোনো পণ্যের জিআই হিসেবে স্বীকৃতি পাওয়ার প্রথম গুরুত্ব হলো এর মাধ্যমে কোনো পণ্য কোনো নির্দিষ্ট এলাকার বলে চিহ্নিত হয়। এর বৈশ্বিক স্বীকৃতি মেলে। দ্বিতীয় গুরুত্ব হলো, এর মাধ্যমে পণ্যটির বাণিজ্যিকীকরণের সুবিধা হয়। পণ্যটি যখন বাইরের দেশে পাঠানো হয়, তখন জিআই স্বীকৃতি পণ্যের মান ও দাম নির্ধারণে বড় ভূমিকা রাখে।’
দেশে ভৌগোলিক নির্দেশক পণ্য (নিবন্ধন ও সুরক্ষা) আইন পাস হয় ২০১৩ সালে। দেশের প্রথম জিআই পণ্য হিসেবে নিবন্ধন পায় জামদানি। এরপর একে একে জিআই পণ্য হিসেবে গত ১০ বছরে স্বীকৃতি পায় ইলিশ, ক্ষীরশাপাতি আম, মসলিন, বাগদা চিংড়ি, কালিজিরা চাল, বিজয়পুরের সাদা মাটি, রাজশাহীর সিল্ক, রংপুরের শতরঞ্জি, দিনাজপুরের কাটারিভোগ চাল, রাজশাহী ও চাঁপাইনবাবগঞ্জের ফজলি আম। বিদায়ী বছরের জুন মাসে শীতলপাটি, বগুড়ার দই, শেরপুরের তুলসীমালা ধান, চাঁপাইনবাবগঞ্জের ল্যাংড়া আম, চাঁপাইনবাবগঞ্জের আশ্বিনা আম এবং নাটোরের কাঁচাগোল্লা জিআই পণ্যের স্বীকৃতি পায়।
গবেষকেরা মনে করেন, আন্তর্জাতিক বাণিজ্যের ক্ষেত্রে নিজেদের অবস্থান দৃঢ় করতে দেশের ঐতিহ্যবাহী পণ্যের জিআই স্বীকৃতি যত দ্রুত করা যায়, তত ভালো। যেমন বাংলাদেশের জামদানি শাড়ি এবং ইলিশ প্রায় হাতছাড়া হতে যাচ্ছিল। ভারতের ‘জামদানি’ জিআই স্বীকৃতি পেতে যাচ্ছিল।
পরে অবশ্য ওই জামদানি ‘উপধা জামদানি’ হিসেবে স্বীকৃতি পায়। আর বাংলাদেশের জামদানি ‘জামদানি শাড়ি’ হিসেবে স্বীকৃতি পায়। দেশের বিভিন্ন প্রান্তের পণ্য বা ঐতিহ্য কম নয়। কিন্তু গত ১০ বছরে মাত্র ১১টি পণ্যের জিআই স্বীকৃতি হয়েছে। আর এবার মাত্র এক বছরেই ১০টি পণ্যের স্বীকৃতি মিলেছে।
ডিপিডিটি সূত্র জানিয়েছে, এ স্বীকৃতি ত্বরান্বিত হওয়ার পেছনে ই-কমার্স ডেভেলপমেন্ট সেন্টার (ইডিসি) নামের একটি বেসরকারি সংগঠনের অবদান আছে। ইডিসির প্রেসিডেন্ট কাকলী তালুকদার প্রথম আলোকে বলেন, ‘জিআই পণ্যের জন্য আবেদন প্রস্তুত এবং তা নিয়ে সমস্ত প্রক্রিয়া সম্পন্ন করতে আমরা আবেদনকারীকে সহায়তা করেছি। তাই এক বছরে ১০টি পণ্যের স্বীকৃতি মিলেছে।
ডিপিডিটির সহকারী পরিচালক (পেটেন্ট) নীহাররঞ্জন বর্মণ বলেন, কোনো পণ্যের জিআই স্বীকৃতির আবেদন এলে তা যাচাই-বাছাই করে জার্নাল আকারে প্রকাশ করা হয়। এরপর দুই মাস সময় দেওয়া হয়, এ নিয়ে কারও কোনো আপত্তি আছে কি না, তা জানতে। আপত্তি না থাকলে ওই পণ্যের স্বীকৃতি দিয়ে দেওয়া হয়। নতুন চার পণ্যের ক্ষেত্রে কোনো আপত্তি আসেনি। তাই এসব পণ্য এখন জিআই পণ্য হিসেবে স্বীকৃত।
কুমিল্লার রসমালাই, টাঙ্গাইলের চমচম এবং কুষ্টিয়ার রসমালাইয়ের জন্য ওই তিন জেলার জেলা প্রশাসক এবং বাংলাদেশ ব্ল্যাক বেঙ্গল ছাগলের জন্য প্রাণিসম্পদ অধিদপ্তর আবেদন করে।
টাঙ্গাইলের জেলা প্রশাসক মো. কায়ছারুল ইসলাম প্রথম আলোকে বলেন, ‘চমচমের জিআই সনদ পাওয়া আনন্দের খবর। এতে করে স্থানীয় ব্যবসার আরও পসার ঘটবে। দেশের সীমা ছাড়িয়ে এই স্বীকৃতি সারা বিশ্বে এখন ছড়িয়ে যাবে।’ চমচমের পাশাপাশি মধুপুরের আনারস এবং টাঙ্গাইলের তাঁতের শাড়িরও জিআই সনদ পাওয়ার আবেদন করেছেন বলেও জানান জেলা প্রশাসক।
পণ্যের জিআই পাওয়া গেলে একটি সনদ পাওয়া যায়। তাতে পণ্যের একটি স্বীকৃতি মেলে। কিন্তু জিআই প্রাপ্তির পর সেই পণ্যের উৎপাদন নির্ভেজাল ও সঠিক উপায়ে করতে নজরদারি দরকার। পণ্যের আবেদনকারী কর্তৃপক্ষই এই নজরদারি করতে পারে। যেমন কুমিল্লার রসমালাইয়ের জিআই স্বীকৃতির পর এর উৎপাদন যেন মানসম্পন্ন হয় এবং যত্রতত্র না হয়, এর জন্য আবেদনকারী জেলা প্রশাসনকে দায়িত্ব নিতে হবে। যেসব প্রতিষ্ঠান রসমালাই উৎপাদন করবে, তারা অনুমতি নেবে। তাদের পণ্যে প্রশাসনের কোনো হলমার্ক থাকতে পারে।
ডিপিডিটির মহাপরিচালক মো. মুনিম হাসান প্রথম আলোকে বলছিলেন, ‘আবেদনকারী প্রতিষ্ঠানকে পণ্যের নজরদারি করার জন্য ক্ষমতায়িত করা হবে। আমরা এখন সেই উদ্যোগ নিচ্ছি। এতে পণ্যের মানের উন্নতি হবে, আবার নকল রোধ হবে।’"
2024-01-01 17:13:22,"শেয়ারবাজার স্বাভাবিক হবে, এটাই প্রত্যাশা","গত দেড়-দুই বছর শেয়ারবাজারে বলতে গেলে তেমন কোনো কার্যক্রমই ছিল না। ফ্লোর প্রাইসের কারণে এ সময় ভালো মৌলভিত্তির কোম্পানিগুলোরই লেনদেন বন্ধ হয়ে গেছে। আমরা যারা ভালো কোম্পানির শেয়ারের বিনিয়োগ করেছি, তারা দেড় বছরের বেশি সময় ধরে বাজারে কোনো লেনদেন করতে পারছি না।
ভালো শেয়ারে যাঁরা বিনিয়োগ করেছেন, তাঁদের লেনদেনের কোনো অবস্থা বাজারে নেই। পুরোনো বিনিয়োগই আটকে আছে, সেখানে নতুন করে আর বিনিয়োগ করার কোনো আগ্রহই দেখা যাচ্ছে না শেয়ারবাজারে। নতুন বছরে শেয়ারবাজার এ স্থবিরতা কাটিয়ে স্বাভাবিক গতিতে ফিরবে, এটাই আমার মতো বিনিয়োগকারীদের প্রধান চাওয়া।
আমরা দেখছি, করোনার ধাক্কা কাটিয়ে ভারত, পাকিস্তানসহ বিশ্বের বেশির ভাগ দেশেরই শেয়ারবাজার ঘুরে দাঁড়িয়েছে। এসব বাজার অনেক দূর এগিয়ে গেছে। অথচ আমাদের বাজারে দুই বছরে কোনো প্রবৃদ্ধিই নেই। দেশের সামগ্রিক যে উন্নয়ন, তার কোনো প্রতিফলন বর্তমান শেয়ারবাজারে নেই। তাহলে এ বাজারে কারা এবং কেন বিনিয়োগ করবেন, এটিই এখন বড় প্রশ্ন। আমার নিজের ও আমার প্রতিষ্ঠানের নামে বাজারে যে বিনিয়োগ রয়েছে, সেখান থেকে এক বছরে কোনো মুনাফা মেলেনি। বরং যাঁরা ঋণ করে বিনিয়োগ করেছেন, তাঁরা বলতে গেলে কোনো লেনদেন না করেই মূলধন হারিয়েছেন।
ফ্লোর প্রাইসের কারণে বাজার স্থবির হয়ে আছে, এ কথা ঠিক। তবে এটাও ঠিক যে হুট করে এ ফ্লোর প্রাইস তুলে নেওয়া হলে তাতে বাজারে বড় ধরনের নেতিবাচক প্রভাব পড়বে। তাই আগাম প্রস্তুতি নিয়েই ফ্লোর প্রাইস তুলতে হবে। এ ক্ষেত্রে আমি মনে করি, আগে সরকারি তহবিল সহায়তার মাধ্যমে বাজারকে ঊর্ধ্বমুখী ধারায় নিতে হবে। তাতে বিনিয়োগকারীদের মধ্যে কিছুটা হলেও আস্থা ফিরবে।
এভাবে একটি পর্যায়ে যাওয়ার পর ফ্লোর প্রাইস তুলে নিলে তাতে বড় ধরনের নেতিবাচক প্রভাব পড়বে বলে মনে হয় না। তাই ফ্লোর প্রাইস তোলার আগে সরকারি বিনিয়োগের বিষয়টি নিশ্চিত করা দরকার। সে জন্য এখন থেকেই নিয়ন্ত্রক সংস্থাকে কাজ করতে হবে।
মো. তরিকুল ইসলাম, শেয়ারবাজারের বিনিয়োগকারী"
2024-01-01 15:14:59,ইতিহাসের এই দিনে: চালু হলো ইউরো,"ইউরোপীয় ইউনিয়নভুক্ত (ইইউ) দেশগুলোর অভিন্ন মুদ্রা ইউরো। ২০০২ সালের ১ জানুয়ারি, অর্থাৎ নববর্ষে জোটভুক্ত ১২টি দেশে চালু হয় ইউরো। ওই দিন এসব দেশ নিজস্ব ব্যাংক নোট ও মুদ্রার পরিবর্তে অভিন্ন ইউরো বাজারে ছাড়ে। পরবর্তী সময়ে ইইউভুক্ত বাকি দেশগুলোয় চালু হয় ইউরো।
সত্যেন্দ্রনাথ বসুর জন্মদিন
ভারতের আলোচিত গণিতবিদ ও পদার্থবিদ সত্যেন্দ্রনাথ বসু। বিখ্যাত জার্মান-আমেরিকান পদার্থবিদ আলবার্ট আইনস্টাইনের বন্ধু ছিলেন তিনি। আজ সত্যেন্দ্রনাথ বসুর জন্মদিন। ১৮৯৪ সালের এই দিনে তাঁর জন্ম।
সফল হয় কিউবা বিপ্লব
প্রায় ছয় বছরের সশস্ত্র সংঘাত শেষে ১৯৫৯ সালের ১ জানুয়ারি সফল হয় কিউবা বিপ্লব। বিপ্লবী নেতা ফিদেল কাস্ত্রো রাজধানী হাভানায় প্রেসিডেন্ট ফুলজেনসিও বাতিস্তা সরকারকে উৎখাত করেন। বাতিস্তা ডোমিনিকান রিপাবলিকে পালিয়ে যান। ২০০৮ সাল পর্যন্ত ফিদেল কিউবা শাসন করেন।
জুলিয়ান দিনপঞ্জি চালু
সময়টা ৪৫ খ্রিষ্টপূর্বাব্দ। আজকের দিনে প্রাচীন রোমে চালু হয় নতুন একটি ক্যালেন্ডার বা দিনপঞ্জি। নাম জুলিয়ান দিনপঞ্জি। শাসক জুলিয়াস সিজারের নামে এ দিনপঞ্জি। এতে ৩৬৫ দিনের বছরের হিসাব চালু হয়। প্রতি চার বছর পরপর এক দিন বাড়তি (লিপ ইয়ার) থাকে। বর্তমানে এই দিনপঞ্জি মেনে চলা হয়।"
2024-01-01 14:46:04,বছরের প্রথম দিনে ‘বই বিতরণ উৎসব’,"করোনাকাল ছাড়া ২০১০ সাল থেকে ধারাবাহিকভাবে শিক্ষাবর্ষের প্রথম দিন সারা দেশে শিক্ষাপ্রতিষ্ঠানগুলোতে উৎসব করে প্রাথমিক ও মাধ্যমিক স্তরের শিক্ষার্থীদের হাতে বিনা মূল্যে বই তুলে দিচ্ছে সরকার। সে অনুযায়ী আজ সোমবারও বছরের প্রথম দিনে দেশের বিদ্যালয়গুলোতে নতুন বই বিতরণ উৎসব শুরু হয়েছে।
প্রাথমিক ও গণশিক্ষা মন্ত্রণালয়ের উদ্যোগে কেন্দ্রীয়ভাবে রাজধানীর মিরপুরের ন্যাশনাল (সকাল-বিকেল) সরকারি প্রাথমিক বিদ্যালয় প্রাঙ্গণে ‘বই বিতরণ উৎসব’ হয়। এতে শত শত শিক্ষার্থী উপস্থিত হয়ে উৎসবে ভিন্নমাত্রা রূপ দেয়। এ উৎসবের উদ্বোধন করেন প্রাথমিক ও গণশিক্ষা প্রতিমন্ত্রী জাকির হোসেন। প্রাথমিক শিক্ষা অধিদপ্তরের মহাপরিচালক শাহ রেজওয়ান হায়াতের সভাপতিত্বে অনুষ্ঠানে আরও বক্তব্য দেন প্রাথমিক ও গণশিক্ষা সচিব ফরিদ আহাম্মদ।
অনুষ্ঠানে রাজধানীর ২১টি বিদ্যালয়ের প্রায় তিন হাজার শিক্ষার্থী উপস্থিত ছিল। উৎসবে এসে এবং নতুন বই নিয়ে ছিল শিক্ষার্থীদের উচ্ছ্বাস। এমন শিক্ষার্থীদের একজন মারিয়াম নূর। সে ন্যাশনাল (বিকেল) সরকারি প্রাথমিক বিদ্যালয়ে পড়ে তৃতীয় শ্রেণি শেষ করে চতুর্থ শ্রেণিতে উঠছে। সে প্রথম আলোকে বলল, এই উৎসবে এসে তার ভালো লাগছে। উৎসবে সাংস্কৃতিক অনুষ্ঠানের আয়োজন করা হয়েছিল।
এতে ছোট শিশুরা গান, নৃত্য পরিবেশন করে বই বিতরণ উৎসবের ভিন্নতা দেয়।
প্রাথমিক ও গণশিক্ষা মন্ত্রণালয়ের উদ্যোগে এভাবে কেন্দ্রীয়ভাবে উৎসব হলেও নির্বাচন কমিশন (ইসি) অনুমোদন না দেওয়ায় এবার শিক্ষা মন্ত্রণালয়ের উদ্যোগে কেন্দ্রীয়ভাবে উৎসব করে বই বিতরণ করা হচ্ছে না। সরকারের রুটিন কাজ হিসেবে জেলা প্রশাসক ও উপজেলা নির্বাহী কর্মকর্তাদের তত্ত্বাবধানে বিদ্যালয়গুলোতে শিক্ষার্থীদের হাতে নতুন বই বিতরণ করা হচ্ছে।
জাতীয় শিক্ষাক্রম ও পাঠ্যপুস্তক বোর্ড (এনসিটিবি) সূত্রে জানা গেছে, শিক্ষামন্ত্রী দীপু মনি ও উপমন্ত্রী মহিবুল হাসান চৌধুরী আসন্ন জাতীয় সংসদ নির্বাচনে প্রার্থী। মূলত এ জন্যই তাঁদের উপস্থিতিতে কেন্দ্রীয়ভাবে উৎসব করা হচ্ছে না। অন্যদিকে প্রাথমিক ও গণশিক্ষা প্রতিমন্ত্রী জাকির হোসেন এবার দলীয় মনোনয়ন পাননি। তিনি নির্বাচনও করছেন না। এ জন্য তাঁর উপস্থিতিতে কেন্দ্রীয়ভাবে অনুষ্ঠান করা হয়েছে।
এনসিটিবি সূত্রমতে, এবার সারা দেশে ৩০ কোটি ৭০ লাখ ৮৩ হাজারের মতো নতুন বই বিনা মূল্যে বিতরণ করা হচ্ছে। এর মধ্যে প্রাথমিকে বই ৯ কোটি ৩৮ লাখের বেশি এবং মাধ্যমিক স্তরের বই ২১ কোটি ৩২ লাখের বেশি। প্রাথমিকের সব বই ছাপা হয়েছে। কিন্তু মাধ্যমিকের সব বই ছাপা শেষ হয়নি।
অষ্টম ও নবম শ্রেণির মোট ১০ কোটির কিছু বেশি বইয়ের মধ্যে প্রায় আড়াই কোটি বই গতকাল রোববার বছরের শেষ দিনেও ছাপা শেষ হয়নি। ফলে বছরের প্রথম দিনে সব শিক্ষার্থী সব বই (পুরো সেট) হাতে পাচ্ছে না। তারা বছরের প্রথম দিনে কয়েকটি করে নতুন বই পাচ্ছে।
এ বিষয়ে জাতীয় শিক্ষাক্রম ও পাঠ্যপুস্তক বোর্ডের (এনসিটিবি) চেয়ারম্যান অধ্যাপক মো. ফরহাদুল ইসলাম গতকাল প্রথম আলোকে বলেন, অষ্টম ও নবম শ্রেণির একাধিক বিষয়ের পাণ্ডুলিপি চূড়ান্ত হতে ডিসেম্বরের মাঝামাঝি লেগে যায়। এ জন্য আড়াই কোটির মতো বই ছাপতে একটু সময় লাগছে। তবে এই দুই শ্রেণির অধিকাংশ বই ছাপিয়ে পাঠিয়ে দেওয়া হয়েছে। আর প্রাথমিক থেকে সপ্তম শ্রেণি পর্যন্ত শতভাগ বই ছাপিয়ে পাঠানো হয়েছে। ফলে বছরের প্রথম দিনেই সব শিক্ষার্থী বই পাবে। অষ্টম ও নবম শ্রেণির শিক্ষার্থীরাও প্রথম দিনে ছয় থেকে আটটি করে বই পাবে। এই দুই শ্রেণির অবশিষ্ট বই সর্বোচ্চ ১০ জানুয়ারির মধ্যেই শিক্ষার্থীরা পেয়ে যাবে।"
2024-01-01 14:39:47,পৌষের সকালে নতুন বই পেল শিক্ষার্থীরা,"পৌষের এই শীতল সকালে শিক্ষার্থীরা এসেছিল নতুন বই নিতে। বছরের প্রথম দিনেই সব শিক্ষার্থী পেল নতুন বই। নতুন বইয়ের ঘ্রাণে শিক্ষার্থীরা শুরু করবে তাদের নতুন শিক্ষাবর্ষ।
আজ সোমবার শিক্ষার্থীদের হাতে নতুন বই তুলে দেওয়ার এই আয়োজন অনুষ্ঠিত হয় রাজধানীর ভিকারুননিসা নূন স্কুল অ্যান্ড কলেজের অডিটরিয়ামে। শিক্ষাপ্রতিষ্ঠানটির প্রথম থেকে নবম শ্রেণির সহস্রাধিক শিক্ষার্থীর হাতে বই তুলে দেন ঢাকার জেলা প্রশাসক আনিসুর রহমান। ঢাকা জেলা প্রশাসন বই উৎসবের এ আয়োজন করে।
ঘটা করে বই উৎসবের মাধ্যমে নতুন বছরের প্রথম দিনেই নতুন বই হাতে পেয়ে শিক্ষার্থীরাও উচ্ছ্বসিত।
প্রধান অতিথির বক্তব্যে জেলা প্রশাসক আনিসুর রহমান বলেন, বিনা মূল্যে বছরের প্রথম দিন চার কোটি নতুন বই তুলে দেওয়ার মাধ্যমে প্রধানমন্ত্রী ২০৪১ সালের উন্নত বাংলাদেশের স্মার্ট সিটিজেন হিসেবে গড়ে উঠতে শিক্ষার্থীদের অনুপ্রাণিত করেছেন।
ভিকারুননিসা নূন স্কুল অ্যান্ড কলেজের ভারপ্রাপ্ত অধ্যক্ষ কেকা রায় চৌধুরীর সভাপতিত্বে অনুষ্ঠানে বিশেষ অতিথি হিসেবে অতিরিক্ত জেলা প্রশাসক (শিক্ষা ও আইসিটি) মমতাজ বেগম, সহকারী কমিশনার শফিকুল ইসলাম, কলেজের শিক্ষক-শিক্ষার্থী ও গভর্নিং বডির সদস্যরা উপস্থিত ছিলেন।"
2024-01-01 15:24:53,ড. ইউনূসের বিরুদ্ধে করা শ্রম আইন লঙ্ঘনের মামলার রায় পড়া শুরু,"গ্রামীণ টেলিকমের চেয়ারম্যান ও নোবেলজয়ী অর্থনীতিবিদ ড. মুহাম্মদ ইউনূসের বিরুদ্ধে করা শ্রম আইন লঙ্ঘনের মামলার রায় পড়া শুরু করেছেন ঢাকার তৃতীয় শ্রম আদালতের বিচারক।
আজ সোমবার বেলা সোয়া দুইটার দিকে রায় পড়া শুরু করেন বিচারক। এর আগে বেলা ১টা ৪০ মিনিটের দিকে ড. ইউনূস রাজধানীর পল্টনের বিজয়নগর এলাকার অস্থায়ী আদালত প্রাঙ্গণে আসেন। বেলা ১টা ৪৫ মিনিটের দিকে তিনি আদালত কক্ষে প্রবেশ করেন।
ড. ইউনূস, গ্রামীণ টেলিকমের সাবেক ব্যবস্থাপনা পরিচালক (এমডি) আশরাফুল হাসান, পরিচালক নুর জাহান বেগম ও মো. শাহজাহানের বিরুদ্ধে ২০২১ সালের ৯ সেপ্টেম্বর মামলাটি করে কলকারখানা ও প্রতিষ্ঠান পরিদর্শন অধিদপ্তর।
মামলায় গত ৬ জুন ড. ইউনূসসহ চারজনের বিরুদ্ধে অভিযোগ গঠন করেন আদালত। অভিযোগ গঠনের আদেশ বাতিল চেয়ে উচ্চ আদালতে আবেদন করেছিলেন ড. ইউনূস ও অন্যরা। আপিল বিভাগ গত ২০ আগস্ট সেই আবেদন চূড়ান্তভাবে খারিজ করে দেন।
এরপর ২২ আগস্ট শ্রম আদালতে এই মামলার সাক্ষ্য গ্রহণ শুরু হয়, যা শেষ হয় ৯ নভেম্বর। এতে কলকারখানা ও প্রতিষ্ঠান পরিদর্শন অধিদপ্তরের চারজন কর্মকর্তা সাক্ষ্য দেন।
মামলায় অভিযোগ আনা হয় যে শ্রম আইন, ২০০৬ এবং বাংলাদেশ শ্রম বিধিমালা, ২০১৫ অনুযায়ী, গ্রামীণ টেলিকমের শ্রমিক বা কর্মচারীদের শিক্ষানবিশকাল পার হলেও তাঁদের নিয়োগ স্থায়ী করা হয়নি। প্রতিষ্ঠানে কর্মরত শ্রমিক বা কর্মচারীদের মজুরিসহ বাৎসরিক ছুটি দেওয়া, ছুটি নগদায়ন ও ছুটির বিপরীতে নগদ অর্থ দেওয়া হয় না।
মামলায় আরও অভিযোগ আনা হয়, গ্রামীণ টেলিকমে শ্রমিক অংশগ্রহণ তহবিল ও কল্যাণ তহবিল গঠন করা হয়নি এবং লভ্যাংশের ৫ শতাংশের সমপরিমাণ অর্থ শ্রমিক কল্যাণ ফাউন্ডেশন আইন অনুযায়ী গঠিত তহবিলে জমা দেওয়া হয় না।
কলকারখানা ও প্রতিষ্ঠান পরিদর্শন অধিদপ্তরের আইনজীবী খুরশীদ আলম খান গতকাল রোববার প্রথম আলোকে বলেন, অভিযোগের সপক্ষে সব ধরনের তথ্য-প্রমাণ আদালতের কাছে তুলে ধরা হয়েছে। আদালতের কাছে বিবাদীদের সর্বোচ্চ সাজা চেয়েছেন তিনি।
শ্রম আইন লঙ্ঘনের যেসব ধারায় অভিযোগ আনা হয়েছে, সেসব ধারায় সর্বোচ্চ সাজা ৬ মাসের কারাদণ্ড ও ২৫ হাজার টাকা জরিমানা।
অভিযোগের জবাবে আত্মপক্ষ সমর্থন করে ৯ নভেম্বর ড. ইউনূসসহ চারজন বিবাদী লিখিতভাবে আদালতকে বলেন, গ্রামীণ টেলিকমের কর্মকর্তা-কর্মচারীদের চুক্তিভিত্তিক নিয়োগ দেওয়া হয় নিজস্ব নীতিমালা অনুযায়ী। কারণ, গ্রামীণ টেলিকম যেসব ব্যবসায়িক কার্যক্রম পরিচালনা করে, সেগুলো চুক্তিভিত্তিক। তবে গ্রামীণ টেলিকমের সব কর্মকর্তা-কর্মচারীকে স্থায়ী কর্মীর মতো ভবিষ্য তহবিল (প্রভিডেন্ট ফান্ড), আনুতোষিক (গ্র্যাচুইটি), অর্জিত ছুটি ও অবসরকালীন ছুটি দেওয়া হয়ে থাকে। মামলায় নিয়োগ স্থায়ী না করার যে অভিযোগ আনা হয়েছে, তা প্রশাসনিক ও দেওয়ানি মামলার বিষয়।
আদালতে দেওয়া লিখিত বক্তব্যে আরও বলা হয়, গ্রামীণ টেলিকম কোম্পানি আইনের ২৮ ধারা অনুযায়ী একটি অলাভজনক প্রতিষ্ঠান। এর লভ্যাংশ বিতরণযোগ্য নয়, সামাজিক উন্নয়নে ব্যয় করা হয়।
ড. ইউনূসের আইনজীবী আবদুল্লাহ আল মামুন প্রথম আলোকে বলেন, মামলাটি করা হয়েছে হয়রানির উদ্দেশ্যে। তিনি আশা করেন, আদালতের কাছ থেকে ড. ইউনূসসহ চারজন বিবাদী ন্যায়বিচার পাবেন।"
2024-01-01 14:36:48,আমার হয়েও হতে পারলে না,"ভেবেছিলাম তোমাকে বোধ হয় এবার পেয়েই গেলাম। কিন্তু প্রতিমুহূর্তে আমাকে মনে করিয়ে দিয়েছ, তুমি আমার না। তোমাকে আপন করে নিতে চেয়েছি বহুবার। তুমি আমাকে দূরে সরিয়ে দিয়েছ।
আমি কার ওপর অভিমান করব? যে কোনো দিন আমার ছিলই না? আসলেই ছিলে না। তুমি একটুখানি তোমার দ্বিতীয় সত্তা দিয়ে ভেবে দেখো, প্রথম থেকে শেষ, নিজেই নিশ্চুপ হয়ে যাবে। তোমার খারাপ সময়ে পাশে এসেছিলাম। কাছে এসেছিলাম, গভীরে গিয়েছিলাম, নিশ্বাসে–প্রশ্বাসে ছিলাম, ঠোঁটের কোণে ছিলাম, চোখের পাতায় ছিলাম, তোমার গায়ের গন্ধে বেঁচে ছিলাম। আমি ছিলাম সেখানে, যেখানে গেলে আর ফিরে আসা যায় না! এক এক করে মাস যেতে লাগল, কাছের মানুষও দূরে যেতে লাগল। বুকের গহিন থেকে ছুড়ে ফেলে দিয়েছ আমায়।
আমি নিঃশব্দে চলে এসেছি। শব্দ করিনি তুমি বিরক্ত হবে বলে। আমার এ সহজ প্রস্থান তোমাকে জটিলভাবে আহত করল। তুমি আমায় বললে, কৃষ্ণপক্ষ আমার ভালো লাগে না। বুঝলাম, তুমি আমার হতে চাইছ। তবে দেখো আমার হয়েও হতে পারলে না। কেন পারলে না? একি আমার ব্যর্থতা? না, আমার বুঝতে ভুল হয়েছিল।
মানুষ প্রতিনিয়ত যা চায়, তা–ই হয়তো ভাবে। আমিও তা–ই ভেবেছিলাম। তুমি যদি আমার হতেই চাইতে তবে...। তুমি আমার সাইবেরিয়ার অতিথি পাখি। শীতের শেষে বাড়ি ফিরে গেলে।
বন্ধু, কেরানীগঞ্জ বন্ধুসভা"
2024-01-01 14:20:00,"‘তাদের কিছু যায়-আসে না’, আইসিসি আর ভারতের মতো বোর্ডের সমালোচনায় ওয়াহ","নিউজিল্যান্ডে দক্ষিণ আফ্রিকার দ্বিতীয় সারির দল পাঠানো টেস্ট ক্রিকেটের মৃত্যুর মুহূর্ত নির্ধারণী কি না, এমন প্রশ্ন তুলেছেন সাবেক অস্ট্রেলিয়া অধিনায়ক স্টিভ ওয়াহ। আইসিসি এবং শীর্ষ ক্রিকেটখেলুড়ে দেশের বোর্ডগুলোর টেস্ট ক্রিকেটের এমন অবস্থায় কিছু যায়–আসে না বলেও মন্তব্য করেন তিনি। এটি নিউজিল্যান্ড ক্রিকেটের প্রতি অসম্মান বলেও মনে করেন ওয়াহ।
আগামী মাসে ওয়ার্ল্ড টেস্ট চ্যাম্পিয়নশিপের অংশ দুটি ম্যাচ খেলতে নিউজিল্যান্ডে যাবে দক্ষিণ আফ্রিকা। তবে সে সময়ে হবে দক্ষিণ আফ্রিকার ফ্র্যাঞ্চাইজিভিত্তিক টি-টোয়েন্টি লিগ এসএ–টোয়েন্টি। সেরা খেলোয়াড়দের সেখানে সুযোগ করে দিতে নিউজিল্যান্ড সিরিজের জন্য ১৪ জনের দল ঘোষণা করেছে দক্ষিণ আফ্রিকা, যেখানে অধিনায়ক নিল ব্র্যান্ডসহ ৭ জন অভিষেকের অপেক্ষায়।
সামনের বছরগুলোতে বক্সিং ডে টেস্টের মতো অস্ট্রেলিয়ার ক্রিকেটের অন্যতম বড় ইভেন্টের ওপরও প্রভাব পড়বে বলেও মনে করেন ওয়াহ, ‘নিজেদের সেরা খেলোয়াড়দের দেশে রেখে দেওয়া হবে—দক্ষিণ আফ্রিকার বোর্ডে এটি যদি ভবিষ্যতের ইঙ্গিত হয়, তাহলে এমনই ঘটবে। আমি যদি নিউজিল্যান্ড হতাম, তাহলে আমি এ সিরিজটি খেলতামই না। আমি জানি না, তারা কেন খেলছে। কেন খেলছেন আপনি, যখন এটি নিউজিল্যান্ড ক্রিকেটের প্রতি সম্মানের ঘাটতি?’
সমস্যাটা কোথায়, সে ব্যাপারে ওয়াহ বলেছেন, ‘সমস্যা কী, সেটি মোটামুটি স্পষ্টই। ওয়েস্ট ইন্ডিজ তাদের পূর্ণ শক্তির দল পাঠাচ্ছে না (অস্ট্রেলিয়ায়)। কয়েক বছর ধরেই তারা পূর্ণ শক্তির দল নির্বাচন করছে না। নিকোলাস পুরানের মতো একজন সত্যিকারের টেস্ট ব্যাটসম্যান যে টেস্ট ক্রিকেট খেলে না। জেসন হোল্ডার, হয়তো তাদের সেরা খেলোয়াড়—এখন খেলছে না। এমনকি পাকিস্তানও পূর্ণাঙ্গ দল পাঠায়নি (অস্ট্রেলিয়ায়)।’
দ্রুত এগিয়ে না এলে টেস্ট ক্রিকেটের ভবিষ্যৎ সুবিধার নয়, ওয়াহর আশঙ্কা এমন, ‘যদি আইসিসি বা কেউ দ্রুত এগিয়ে না আসে, তাহলে টেস্ট ক্রিকেট আর টেস্ট ক্রিকেট থাকল না। কারণ, আপনি সেরা খেলোয়াড়দের বিপক্ষে নিজেকে “টেস্ট” (পরীক্ষা) করছেন না।’
ইনস্টাগ্রামের পোস্টেই ওয়াহ টেস্টে সবার জন্য সমান একটি ম্যাচ ফির কথা বলেছেন। সিডনি মর্নিং হেরাল্ডকে সেটি আরেকটু ব্যাখ্যা করে তিনি বলেন, ‘আমি বুঝি, কেন খেলোয়াড়েরা আসছে না। তারা ঠিকঠাক টাকা পাচ্ছে না। আমি বুঝি না, আইসিসি বা শীর্ষ দেশগুলো—যারা অনেক টাকা কামাচ্ছে, তারা কেন টেস্ট ম্যাচের জন্য একটা ম্যাচ ফি নির্ধারণ করে দেয় না, যেটি দামি। যাতে লোকে টেস্ট ক্রিকেট খেলতে উৎসাহিত হয়।’
সেটি না হলে টেস্টের প্রতি আগ্রহ স্বাভাবিকভাবেই হারিয়ে যাবে বলে মনে করেন ওয়াহ, ‘অন্যথায় তারা শুধু টি-টেন বা টি-টোয়েন্টি খেলবে। লোকে এতে ভুগবে, কারণ পূর্ণাঙ্গ দল না খেললে এটি টেস্ট ক্রিকেট নয়।’"
2024-01-01 14:10:52,রাজনৈতিক সংকট কি চলতেই থাকবে,"অন্য দিনের সূর্যোদয়ের সঙ্গে বছরের প্রথম দিনটির সূর্যোদয়ের কোনো পার্থক্য নেই। কিন্তু মানুষ অতীতের হতাশা-ব্যর্থতা ভুলে নতুন বছরে নতুন আশা দেখে। নতুন করে বাঁচার স্বপ্ন বোনে।
নতুন বছরের রাজনীতি নিয়ে কথা বলতে গেলে আমাদের পুরোনো বছরের দিকে ফিরে তাকাতে হয়। ২০২৩ সালে বাংলাদেশের রাজনীতি ছিল ঘটন-অঘটন-উত্তেজনায় পূর্ণ, যার কেন্দ্রবিন্দু ছিল দ্বাদশ জাতীয় সংসদ নির্বাচন। ক্ষমতাসীন আওয়ামী লীগ ও প্রধান বিরোধী দল বিএনপির অনড় অবস্থান সত্ত্বেও জনমনে আশা ছিল, একটা শান্তিপূর্ণ সমাধান হয়তো বেরিয়ে আসবে; কিন্তু বাস্তবে তেমনটি ঘটেনি।
২৮ অক্টোবর বিএনপির মহাসমাবেশকে কেন্দ্র করে সৃষ্ট সহিংসতা, গণগ্রেপ্তার এবং পরবর্তী ঘটনাপ্রবাহ অবাধ, সুষ্ঠু ও সব দলের অংশগ্রহণমূলক নির্বাচনের সব আশা শেষ করে দেয়। আমাদের রাজনৈতিক নেতৃত্ব কেউ কারও অবস্থান থেকে সরে আসতে রাজি হয়নি। বিদেশি কূটনীতিকদের ঘন ঘন বৈঠক, পরামর্শ এবং বহুল আলোচিত মার্কিন ভিসা নীতিও সবার অংশগ্রহণে একটি অবাধ ও সুষ্ঠু নির্বাচনের নিশ্চয়তা দিতে ব্যর্থ হয়েছে।
ফলে ৭ জানুয়ারি আমরা ভিন্ন আদলে ২০১৪-এর পুনরাবৃত্তি দেখতে পাব। আওয়ামী লীগ, জাতীয় পার্টিসহ নিবন্ধিত ৪৪টি দলের মধ্যে ২৮টি দল এ নির্বাচনে অংশ নিলেও বিএনপিসহ ১৫টি দল নির্বাচন বর্জনের পাশাপাশি নির্বাচনবিরোধী প্রচার ও আন্দোলন অব্যাহত রেখেছে। ক্ষমতাসীনেরা চাইছেন ভোটকেন্দ্রে বেশিসংখ্যক ভোটার আসুক, বিরোধী দল চাইছে একতরফা নির্বাচন তারা বর্জন করুক। দুই দলের কর্মী-সমর্থকেরা যার যার অবস্থানে অটল। কিন্তু দলীয় বৃত্তের বাইরের মানুষগুলো কোথায় যাবে?
বিএনপিহীন নির্বাচনটির রূপ কেমন হবে? ইতিমধ্যে বিভিন্ন স্থানে প্রতিপক্ষের নির্বাচনী ক্যাম্প ভাঙচুর, আগুন দেওয়া ও হামলার ঘটনা ঘটছে। শীর্ষ রাজনৈতিক নেতৃত্বের কড়া নির্দেশ কিংবা নির্বাচন কমিশনের হম্বিতম্বিও নির্বাচনী সংঘাত কমাতে পারেনি।
বাংলাদেশের নির্বাচনী ইতিহাস খুব সুখকর নয়। এর আগের ১১টি নির্বাচনের মধ্যে ৩টি নির্বাচন হয়েছে একতরফা, বিরোধী দলের অংশগ্রহণ ছাড়া—১৯৮৮, ১৯৯৬ (১৫ ফেব্রুয়ারি) ও ২০১৪।
৭ জানুয়ারির নির্বাচনটি যেভাবেই হোক না কেন, এর ভিত্তিতে নতুন সংসদ গঠিত হবে। নতুন সরকার হবে। কিন্তু সেই নতুন সরকার ও সংসদ রাজনীতিতে সুস্থ ধারা ফিরিয়ে আনতে পারবে, না সংঘাত চলতে থাকবে—সেটা বড় প্রশ্ন হয়ে দাঁড়িয়েছে।
নির্বাচন-পরবর্তী রাজনীতি নিয়েও দলগুলোর অবস্থান বিপরীতধর্মী। এ বিষয়ে আওয়ামী লীগের দপ্তর সম্পাদক বিপ্লব বড়ুয়ার দৃষ্টি আকর্ষণ করা হলে তিনি বলেন, ‘নির্বাচনের পর আমাদের দায়িত্ব হবে, গত ১৫ বছরের উন্নয়নকে এগিয়ে নেওয়া, দুর্নীতিবিরোধী অভিযান জোরদার করা এবং নিত্যপণ্যের দাম সাধারণ মানুষের নাগালে নিয়ে আসা।’ রাজনৈতিক সমঝোতার বিষয়ে জানতে চাইলে তিনি বলেন, ‘আমরা অনেক চেষ্টা করেছি। কিন্তু যারা সাংবিধানিক সরকারকে হটাতে চাইবে, তাদের সঙ্গে তো কোনো সমঝোতা হতে পারে না।’
নির্বাচন-পরবর্তী রাজনীতি নিয়ে বিএনপির যুগ্ম মহাসচিব ও সুপ্রিম কোর্ট আইনজীবী সমিতির সাবেক সাধারণ সম্পাদক মাহবুব উদ্দিন খোকনের সঙ্গেও কথা হয়। তিনি বলেন, ‘বিশাল জনগোষ্ঠীকে বাদ দিয়ে যে নির্বাচন হবে, তা মানুষের কাছে গ্রহণযোগ্য হবে না। আমরা ক্ষমতায় যাওয়ার জন্য নয়, মানুষের ভোটাধিকার প্রতিষ্ঠার জন্য আন্দোলন করছি। সেই অধিকার প্রতিষ্ঠা না হওয়া পর্যন্ত আন্দোলন চলবে।’ তিনি ভোটের আগে কঠোর কর্মসূচিরও ইঙ্গিত দিলেন। নির্বাচনের পর নতুন রাজনৈতিক বাস্তবতায় সমঝোতার সম্ভাবনা আছে কি না, জানতে চাইলে বিএনপির এই নেতা বলেন, সমঝোতার উদ্যোগ সরকারকেই নিতে হবে।
একতরফা কিংবা অংশগ্রহণমূলক হোক, প্রতিটি নির্বাচন সামনে রেখে রাজনৈতিক দলগুলো ইশতেহার ঘোষণা করে, যা জনগণের প্রতি তাদের অঙ্গীকার হিসেবে বিবেচিত হয়। ২৭ ডিসেম্বর আওয়ামী লীগ ঘোষিত নির্বাচনী ইশতেহারে সর্বস্তরে গণতান্ত্রিক ব্যবস্থা সুরক্ষা ও চর্চার কথা বলা হয়েছে। তারা ‘অবাধ তথ্যপ্রবাহ ও গণমাধ্যমের স্বাধীনতা নিশ্চিত করার’ পাশাপাশি সাংবাদিকেরা যাতে নির্যাতন, ভয়ভীতি, হুমকি, মিথ্যা মামলার সম্মুখীন না হন, তার ব্যবস্থা নেওয়ারও প্রতিশ্রুতি দিয়েছে। দেশবাসী আশা করে, এটা নিছক কথার কথা হবে না।
উল্লেখ্য, গত পাঁচ বছরে বিভিন্ন আন্তর্জাতিক সংস্থার জরিপে দেখা যায়, গণমাধ্যমের স্বাধীনতার সূচকে বাংলাদেশ ক্রমেই নিম্নগামী ছিল। পশ্চিমের উন্নত দেশের তুলনায় তো বটেই, দক্ষিণ এশীয় দেশগুলোর মধ্যেও সবার নিচে।
আশাভঙ্গের ২০২৩ পেরিয়ে বাংলাদেশ ২০২৪-এ কোনো আশা জাগাতে পারবে কি না, সেটা নির্ভর করবে আমাদের রাজনৈতিক নেতৃত্বের ওপর। তাঁরা যদি দেশের সার্বিক অগ্রগতি চান, যদি ১৭ কোটি মানুষের মৌলিক অধিকার ও কল্যাণের কথা ভাবেন, তাহলে রাজনৈতিক স্থিতিশীলতা ফিরিয়ে আনতে হবে। এ ক্ষেত্রে সব দলের দায় থাকলেও মূল উদ্যোগটা আসতে হবে ক্ষমতাসীনদের কাছ থেকেই।
নতুন বছরের রাজনীতি সম্পর্কে জানতে চাইলে রাষ্ট্রবিজ্ঞানী ড. রওনক জাহান বলেন, ‘যত দিন পর্যন্ত আমরা একটা সর্বজন গ্রহণযোগ্য নির্বাচন ও গণতান্ত্রিক ব্যবস্থা প্রতিষ্ঠিত করতে না পারব, তত দিন পর্যন্ত আমাদের রাজনৈতিক সংকট চলতেই থাকবে।’ সেই সঙ্গে তিনি আরও যোগ করেন, গণতান্ত্রিক ব্যবস্থা দুর্বল ও অকেজো হলে অগণতান্ত্রিক ও চরমপন্থী শক্তির উত্থানের আশঙ্কা বেড়ে যায়।"
2024-01-01 17:25:08,"‘জিনিসপত্রের যা দাম, মানুষ খেতে পাচ্ছে না, আর তোমরা আছ নতুন বছর নিয়ে’",
2024-01-01 14:03:54,ইন্টারনেটে সময় নষ্ট করা বিষয়ে ডিগ্রি নেওয়ার সুযোগ পাবেন যেখানে,
2024-01-01 15:00:14,ঢাকার তৃতীয় শ্রম আদালতে ড. ইউনূস,"ড. ইউনূস, গ্রামীণ টেলিকমের সাবেক ব্যবস্থাপনা পরিচালক (এমডি) আশরাফুল হাসান, পরিচালক নুর জাহান বেগম ও মো. শাহজাহানের বিরুদ্ধে ২০২১ সালের ৯ সেপ্টেম্বর মামলাটি করে কলকারখানা ও প্রতিষ্ঠান পরিদর্শন অধিদপ্তর।
মামলায় গত ৬ জুন ড. ইউনূসসহ চারজনের বিরুদ্ধে অভিযোগ গঠন করেন আদালত। অভিযোগ গঠনের আদেশ বাতিল চেয়ে উচ্চ আদালতে আবেদন করেছিলেন ড. ইউনূস ও অন্যরা। আপিল বিভাগ গত ২০ আগস্ট সেই আবেদন চূড়ান্তভাবে খারিজ করে দেন।
এরপর ২২ আগস্ট শ্রম আদালতে এই মামলার সাক্ষ্য গ্রহণ শুরু হয়, যা শেষ হয় ৯ নভেম্বর। এতে কলকারখানা ও প্রতিষ্ঠান পরিদর্শন অধিদপ্তরের চারজন কর্মকর্তা সাক্ষ্য দেন।
মামলায় অভিযোগ আনা হয় যে শ্রম আইন, ২০০৬ এবং বাংলাদেশ শ্রম বিধিমালা, ২০১৫ অনুযায়ী, গ্রামীণ টেলিকমের শ্রমিক বা কর্মচারীদের শিক্ষানবিশকাল পার হলেও তাঁদের নিয়োগ স্থায়ী করা হয়নি। প্রতিষ্ঠানে কর্মরত শ্রমিক বা কর্মচারীদের মজুরিসহ বাৎসরিক ছুটি দেওয়া, ছুটি নগদায়ন ও ছুটির বিপরীতে নগদ অর্থ দেওয়া হয় না।
মামলায় আরও অভিযোগ আনা হয়, গ্রামীণ টেলিকমে শ্রমিক অংশগ্রহণ তহবিল ও কল্যাণ তহবিল গঠন করা হয়নি এবং লভ্যাংশের ৫ শতাংশের সমপরিমাণ অর্থ শ্রমিক কল্যাণ ফাউন্ডেশন আইন অনুযায়ী গঠিত তহবিলে জমা দেওয়া হয় না।
কলকারখানা ও প্রতিষ্ঠান পরিদর্শন অধিদপ্তরের আইনজীবী খুরশীদ আলম খান গতকাল রোববার প্রথম আলোকে বলেন, অভিযোগের সপক্ষে সব ধরনের তথ্য–প্রমাণ আদালতের কাছে তুলে ধরা হয়েছে। আদালতের কাছে বিবাদীদের সর্বোচ্চ সাজা চেয়েছেন তিনি।
শ্রম আইন লঙ্ঘনের যেসব ধারায় অভিযোগ আনা হয়েছে, সেসব ধারায় সর্বোচ্চ সাজা ৬ মাসের কারাদণ্ড ও ২৫ হাজার টাকা জরিমানা।
অভিযোগের জবাবে আত্মপক্ষ সমর্থন করে ৯ নভেম্বর ড. ইউনূসসহ চারজন বিবাদী লিখিতভাবে আদালতকে বলেন, গ্রামীণ টেলিকমের কর্মকর্তা-কর্মচারীদের চুক্তিভিত্তিক নিয়োগ দেওয়া হয় নিজস্ব নীতিমালা অনুযায়ী। কারণ, গ্রামীণ টেলিকম যেসব ব্যবসায়িক কার্যক্রম পরিচালনা করে, সেগুলো চুক্তিভিত্তিক। তবে গ্রামীণ টেলিকমের সব কর্মকর্তা-কর্মচারীকে স্থায়ী কর্মীর মতো ভবিষ্য তহবিল (প্রভিডেন্ট ফান্ড), আনুতোষিক (গ্র্যাচুইটি), অর্জিত ছুটি ও অবসরকালীন ছুটি দেওয়া হয়ে থাকে। মামলায় নিয়োগ স্থায়ী না করার যে অভিযোগ আনা হয়েছে, তা প্রশাসনিক ও দেওয়ানি মামলার বিষয়।
আদালতে দেওয়া লিখিত বক্তব্যে আরও বলা হয়, গ্রামীণ টেলিকম কোম্পানি আইনের ২৮ ধারা অনুযায়ী একটি অলাভজনক প্রতিষ্ঠান। এর লভ্যাংশ বিতরণযোগ্য নয়, সামাজিক উন্নয়নে ব্যয় করা হয়।
ড. ইউনূসের আইনজীবী আবদুল্লাহ আল মামুন প্রথম আলোকে বলেন, মামলাটি করা হয়েছে হয়রানির উদ্দেশ্যে। তিনি আশা করেন, আদালতের কাছ থেকে ড. ইউনূসসহ চারজন বিবাদী ন্যায়বিচার পাবেন।"
2024-01-01 14:00:10,‘একটা জিনিস আবিষ্কার করলাম’,
2024-01-01 14:00:00,সেনাবাহিনীতে যোগ দিয়ে কারগিল যুদ্ধে অংশ নিয়েছিলেন এই বলিউড তারকা,"তিনি জীবনের শুরুর দিকে উপার্জনের জন্য রাস্তায় জেব্রা ক্রসিং আঁকতেন। আট কিলোমিটার হেঁটে কাজে যেতেন। প্রয়োজনে বলিউডের ছবির পোস্টার এঁকেও উপার্জনের চেষ্টা করেছেন তিনি। এসব করে মাস গেলে হাতে আসত মেরেকেটে ৩৫ টাকা!
আসল নাম বিশ্বনাথ পাটেকর। ১৯৭৮ সালে ‘গমন’ ছবিতে পার্শ্বচরিত্রে অভিনয়ের মাধ্যমে ক্যারিয়ার শুরু করেন নানা। ‘সালাম বম্বে’, ‘অঙ্গার’, ‘পারিন্দা’, ‘প্রহার’-এর মতো ছবি দর্শককে উপহার দিয়েছেন তিনি। তিন দশক ধরে বলিউড তাঁর নানা ধরনের অভিনয় দেখে আসছে। কখনো তিনি তাঁর অভিনয়ে মানুষকে হাসিয়েছেন, কখনো কাঁদিয়েছেন, কখনোবা ভাবতে বাধ্য করেছেন, আমাদের দৈনন্দিন জীবনের অনেক অবহেলিত বিষয় নিয়ে। আজ সাফল্যের শিখরে পৌঁছেও তিনি কিন্তু বদলে যাননি। তিনি আজও সেই মাটির মানুষ।
তাঁর বাস্তব জীবনটা আর সব তারকার তুলনায় আলাদা। পোশাক থেকে বাসস্থান—তাঁর জীবনযাত্রায় বিলাসিতা নেই এতটুকু। যাকে বলে একেবারে নিপাট সাদামাটা জীবন কাটাতেই ভালোবাসেন নানা। মুম্বাইয়ের একটা সাধারণ ছোট অ্যাপার্টমেন্টে মায়ের সঙ্গে থাকেন তিনি, যার বেডরুমের সংখ্যা মাত্র একটি।
ভারতের অগণিত আমজনতার পাশে তিনি রয়েছেন বছরের পর বছর ধরেই। গত ৩০ বছরে প্রতি মাসে নিজের উপার্জনের ৯০ শতাংশ মহারাষ্ট্রের গরিব মানুষকে দান করে চলেছেন নানা পাটেকর! মহারাষ্ট্র যে সময় খরার কবলে পড়ে এবং একের পর এক কৃষকের আত্মহত্যার খবর উঠে আসতে থাকে শিরোনামে, তখনো সাহায্যের হাত বাড়িয়ে দিয়েছিলেন নানা। মারাঠাওয়াড়ায় গিয়ে ১১২টি কৃষক পরিবারের সঙ্গে ব্যক্তিগতভাবে দেখা করে প্রতিটি পরিবারের হাতে তুলে দেন নগদ টাকা।
শুধু এখানে নয়, ভারতের বিভিন্ন অঞ্চলে ঘুরে আরও ৭০০টি কৃষক পরিবারের সঙ্গে দেখা করেন নানা। তাঁদের অর্থনৈতিক সংকট মেটানোর চেষ্টা করেন নিজের সামর্থ্য অনুযায়ী। যেসব কৃষক আত্মহত্যা করেছেন, তাঁদের পরিবারের পাশে দাঁড়িয়ে তাঁদের স্বনির্ভর করে তুলতে বিভিন্নভাবে সাহায্যের হাত বাড়িয়ে দিয়েছেন নানা। এসব কাজ দেখভালের জন্য তাঁর একটা স্বেচ্ছাসেবী সংস্থাও রয়েছে। এই সংস্থার মাধ্যমে কোটি কোটি টাকা ব্যয় করেছেন কৃষকদের সাহায্যের জন্য।
ক্যারিয়ারে চূড়ান্ত সফল এবং স্বকীয় অভিনয়ের কারণে আলাদা পরিচিতি পেলেও, সাফল্যের স্বাদ পেলেও শৈশবে কঠিন সময় পার করেছেন নানা। ব্যবসার সঙ্গে যুক্ত ছিলেন নানার বাবা। কিন্তু সেই ব্যবসা লোকসানের মুখ দেখে। নানার বাবা তাঁর বন্ধুর সঙ্গে যৌথভাবে ব্যবসা শুরু করেছিলেন। সেই বন্ধুই টাকাপয়সা নয়ছয় করেন। নানার বাবার ব্যবসায় ভরাডুবি হলে তাঁদের সংসারেও অর্থাভাব দেখা দেয়। স্কুলে পড়াকালীন অবস্থায় সংসারের খরচের দায়িত্ব গিয়ে পড়ে নানার ওপরেও। নিজেই সাক্ষাৎকারে জানিয়েছেন, প্রতিদিন স্কুল থেকে ফিরে আবার কাজ করতে যেতেন তিনি। সামান্য কিছু অর্থপ্রাপ্তির আশায় জেব্রা ক্রসিং আঁকার কাজও করেছেন তিনি। সিনেমার পোস্টারও বানাতেন নানা। স্কুল থেকে ফিরে আট কিলোমিটার হেঁটে পোস্টার বানাতে যেতেন তিনি। এভাবে প্রতিদিন ৩৫ টাকা রোজগার করতেন এই অভিনেতা। পোস্টার তৈরির জন্য টাকার পাশাপাশি এক বেলার খাবারও বিনা মূল্যে পেতেন নানা। খাবার নিয়ে আবার আট কিলোমিটার হেঁটে বাড়িতে ফিরে যেতেন তিনি। ২৭ বছর বয়সে বিয়ে করেন নানা। সেই বছরেই বলিউডে নানার প্রথম ছবি মুক্তি পায়। নতুন পেশা, নতুন সংসার নিয়ে ব্যস্ত হয়ে পড়েন নানা।
‘প্রহার’ ছবিতে বিজয়কুমারকেও অভিনয়ের সুযোগ দেন নানা। শুধু নিজের ছবির প্রয়োজনে যে সেনাবাহিনীতে নানা প্রশিক্ষণ নেননি, তার প্রমাণ দিয়েছিলেন এই অভিনেতা। ছবির শুটিং শেষ হওয়ার পর নানা আবার সেনাবাহিনীতে যোগ দেন এবং কারগিল যুদ্ধের সময় দেশের সেবায় নিযুক্ত হন। বলিউডের অনেক সমালোচকের মতে, দীর্ঘ সময় সেনাবাহিনীর সঙ্গে যুক্ত ছিলেন বলেই নানার হাবভাব গুরুগম্ভীর প্রকৃতির। নিয়মনিষ্ঠ চলার নেপথ্য কারণও একই বলে মনে করেন অনেকে।
দেশ-বিদেশের বিভিন্ন রান্না করতে ভালবাসেন নানা। মাঝেমধ্যে বন্ধুবান্ধবকে নিজের হাতের রান্নাও খাওয়ান তিনি। নানার পুত্র মালহার পাটেকরও অভিনয়জগতের সঙ্গে যুক্ত। কিন্তু নানা কখনো মালহারের ক্যারিয়ার তৈরিতে তাঁর প্রভাব খাটাননি। এক পুরোনো সাক্ষাৎকারে নানা বলেছিলেন, ‘আমি ওকে ইচ্ছা করেই কোনো সাহায্য করিনি। আমি চাই, ও নিজের চেষ্টায় ইন্ডাস্ট্রিতে জায়গা তৈরি করুক।’"
2024-01-01 13:47:46,নাম লিখেই হোয়াটসঅ্যাপ অ্যাকাউন্টের খোঁজ পাওয়া যাবে,"ফোন নম্বর কাজে লাগিয়ে সহজেই একে অপরকে বার্তা, ছবি বা ভিডিও পাঠানো যায় হোয়াটসঅ্যাপে। শুধু তা–ই নয়, ফোন নম্বর ব্যবহার করে চাইলে যেকোনো হোয়াটসঅ্যাপ ব্যবহারকারীর হোয়াটসঅ্যাপ অ্যাকাউন্টের খোঁজ পাওয়া যায়। তবে পরিচিত বা অপরিচিতদের ফোন নম্বর জানা না থাকায় অনেকেই প্রয়োজনের সময় তাঁদের সঙ্গে হোয়াটসঅ্যাপে যোগাযোগ করতে পারেন না। এ সমস্যা সমাধানে অ্যান্ড্রয়েড ও ডেস্কটপ সংস্করণ ব্যবহারকারীদের জন্য ফোন নম্বরের পাশাপাশি নাম লিখে নির্দিষ্ট ব্যক্তির অ্যাকাউন্টের সন্ধান পাওয়ার সুযোগ চালু করতে যাচ্ছে হোয়াটসঅ্যাপ।
হোয়াটসঅ্যাপের বিভিন্ন সুবিধা নিয়ে কাজ করা প্রতিষ্ঠান ডব্লিউএবেটাইনফোর এক প্রতিবেদনে বলা হয়েছে, ফোন নম্বরের পাশাপাশি ইউজার নেম ব্যবহার করে নির্দিষ্ট ব্যক্তির হোয়াটসঅ্যাপ অ্যাকাউন্টের সন্ধান পাওয়ার সুযোগ চালু করতে যাচ্ছে হোয়াটসঅ্যাপ। নতুন এ সুবিধা চালু হলে কোনো ব্যক্তির ফোন নম্বর জানা না থাকলেও সহজে তাঁদের সঙ্গে যোগাযোগ করার সুযোগ মিলবে।
জানা গেছে, নতুন এ সুবিধা চালু হলে ফেসবুকের আদলে হোয়াটসঅ্যাপের সার্চ বারে নির্দিষ্ট ব্যক্তির নাম সার্চ করলে সেই ব্যক্তির সন্ধান পাওয়া যাবে। অর্থাৎ কোনো ব্যক্তির ফোন নম্বর জানা না থাকলেও সেই ব্যক্তির হোয়াটসঅ্যাপ অ্যাকাউন্টের খোঁজ মিলবে। স্মার্টফোন ও কম্পিউটার ব্যবহারকারীদের জন্য এ সুবিধা চালুর জন্য কাজও শুরু করেছে হোয়াটসঅ্যাপ। ধারণা করা হচ্ছে, হোয়াটসঅ্যাপের পরবর্তী সংস্করণে এ সুবিধা চালু করা হতে পারে।
সূত্র: গ্যাজেটস ৩৬০"
2024-01-01 13:47:19,নববর্ষ উদ্‌যাপনের সময় ইসরায়েলে হামাসের রকেট হামলা,"ইসরায়েলের দক্ষিণাঞ্চল ও তেল আবিব শহরকে লক্ষ্য করে গাজা উপত্যকা থেকে কয়েকটি রকেট ছোড়া হয়েছে। গতকাল রোববার দিবাগত মধ্যরাতে খ্রিষ্টীয় নববর্ষ উদ্‌যাপনের সময় এ হামলা হয়। ঘটনাস্থলে নিযুক্ত এএফপির সাংবাদিকেরা এ কথা জানিয়েছেন।
এএফপির সাংবাদিকেরা বলেন, গতকাল মধ্যরাতে ইসরায়েলের দক্ষিণাঞ্চলে প্রথম হামলাটি হয়। এর এক মিনিট পর তেল আবিবকে লক্ষ্য করে হামলা চালানো হয়। তাঁরা আরও বলেন, ঘটনার সময় তেল আবিবে বিমান হামলাজনিত সতর্কসংকেত বাজানো হয়। ইসরায়েলের ক্ষেপণাস্ত্র প্রতিরক্ষাব্যবস্থা ব্যবহার করে রকেটগুলো প্রতিহত করা হয়।
গতকাল মধ্যরাতে নববর্ষ উদ্‌যাপন করতে অনেক মানুষ রাস্তায় জড়ো হয়েছিলেন। ঘটনার সময় সতর্কসংকেত পেয়ে অনেকেই নিরাপদ আশ্রয়ে চলে যান। কেউ কেউ আবার উৎসব চালিয়ে যেতে থাকেন।
তেল আবিবের একটি বারের সামনে বন্ধুদের সঙ্গে নববর্ষ উদ্‌যাপন করছিলেন গ্যাব্রিয়েল জেমেলম্যান। এএফপিকে তিনি বলেন, ‘আমি আতঙ্কিত হয়ে পড়েছিলাম, যেন আমি প্রথমবার ক্ষেপণাস্ত্র দেখছি। এটা ভয়ংকর।’
হামাসের সামরিক শাখা ইজ্জেদিন আল-কাসেম ব্রিগেড সামাজিক যোগাযোগমাধ্যমে একটি ভিডিও প্রকাশ করেছে। ওই ভিডিওতে ইসরায়েলে হামলার দায় স্বীকার করেছে তারা।
ইজ্জেদিন আল-কাসাম ব্রিগেড আরও বলেছে, বেসামরিক মানুষদের বিরুদ্ধে ইসরায়েল যে হত্যাযজ্ঞ চালাচ্ছে, তার বিরুদ্ধে বদলা নিতে এম ৯০ রকেট ব্যবহার করেছে তারা।
ইসরায়েলি সেনাবাহিনী হামলার খবরটি নিশ্চিত করেছে।
সামাজিক যোগাযোগমাধ্যমে দেওয়া এক পোস্টে তারা লিখেছে, ইসরায়েলে রকেট হামলার মধ্য দিয়ে ২০২৪ সাল শুরু করেছে হামাস।
হামাস পরিচালিত গাজার স্বাস্থ্য মন্ত্রণালয় বলেছে, গাজা উপত্যকায় ইসরায়েল যখন অনবরত বোমা হামলা চালিয়ে যাচ্ছে, তখনই এ রকেট হামলা হলো। ইসরায়েলে গত ৭ অক্টোবর হামলা চালায় হামাস। ইসরায়েলি কর্তৃপক্ষের হিসাব অনুসারে, ওই হামলায় ১ হাজার ১৪০ জনের মতো নিহত হয়েছেন। এর জবাবে গাজায় সেদিন থেকেই হামলা শুরু করে ইসরায়েল। চলমান এসব হামলায় এ পর্যন্ত ২১ হাজার ৮২২ জন নিহত হয়েছেন। তাদের বেশির ভাগই নারী ও শিশু।"
2024-01-01 13:48:39,চীন-তাইওয়ান এক হবেই: নতুন বছরের বার্তায় সি,"চীনের প্রেসিডেন্ট সি চিন পিং বলেছেন, তাঁর মাতৃভূমি এক হবেই। নিশ্চিতভাবেই চীন ও তাইওয়ানের ঐক্য হবে।
গতকাল রোববার নতুন বছরের বার্তায় চীনের প্রেসিডেন্ট এসব কথা বলেন। ১৩ জানুয়ারি তাইওয়ানে প্রেসিডেন্ট নির্বাচন অনুষ্ঠিত হতে যাচ্ছে। তার আগে তাইওয়ান নিয়ে সি চিন পিংয়ের এই মন্তব্য রীতিমতো তাৎপর্যপূর্ণ বলে মনে করা হচ্ছে।
চীনের প্রেসিডেন্টের মন্তব্য থেকে স্পষ্ট, নতুন বছরে তাইওয়ানের ওপর চীন সামরিক ও রাজনৈতিক দিক থেকে চাপ দিয়ে যাবে।
এর আগে সি বলেছিলেন, দরকার হলে শক্তি ব্যবহার করে তাইওয়ানকে চীনের সঙ্গে একীভূত করা হবে। মাস কয়েক আগে তাইওয়ানের কাছে চীনের যুদ্ধজাহাজ ও যুদ্ধবিমান মোতায়েন করা হয়েছিল।
চীনা প্রেসিডেন্ট এখন বলছেন, তাইওয়ান খাঁড়ির দুই পাশে থাকা স্বদেশবাসী নিঃসন্দেহে জাতীয় নবজীবনের গৌরব ভাগ করে নেবেন।
চীন মনে করে, তাইওয়ানের প্রেসিডেন্ট সাই ইং ওয়েন ও ডেমোক্রেটিক পিপলস পার্টির শীর্ষনেতা লাই বিচ্ছিন্নতাবাদী মনোভাব নিয়ে আছেন। তাঁরা তাইওয়ানে হামলা করার জন্য চীনকে উসকানি দিচ্ছেন।
তাইওয়ানের নেতাদের অভিযোগ, চীন তাঁদের দেশের নির্বাচনে হস্তক্ষেপ করতে চাইছে এবং ভুল তথ্য প্রচার করছে। তবে চীন এই অভিযোগ অস্বীকার করেছে।
সি চিন পিং প্রতিশ্রুতি দিয়েছেন, নতুন বছরে চীনের অর্থনীতি বৃদ্ধি হবে। সংখ্যাতত্ত্ব বলছে, কোভিডের পর চীনে বেকার বেড়েছে, চীন ঋণের সংকটে পড়েছে, এর ফলে অর্থনীতির ওপর চাপও বেড়েছে।
তবে সি বলেছেন, চীনের অর্থনীতি করোনার ঝড় সামলে নিয়েছে। বৈদ্যুতিক গাড়ি, লিথিয়াম ব্যাটারি, সৌর প্যানেলের ব্যবসায় গতি এসেছে।
অবশ্য সি এ–ও বলেছেন, সবাই এই অর্থনৈতিক প্রবৃদ্ধির লাভ পাচ্ছেন না। কিছু মানুষ কর্মসংস্থানের ক্ষেত্রে অসুবিধায় পড়েছেন। কিছু কোম্পানিও চাপের মধ্যে পড়েছে।
চীনের প্রেসিডেন্ট বলেন, ‘এসব বিষয় আমাকে উদ্বেগে রেখেছে। আমাদের লক্ষ্য উচ্চাকাঙ্ক্ষী, কিন্তু খুবই সরল। আমাদের মানুষের জীবনধারণের মান বাড়াতে হবে।’
২০২৩ সালে চীনের জিডিপি বৃদ্ধির হার হবে ৫ শতাংশ। ২০১০ সাল ও এর পরবর্তী বছরের তুলনায় এই হার অনেকটাই কম। আগামী বছরও একই ধরনের প্রবৃদ্ধি হবে বলে অনুমান করা হচ্ছে।
সি বলেছেন, ‘২০২৪ সালে আমরা গত বছরের ইতিবাচক দিকগুলো নিয়ে এগোব। অর্থনীতিকে চাঙা করব ও দীর্ঘকালীন আর্থিক উন্নয়নের লক্ষ্য নিয়ে এগোব।’"
2024-01-01 17:16:17,দেশে ২০২৩ সালে ঘটা ভয়াবহ ৫টি ঘটনা,
2024-01-01 13:43:13,"বিএসএমআরএএইউতে ৪ বিষয়ে স্নাতক, ১২০ আসনে ভর্তিতে আবেদন শুরু","আগ্রহী শিক্ষার্থীরা বিশ্ববিদ্যালয়ের ওয়েবসাইটে লিংকের মাধ্যমে অনলাইন ফরম পূরণ করে আবেদন করতে পারবেন। বিএসসি প্রোগ্রামসমূহের শিক্ষা কার্যক্রম লালমনিরহাটের স্থায়ী ক্যাম্পাস হতে পরিচালনা করা হবে। বিশ্ববিদ্যালয়ের নিজস্ব ভর্তি নীতিমালা অনুযায়ী আগ্রহী শিক্ষার্থীদের মধ্য হতে ভর্তি পরীক্ষায় প্রাপ্ত নম্বরের ভিত্তিতে যোগ্য ছাত্র-ছাত্রীদের মেধাক্রমানুসারে ভর্তি করা হবে।
ভর্তি নির্দেশিকা এবং অনলাইনে আবেদনের লিংক বিশ্ববিদ্যালয়ের ওয়েবসাইটের Admission-এ পাওয়া যাবে। অনলাইনে আবেদন ফরম পূরণসংক্রান্ত যেকোন কারিগরি বিষয়ে সহায়তার জন্য টেলিটক হটলাইন নম্বর ০১৫০০১২১১২১-৯, ই-মেইল [email protected] এবং ভর্তিসংক্রান্ত অন্যান্য তথ্যের জন্য বিশ্ববিদ্যালয়ের মোবাইল নম্বর ০১৭৬৯৯৯৫০৯৯ ও ই-মেইল [email protected]–এ যোগাযোগ করা যাবে।
ভর্তি পরীক্ষাসংক্রান্ত সময়সূচি
অনলাইনে আবেদনপত্র পূরণ ও জমা নতুন বছরের প্রথম দিন সোমবার (১ জানুয়ারি) দুপুর ১২টা থেকে শুরু হবে। অনলাইন আবেদনপত্র পূরণ ও জমা শেষ হবে ৭ ফেব্রুয়ারি (বুধবার) রাত ১২টা। টেলিটক সিমের মাধ্যমে সার্ভিস চার্জ ২০০ টাকা (এসএমএস চার্জ ব্যতীত) প্রদানের শেষ তারিখ ও সময় ৯ ফেব্রুয়ারি (শুক্রবার) রাত ১২টা।
বিশ্ববিদ্যালয়ের ওয়েবসাইটে প্রাথমিকভাবে যোগ্য প্রার্থীদের তালিকা ১৪ ফেব্রুয়ারি প্রকাশ করা হবে। প্রাথমিকভাবে যোগ্য প্রার্থীদের ভর্তি পরীক্ষার ফি এবং প্রবেশপত্র ডাউনলোড/উত্তোলনের জন্য ৫৫০ টাকা (এসএমএস চার্জ প্রযোজ্য) টেলিটকের মাধ্যমে জমা দিতে হবে। ১৬ ফেব্রুয়ারি (শুক্রবার) দুপুর ১২টা থেকে ২৫ ফেব্রুয়ারি (রোববার) রাত ১২টা পর্যন্ত এ প্রক্রিয়া চলবে।
অনলাইনে প্রবেশপত্র ডাউনলোড/ উত্তোলনের তারিখ ও সময় ২৮ ফেব্রুয়ারি (বুধবার) দুপুর ১২টা থেকে ৮ মার্চ (শুক্রবার) ১২টা পর্যন্ত।
পরীক্ষা কবে
আগামী ৮ মার্চ (শুক্রবার) বেলা ৩টা থেকে ৫টা পর্যন্ত ভর্তি পরীক্ষা অনুষ্ঠিত হবে। বিশ্ববিদ্যালয় কর্তৃপক্ষ এ বিজ্ঞপ্তির যেকোন নির্দেশনা, তথ্য, শর্ত যেকোন সময় বাতিল বা পরিবর্তন করার ক্ষমতা সংরক্ষণ করে বলে জানানো হয়েছে।"
2024-01-01 14:40:18,রাজস্ব সংস্কারে রাজনৈতিক সদিচ্ছা প্রয়োজন,"রাজস্ব খাতে তিন সংস্কার করা উচিত। এত দিন ধরে যে সংস্কার হয়েছে, তা কার্যকর ভূমিকা রাখতে পারছে না। আগামী বছর তিন খাতে সংস্কারে মনোযোগী হওয়া দরকার। প্রথমত, জাতীয় রাজস্ব বোর্ডের (এনবিআর) সব বিভাগের পূর্ণাঙ্গ অনলাইন কার্যক্রম শেষ করা উচিত।
এখন মূল্য সংযোজন কর (ভ্যাট) ও আয়করে যেসব অনলাইন ব্যবস্থা আছে, তা পূর্ণাঙ্গ নয়। অনলাইন ব্যবস্থা চালু করতে এক শ্রেণির ব্যবসায়ী ও এনবিআরের কর্মকর্তা—উভয় পক্ষের মধ্যে সমন্বয়ের অভাব আছে। তাদের সংস্কারে অনীহা আছে। তাই রাষ্ট্রের সর্বোচ্চ পর্যায় থেকেই এই সংস্কারের সিদ্ধান্ত নিতে হবে।
দ্বিতীয়ত, সরকারি মালিকানাধীন প্রতিষ্ঠানগুলোর কাছে হাজার হাজার কোটি টাকা পাওনা আছে। সরকার নিজেই যদি করখেলাপি থাকে, তখন অন্যদের কাছে কর চাইবে কীভাবে? এই বকেয়া কর আদায়ের ব্যবস্থা করতে হবে।
তৃতীয়ত, মামলায় আটকে যাওয়া রাজস্ব আদায়ে এনবিআরের মধ্যে একধরনের ঢিলেমি আছে। দ্বিতীয় শ্রেণির একজন কর্মকর্তাকে মামলার নিষ্পত্তির দায়িত্ব দেওয়া হয়েছে। এনবিআরের উচিত, মামলার বিষয়টি গুরুত্বসহকারে বিবেচনা করে দ্রুত নিষ্পত্তি করা।
শুধু করদাতা বাড়িয়ে কর আহরণ বাড়ানো যাবে না। কারণ, নতুন করদাতাদের বেশির ভাগ প্রান্তিক করদাতা। তাঁদের কাছ থেকে তেমন কর আসবে না। বড় করদাতারা কর ফাঁকি দেন। কর ফাঁকি বন্ধ করতে হবে।
জাতীয় সংসদ নির্বাচনে প্রার্থীরা হলফনামায় সম্পদের বিবরণী দিয়েছেন। সেখানে দেখা গেছে, অনেকের সম্পদ বহুগুণ বেড়েছে। কিন্তু এনবিআর তা চ্যালেঞ্জ করছে না। ২০০৮ সালে বর্তমান ক্ষমতাসীনদের নির্বাচনী ইশতেহারে সংসদ সদস্য, মন্ত্রীদের সম্পদ নিয়মিত প্রকাশের প্রতিশ্রুতি দেওয়া হয়েছিল। কিন্তু এখনো তা বাস্তবায়ন করা হয়নি।"
2024-01-01 13:39:54,কূটনীতির টানাপোড়েন নিরসনে জোর দিতে হবে,"ঘটনাবহুল ২০২৩ সাল শেষ হলো। আজ শুরু হলো যে বছর, তাতে কী প্রত্যাশা বাংলাদেশের? যে শঙ্কা ও অনিশ্চয়তা নিয়ে শেষ হয়েছে ২০২৩—তারই ধারাবাহিকতা বজায় থাকবে, নাকি স্বস্তি আসবে সাধারণ মানুষের জীবনে, কোনো সুবাতাস বইবে রাজনীতি, অর্থনীতি, বৈদেশিক সম্পর্কে?
আজ থেকে ছয় দিন পর ৭ জানুয়ারি সাধারণ নির্বাচন হবে বাংলাদেশে। কেমন হতে যাচ্ছে এই নির্বাচন, এর উত্তর মোটামুটি জানা। প্রতিযোগিতামূলক দেখানোর জন্য আওয়ামী লীগের মূল প্রার্থীর বিপক্ষে দলটির স্বতন্ত্র বা ‘ডামি’ প্রার্থীর অংশগ্রহণের অনুমতি দেওয়া হয়েছে। এতে ভোটার উপস্থিতি সম্ভবত কিছুটা বাড়বে। এই স্বতন্ত্রদের মধ্যে অনেকে জিতে আসারও সম্ভাবনা আছে। তাতে অবশ্য কোনো সমস্যা নেই। কারণ, আখেরে তাঁরা আওয়ামী লীগেরই সদস্য।
নির্বাচনের পর যে সংসদ গঠিত হবে, সেখানে জাতীয় পার্টির কয়েকজন আর জোটসঙ্গীদের দু–চারজন ছাড়া বাকি সবাই থাকবেন আওয়ামী লীগের। বলা বাহুল্য, শেখ হাসিনার নেতৃত্বে আওয়ামী লীগ আবার সরকার গঠন করলে, দেখতে হবে পররাষ্ট্রনীতিতে এই সরকারের অগ্রাধিকার কী হয়।
আওয়ামী লীগের নির্বাচনী ইশতেহারে পররাষ্ট্র বিষয়ে আটটি অঙ্গীকার ব্যক্ত করা হয়েছে। তার মধ্যে দুটি অত্যন্ত গুরুত্বপূর্ণ বলে মনে হয় আমার কাছে। একটির ভাষ্য, দেশের সার্বিক উন্নয়নের লক্ষ্যে যুক্তরাষ্ট্র, যুক্তরাজ্য, ইউরোপীয় ইউনিয়ন, জাপান, কানাডা এবং অন্যান্য উন্নত দেশের সঙ্গে উন্নয়ন সহযোগিতা চলমান থাকবে। অন্যটিতে উন্নয়ন অর্থায়নের ক্ষেত্রে চীন, রাশিয়া, দক্ষিণ আমেরিকার সঙ্গে সম্পর্ক সম্প্রসারণের অঙ্গীকার করা হয়েছে।
দক্ষিণ আমেরিকায় ঠিক উন্নয়ন অর্থায়নের মতো উদ্বৃত্ত সামর্থ্যের দেশ তেমন চোখে পড়ে না। আর চীন, রাশিয়া থেকে নেওয়া ঋণের শর্ত খুব সহজ নয়। সহজ শর্তে ঋণের জন্য তাই আমাদের নির্ভরশীলতা থেকে যাবে উন্নত বিশ্ব এবং বহুজাতিক সংস্থাগুলোর ওপরই। পশ্চিমের সঙ্গে সম্পর্ক তাই উন্নয়ন অর্থায়নের জন্য অত্যন্ত গুরুত্বপূর্ণ থেকে যাবে। দেখতে হবে নির্বাচন–উত্তরকালে কতটা সহজ হবে সে কাজ।
আলাদা আলাদা কারণে নির্বাচন প্রশ্নে ভারত, চীন ও রাশিয়া দৃঢ় সমর্থন দিয়েছে সরকারকে, তিন দেশই প্রকারান্তরে বুঝিয়ে দিয়েছে আওয়ামী লীগ আবার সরকার গঠন করুক। পক্ষান্তরে নির্বাচনটি স্পষ্টতই যুক্তরাষ্ট্র ও ইউরোপের দেশগুলো যেভাবে অংশগ্রহণমূলক, অবাধ ও নিরপেক্ষ হোক চেয়েছে, তেমনটি হচ্ছে না।
এর মধ্যে মার্কিন সরকার গণতান্ত্রিক প্রক্রিয়া বাধাগ্রস্তকারীদের বিরুদ্ধে ভিসা বিধিনিষেধ এবং শ্রম অধিকার লঙ্ঘনের ক্ষেত্রে অর্থনৈতিক ও বাণিজ্য নিষেধাজ্ঞার হুমকি দিয়ে রেখেছে। এসব কারণে আওয়ামী লীগের বিভিন্ন পর্যায়ের নেতারা এবং সরকারের মন্ত্রীরা বিভিন্ন সময়ে শক্ত ভাষায় সমালোচনা করেছেন যুক্তরাষ্ট্রের। যুক্তরাষ্ট্র ও পশ্চিমের সঙ্গে চলমান সম্পর্ক খুব মসৃণ, এ কথা ঠিক বলা যাচ্ছে না।
প্রশ্ন হচ্ছে, নির্বাচন তো যা হওয়ার তা হয়ে যাবে, সে নির্বাচন কি গ্রহণযোগ্যতা পাবে পশ্চিমা দুনিয়ায়? পশ্চিম কি ২০১৪ ও ২০১৮ সালের মতো বিষয়টি পেছনে ফেলে স্বাভাবিক আদান–প্রদান এবং সহযোগিতা জারি রাখবে, নাকি কোনো ধরনের নিষেধাজ্ঞার পথে এগোবে? এ প্রশ্নের উত্তর আমার জানা নেই, আর কেউ জানেন কি না, তা–ও নিশ্চিত নই। পররাষ্ট্রসচিব মাসুদ বিন মোমেন বলেছেন, নিষেধাজ্ঞা এলে তা মোকাবিলা করতে পারবে বাংলাদেশ, তার মানে নিষেধাজ্ঞার আশঙ্কা উড়িয়ে দিচ্ছে না সরকার।
আমার মনে হয় এটা নির্ভর করবে সম্ভাব্য নিষেধাজ্ঞার ধরনের ওপর। যদি তা হয় শুধুই ভিসা নিষেধাজ্ঞা, এর প্রভাব মোকাবিলা করতে পারবে সরকার। অর্থনীতিতে এর নেতিবাচক প্রভাব পড়বে, কিন্তু বড় কোনো সংকট সৃষ্টি হবে না। তবে কোনো ধরনের আর্থিক বা বাণিজ্যিক নিষেধাজ্ঞা এলে, তার প্রভাব হবে ব্যাপক। যত বড় বড় কথা বলি না কেন আমরা, বাস্তবতা হচ্ছে আমাদের অর্থনীতির ভিত্তি খুব শক্তিশালী নয়। একটিমাত্র পণ্য আমাদের রপ্তানির প্রায় পুরোটা জুড়ে আছে। আর সেই পণ্যের বাজারের সিংহভাগ পশ্চিমের কয়েকটি দেশ, যাদের সঙ্গে আমরা বাক্‌যুদ্ধে জড়িয়েছি।
ভারতের সঙ্গে সম্পর্ক আমাদের জন্য গুরুত্বপূর্ণ, যে গুরুত্ব কখনোই কমবে না। চীন বা রাশিয়ার সঙ্গে অবশ্যই সুসম্পর্ক বজায় রাখা উচিত। তবে এর কোনোটাই পশ্চিমের সঙ্গে সম্পর্কের বিকল্প নয়। নিজেদের স্বার্থেই পশ্চিমের সঙ্গে সম্পর্কে যে টানাপোড়েন সৃষ্টি হয়েছে, তা নিরসন করে সুসম্পর্ক প্রতিষ্ঠায় প্রয়োজনীয় পদক্ষেপ নিতে হবে বাংলাদেশকে।
মো. তৌহিদ হোসেন: সাবেক পররাষ্ট্রসচিব"
2024-01-01 13:37:33,২৪-এর ফুটবলে যে ৪ রোমাঞ্চের অপেক্ষা,"ফুটবলে বছরটা মহাদেশীয় টুর্নামেন্টের—ইউরো, কোপা আমেরিকা, আফ্রিকান নেশনস কাপ আর এশিয়ান কাপ আছে এ বছর। চার বা দুই বছর বিরতির পর আসে বলে জাতীয় দল পর্যায়ের এই টুর্নামেন্টগুলো নিয়ে বাড়তি রোমাঞ্চ সব সময়ই থাকে।
সেই তুলনায় ক্লাব ফুটবল চলে প্রায় একই সূচি ও একই ধারা মেনে। তবে ২০২৪ সালে ক্লাব ফুটবল দেখতে পারে দারুণ কিছু ঘটনা, যা ফুটবলপ্রেমীদের নিশ্চিতভাবে রোমাঞ্চিত করবে। এর কোনোটি নতুনের আগমনী বার্তা, কোনোটি নতুন মোড়কের কারণে আবার কোনোটি কয়েক বছরের অপেক্ষার অবসানের কারণে। তেমনই কিছু রোমাঞ্চকর উপাদানে চোখ বুলিয়ে নেওয়া যাক এবার।
স্পেনের লা লিগায়ও চিত্রটা একই। দুই মৌসুম আগেও দ্বিতীয় স্তরে থাকা জিরোনা রিয়াল মাদ্রিদের সঙ্গে শিরোপার লড়াই দিচ্ছে। নতুন বছরের শুরুতে জিরোনা ও রিয়াল দুই দলের পয়েন্টই সমান। রিয়ালও পয়েন্ট তালিকায় এগিয়ে গোল ব্যবধানের কারণে।
প্রিমিয়ার লিগ আর লা লিগায় তাও প্রায়ই চ্যাম্পিয়নশিপে হাতবদল ঘটে, কিন্তু বুন্দেসলিগায় বায়ার্ন মিউনিখের দাপটটা একচ্ছত্র। টানা ১০ বছর ধরে বুন্দেসলিগা জেতা সেই বায়ার্নকে এবার হুমকি দিচ্ছে বায়ার লেভারকুসেন। মৌসুমের মাঝবিরতির সময় ৪২ পয়েন্ট নিয়ে শীর্ষে লেভারকুসেন, ৪ পয়েন্টে পিছিয়ে বায়ার্ন দ্বিতীয়।
২০২৩ সালে ফুটবলবিশ্বে নতুন তারকা হিসেবে আবির্ভূত হয়েছেন জুড বেলিংহাম। বরুসিয়া ডর্টমুন্ড থেকে রিয়াল মাদ্রিদে নাম লেখানো এই ইংলিশ মিডফিল্ডার ছাড়া সেভাবে আর কেউ নাম ছড়াতে পারেননি। তবে ২০২৪ সালে বেশ কয়েকজন নতুন তারকার আবির্ভাব দেখতে পারে ফুটবল। এর মধ্যে ম্যানচেস্টার সিটিতে যাওয়ার অপেক্ষায় থাকা আর্জেন্টাইন ফরোয়ার্ড ক্লদিও এচেভেরি, বার্সেলোনায় যোগ দিতে যাওয়া ব্রাজিলিয়ান ভিতর রকি, রিয়াল মাদ্রিদে যোগ দিতে যাওয়া এনদ্রিক ও এরই মধ্যে যোগ দেওয়া আর্দা গুলেরদের ভাবা হচ্ছে আগামীর তারকা।
এ ছাড়া বেনফিকার জোয়াও নেভেস, কোপেনহেগেনের রুনি ব্রাডজি, করিন্থিয়ানসের গ্যাব্রিয়েল মোসকার্দোরাও আছেন সম্ভাবনার তালিকায়। সব মিলিয়ে ২০২৪ সাল ফুটবলে আগামী প্রজন্মের উত্থানের বছর হওয়ার সম্ভাবনাই দেখা যাচ্ছে।
বিশ্বজুড়ে ক্লাব ফুটবলের সবচেয়ে জনপ্রিয় টুর্নামেন্ট হচ্ছে উয়েফা চ্যাম্পিয়নস লিগ। ইউরোপীয় ক্লাবগুলোকে নিয়ে হওয়া এই টুর্নামেন্টে এবার নতুনত্ব আসছে। ৩২ দলের পরিবর্তে ৩৬ দল খেলবে চ্যাম্পিয়নস লিগে। প্রতিটি দল প্রথম পর্বে খেলবে আটটি করে ম্যাচ। এত দিন বৃহস্পতিবার রাত ইউরোপা লিগ এবং ইউরোপা কনফারেন্স লিগের জন্য বরাদ্দ ছিল, এবার সেটা থাকছে না। সব মিলিয়ে প্রথম মৌসুমটা অনেকের কাছে হয়তো গোলমেলে লাগতে পারে, তবে এর মাধ্যমে একঘেয়েমি ধারা থেকেও চ্যাম্পিয়নস লিগ বেরিয়ে আসবে বলে মনে করা হচ্ছে।
অর্ধযুগ আগে থেকে কিলিয়ান এমবাপ্পের দিকে চোখ রিয়াল মাদ্রিদের। এর মধ্যে ২০২২ সালে স্প্যানিশ ক্লাবটি তাঁকে দলে প্রায় ভিড়িয়েই ফেলেছিল। কিন্তু সেবার তো বটেই, ২০২৩ গ্রীষ্মকালীন মৌসুমেও এমবাপ্পে আর রিয়ালে যাননি। অথচ প্রতিবছরই তাঁর পিএসজি ছাড়া নিয়ে দলবদল বাজারে জোর আলোচনা ছিল, ফরাসি প্রেসিডেন্ট পর্যন্ত গড়িয়েছে তাঁর পিএসজিতে থাকা না থাকার বিষয়। তবে এত সব আলোচনা-বিতর্কের অবসান হতে পারে এ বছরই। কারণ, পিএসজির সঙ্গে ২০২৪ সালে চুক্তি শেষ হচ্ছে এমবাপ্পের। নতুন কোনো নাটকীয়তা না দেখা গেলে এমবাপ্পের দলবদল দেখা যেতে পারে এ বছরই।"
2024-01-01 13:48:35,নতুন বছরে ৬০০০ চিকিৎসক নিয়োগ দিতে চায় সরকার,"চিকিৎসকদের জন্য চলতি বছরে বড় ধরনের সুখবর দিচ্ছে সরকার। দেশের উপজেলাসহ বিভিন্ন হাসপাতালে চিকিৎসকের সংকট কাটাতে চলতি বছরেই ছয় হাজার চিকিৎসক নিয়োগ দিতে চায় সরকার। তিন ধাপে এই নিয়োগ হওয়ার কথা জানিয়েছে সরকার। গতকাল রোববার স্বাস্থ্য মন্ত্রণালয়ে এ বিষয়ে একটি সভা অনুষ্ঠিত হয়েছে। স্বাস্থ্য মন্ত্রণালয়ের জনসংযোগ কর্মকর্তা মো. মাইদুল ইসলাম প্রধান প্রথম আলোকে সভার বিষয়টি নিশ্চিত করেছেন।
স্বাস্থ্য মন্ত্রণালয় সূত্র জানায়, দেশে চিকিৎসকের সংকট আছে। করোনার মধ্যে একবার ৩৯তম বিসিএস থেকে বিশেষভাবে পাঁচ হাজারের বেশি চিকিৎসক নিয়োগ দেওয়া হয়। এরপর বিভিন্ন সাধারণ বিসিএসে চিকিৎসক নিয়োগ দিলেও সেটি ছিল সংখ্যায় কম। সর্বশেষ ৪৬তম বিসিএসে চিকিৎসক নেওয়ার কথা জানানো হয়েছে। এই বিসিএসের বিজ্ঞপ্তি অনুসারে প্রায় ১ হাজার ৭০০ চিকিৎসক নিয়োগের কথা রয়েছে।
গতকালের সভা সূত্র জানায়, তিন ধাপে চিকিৎসক নিয়োগের সভা হয়। এ সময় বিভিন্ন মন্ত্রণালয়ের প্রতিনিধিরা উপস্থিত ছিলেন। তবে নিয়োগ কীভাবে হবে, তা ঠিক করতে সরকারি কর্ম কমিশনকে (পিএসসি) করণীয় ঠিক করতে হবে বলে জানায় ওই সভার সূত্র। তবে এ বিষয়ে পিএসসি থেকে কোনো তথ্য পাওয়া যায়নি।
উপজেলা স্বাস্থ্য কমপ্লেক্সগুলোয় সাধারণ মানুষের যথাযথ চিকিৎসা নিশ্চিতে নতুন করে আরও ছয় হাজার চিকিৎসক নিয়োগ দেওয়া হবে বলে জানিয়েছেন স্বাস্থ্যমন্ত্রী জাহিদ মালেক। গত ১২ ডিসেম্বর দুপুরে রাজধানীর মহাখালীর নিপসম অডিটোরিয়ামে ভিটামিন ‘এ’ প্লাস ক্যাম্পেইনের উদ্বোধন অনুষ্ঠানে স্বাস্থ্যমন্ত্রী বলেন, ‘চিকিৎসক–সংকটের কারণে উপজেলা হাসপাতালগুলোয় সাধারণ মানুষ যথাযথ চিকিৎসাসেবা পাচ্ছেন না। সরকারি স্বাস্থ্যকেন্দ্রগুলোয় আট ঘণ্টা সেবা দেওয়া হচ্ছে। এখনো আমাদের ৫০ শতাংশ ডেলিভারি বাসায় হচ্ছে। এসব সংকট উত্তরণে নতুন করে শিগগিরই আরও ছয় হাজার চিকিৎসক নিয়োগ দেওয়া হবে।’ মন্ত্রী আরও বলেন, ‘প্রাতিষ্ঠানিক ডেলিভারি অনেক কম। এটা বাড়াতে হবে। এখনো ঘরে ৫০ শতাংশ ডেলিভারি হয়। যেখানে কোনো প্রশিক্ষিত কেউ থাকে না। এ ক্ষেত্রে আমাদেরও কিছু করণীয় আছে। সরকারি স্বাস্থ্যকেন্দ্র ৮ ঘণ্টা সার্ভিসে কখনোই চলতে পারে না। ইনস্টিটিউশনাল ডেলিভারি বাড়াতে হলে স্বাস্থ্যকেন্দ্রের কর্মঘণ্টা ২৪ ঘণ্টা করতে হবে।’"
2024-01-01 13:32:53,চিকিৎসা শিবির আয়োজন করায় আওয়ামী লীগের প্রার্থীকে শোকজ,"বিনা মূল্যে চিকিৎসা শিবিরের নামে ভোটারদের প্রভাবিত করার অভিযোগে কারণ দর্শানোর নোটিশ (শোকজ) পেয়েছেন মেহেরপুর-২ (গাংনী) আসনের আওয়ামী লীগ মনোনীত প্রার্থী আবু সালেহ মোহাম্মদ নাজমুল হক। এই আসনের নির্বাচনী অনুসন্ধান কমিটির চেয়ারম্যান এবং যুগ্ম জেলা ও দায়রা জজ (প্রথম) আদালতের বিচারক মো. শাহিনুর রহমান গতকাল রোববার এই নোটিশ দিয়েছেন।
নোটিশে আওয়ামী লীগ মনোনীত প্রার্থীকে আগামীকাল মঙ্গলবার (২ জানুয়ারি) বেলা ১১টার সময় সশরীর অথবা প্রতিনিধির মাধ্যমে শোকজের জবাব দেওয়ার নির্দেশ দেওয়া হয়েছে। নোটিশ পাওয়ার তথ্য নিশ্চিত করে নৌকা প্রতীকের প্রার্থী আবু সালেহ মোহাম্মদ নাজমুল হক বলেন, শোকজের জবাব দেওয়ার প্রস্তুতি নেওয়া হচ্ছে।
কারণ দর্শানোর নোটিশে উল্লেখ করা হয়েছে, মেহেরপুর-২ (গাংনী) আসনে আওয়ামী লীগ মনোনীত প্রার্থী আবু সালেহ মোহাম্মদ নাজমুল হক পরিচালিত গাংনী বাজারের অ্যাডভান্স মেডিকেয়ার লিমিটেডে অর্থ ব্যয় করে ‘ফ্রি মেডিকেল ক্যাম্প’ স্থাপন করেন। অন্য চিকিৎসকদের নিয়ে রোগীদের ফ্রি সেবার নামে প্রেসক্রিপশনের (ব্যবস্থাপত্র) অপর পৃষ্ঠায় নির্বাচনী পোস্টার ব্যবহার করে ভোটারদের অবৈধভাবে প্রভাবিত করেছেন, যা সংসদ নির্বাচনে রাজনৈতিক দল ও প্রার্থীর আচরণ বিধিমালার ১১ (ঙ) ধারা লঙ্ঘন।
এদিকে স্থানীয় সূত্রে জানা গেছে, গত রোববার উপজেলার কাথুলী ইউনিয়ন পরিষদের (ইউপি) চেয়ারম্যান মিজানুর রহমানের গাড়াবাড়িয়া গ্রামের বাসভবনে ‘ফ্রি মেডিকেল ক্যাম্প’ করে চিকিৎসা দেওয়া হচ্ছিল। মিজানুর রহমান নৌকা প্রতীকের প্রচারণা চালাচ্ছেন।"
2024-01-01 14:28:38,গাজা যুদ্ধ বিশ্বকে যেদিকে নিয়ে যাচ্ছে,"বিশ্বে দুটি বড় যুদ্ধ চলছে এখন। এই লেখা তৈরির সময় ইউক্রেনে ৬৭৪তম দিনের মতো বোমা পড়ছিল। গাজা যুদ্ধও শিগগির শততম দিন ছোঁবে। ২৫ মাইল আয়তনের একটা জায়গায় প্রতিদিন গড়ে ৩০০ মানুষকে হত্যা করা হচ্ছে।
গাজা সংঘাতের সঙ্গে ইউক্রেন যুদ্ধের বড় এক ফারাক নিশ্চয়ই ফিলিস্তিনি নারী ও শিশুদের গণহত্যার ধরনে। তবে ইউক্রেন যুদ্ধ যেভাবে ওই দেশের সীমানায় চলছে, গাজা যুদ্ধ সেই তুলনায় ভিন্ন চেহারা নিয়েছে।
ফিলিস্তিনি প্রতিরোধ যোদ্ধাদের সহযোগিতায় ইয়েমেনে হুতি, লেবাবনে হিজবুল্লাহ, সিরিয়ায় আসাদ সরকার, ইরাকে ইসলামিক রেজিস্ট্যান্স সরাসরি যে ভূমিকা রাখছে, সেটা স্পষ্ট। এটা ইসরায়েলের বিপরীতে ইরানের উচ্চাভিলাসী এক সামরিক ছকের কথাও জানাচ্ছে।
তেহরানের এই পরিকল্পিত ছক যে মধ্যপ্রাচ্যে সামরিক ভারসাম্যে পালাবদলের স্পষ্ট ইঙ্গিত, সেটা ২০২৩-এর অক্টোবর থেকে বেশ খোলাসা হলো।
প্রশ্ন উঠেছে, ইউরোপ-আমেরিকার ভুল মধ্যপ্রাচ্য নীতির ফলেই এমন ঘটতে চলেছে কি না। এর ফলই–বা কী দাঁড়াবে?
ফিলিস্তিনিদের সঙ্গে ইসরায়েলের যুদ্ধ কয়েক দশকের। কেবল গাজাতেই গত ১৭ বছরে ৫ দফায় যুদ্ধ হয়েছে। গত ৭ অক্টোবর ফিলিস্তিনের যোদ্ধারা যখন নতুন করে প্রতিরোধ সংগ্রামে নামেন, তখন রাষ্ট্রীয়ভাবে সবচেয়ে জোরালো ও শর্তহীন সমর্থন দিয়েছে কেবল ইরান। এটা এখন আর কেউ লুকায় না, ফিলিস্তিনি প্রতিরোধ আন্দোলনের বিভিন্ন উপদলের সঙ্গে তেহরানের গভীর সম্পর্ক আছে।
সুন্নিপ্রভাবিত ইসলামি ব্রাদারহুডের সূত্রে হামাসের জন্ম হলেও ইসরায়েলের মুখোমুখি হওয়ার সাহস পেয়েছে তারা ইরানের সামরিক মদদে। সুতরাং গাজা যুদ্ধে পরোক্ষে হলেও ইরান আছে। যেভাবে ইসরায়েলের পাশে ওয়াশিংটন আছে বহুকাল।
এ যুদ্ধ শুরুর পর সবাই ধরে নিয়েছিলেন, কয়েক দিনের মধ্যেই শেষ হবে এটা। ইসরায়েলি সামরিক আগ্রাসনে ফিলিস্তিনি যোদ্ধারা বেশি সময় টিকে থাকতে পারবেন না। ইয়েমেনের হুতি ও লেবাননের হিজবুল্লাহর মতো সামরিক শক্তিগুলো যে এই যুদ্ধে নির্ধারক শক্তি হয়ে উঠবে, সেটা অনেকের প্রাথমিক বিবেচনায়ই ছিল না। হুতিদের অংশগ্রহণে এই যুদ্ধ ইতিমধ্যে লোহিত সাগর পর্যন্ত ছড়িয়েছে। আবার তাদের তৎপরতা রুখতে ভারত পর্যন্ত গাজা যুদ্ধে পরোক্ষ শরিক এখন।
ইয়েমেন উপকূলের অদূরে আরব সাগরে জাহাজ চলাচলে হামলা রুখতে ভারতের তিনটি যুদ্ধজাহাজ সেখানে অবস্থান নিয়েছে সম্প্রতি। যদিও আরব সাগরে ভারতের অবস্থান ইয়েমেনের উল্টো দিকে, কিন্তু তাদের কাছাকাছি জলসীমায় ২৩ ডিসেম্বর লাইবেরিয়ার পতাকাবাহী জাপানি মালিকানাধীন তেলের ট্যাংকারে ড্রোন হামলার দুই দিন পর নয়াদিল্লি নতুন পদক্ষেপের কথা জানাল। জাপানি মালিকানাধীন জাহাজটি হামলার পর মুম্বাইয়ে নোঙর করে। এতে হুতিরা হামলা করেছে কি না, সেটা স্পষ্ট নয়। তবে লোহিত সাগরে ইসরায়েলে আসা-যাওয়ার চেষ্টাকারী যেকোনো জাহাজে হামলা চালানোর কথা হুতিরা বহু আগেই জানিয়েছে এবং বেশ কয়েকটি জাহাজে অভিযানের ভিডিও প্রকাশ করেছে।
বিশ্ববাণিজ্যের প্রায় ১২ শতাংশ লোহিত সাগর ব্যবহার করত এত দিন। ২৫ ডিসেম্বর এশিয়া টাইমস লিখেছে, লোহিত সাগরে হুতিদের নিখুঁত নজরদারি বলছে, তারা এ কাজে স্বয়ংক্রিয় ‘ট্র্যাকিং সিস্টেম’–এর পাশাপাশি হয়তো ইরানের রাডার ব্যবস্থার সহায়তা নিচ্ছে।
জলপথে গোপনে চলাচল কঠিন। আবার শিপ রেজিস্ট্রেশন–সংক্রান্ত তথ্যও গোয়েন্দাদের কাছে দুষ্প্রাপ্য নয়। মনে হচ্ছে, এ রকম সব সহায়তা হুতিরা পাচ্ছে। সে জন্য ওই অঞ্চলের পণ্যবোঝাই জাহাজগুলো নিরাপত্তার খাতিরে এখন ভিন্ন জলপথে আসা-যাওয়া করে। তাতে খরচও বাড়ছে। এ–ও একধরনের যুদ্ধই বটে।
হুতিদের এই ভূমিকা ফিলিস্তিনি যোদ্ধাদের সমর্থনে হলেও হামাসের মতো তাদেরও সামরিক অভিভাবক ইরান। সে কারণে গাজা যুদ্ধ যে লোহিত সাগর ও আরব সাগর পর্যন্ত ছড়াচ্ছে, তাতে ইরানের নাম আসছে। যুক্তরাষ্ট্র সরাসরি বলছে, লোহিত সাগরের অস্থিতিশীলতার জন্য ইরান দায়ী। এটা রুখতে আন্তর্জাতিক একটা নৌ জোট গড়ারও ঘোষণা দিয়েছে তারা। এতে গাজা যুদ্ধে ওয়াশিংটনের যুক্ততা সরাসরি হলো।
ইয়েমেনের হুতিদের মতো গাজা যুদ্ধে পরোক্ষ শরিক আছে ইরানের আরেক মিত্র লেবাননের হিজবুল্লাহ। ফিলিস্তিন যোদ্ধাদের ‘অপারেশন আল-আকসা ফ্লাড’ শুরুর পরদিন ৮ অক্টোবর থেকে লেবাননের ভেতর থেকে গড়ে প্রতিদিন ২০-৩০টি রকেট পড়ছে উত্তর ইসরায়েলের নানা স্থাপনায়। ইসরায়েলের ডিফেন্স ফোর্সও লেবাননে হিজবুল্লাহর অবস্থানে নিয়মিত পাল্টা হামলা চালাচ্ছে। এই সীমান্ত দিয়ে ‘ইসলামি জিহাদ’ নামের ফিলিস্তিনি যোদ্ধা দলও মাঝেমধ্যে ইসরায়েলে অভিযান চালায়। গত ৮ অক্টোবর থেকে এই তিন পক্ষের বহুজন হতাহত হয়েছেন। উভয় দিকে হাজার হাজার বেসামরিক মানুষকে সরানো হয়েছে বাড়তি যুদ্ধের শঙ্কায়।
হামাস ও হিজবুল্লাহর মতো ‘ইসলামি জিহাদ’ও ইরানের তরফ থেকে সহায়তা পায় বলে প্রচার রয়েছে। এদের মতোই ইরানপ্রভাবিত ইরাকি শক্তি হলো ‘ইসলামিক রেজিস্ট্যান্স’ জোট। এরাও ফিলিস্তিনিদের সমর্থনে গোলান মালভূমিতে ইসরায়েলের বিভিন্ন অবস্থানে হামলা করছে।
গোলান এলাকা সিরিয়ার কাছ থেকে জোর করে কেড়ে নিয়ে বহু বছর ধরে সেখানে ইহুদি বসতি বসাচ্ছে ইসরায়েল। গোলানে হামলার পাশাপাশি ইরাকের ইরানপন্থী মিলিশিয়ারা যুক্তরাষ্ট্রের বিভিন্ন স্থাপনাতেও হামলা করছে গত ৭ অক্টোবর থেকে। যুক্তরাষ্ট্রও ডিসেম্বরের তৃতীয় সপ্তাহে ইরাকের বিভিন্ন লক্ষ্যবস্তুতে বোমা ফেলেছে।
পাল্টাপাল্টি এসব হামলায় গত সপ্তাহে ইরান তাদের সিনিয়র এক কমান্ডার রাজি মৌসাভিকে হারাল। সিরিয়ায় ইরানের সামরিক তৎপরতা সমন্বয় করতেন তিনি। একসময় এ কাজ করতেন জেনারেল কাসেম সোলাইমানি। ২০২০-এর জানুয়ারিতে ইরাকে যুক্তরাষ্ট্রের পরিকল্পিত হামলায় নিহত কাসেম সোলাইমানিরই প্রধান সহযোগী মৌসাভি। ২৫ ডিসেম্বর সিরিয়ার রাজধানীতে মিসাইল ছুড়ে তাঁকে হত্যা করে ইসরায়েল।
সোলাইমানি ও মৌসাভি উভয়ে চার দশক সিরিয়া ও লেবাননে ইরানের প্রভাববলয় তৈরিতে মাঠে থেকে কাজ করেছেন। গাজা ও লেবাননে হামাস ও হিজবুল্লাহর কাছে রসদ জোগাতে সিরিয়ায় প্রভাব ধরে রাখা ইরানের দিক থেকে জরুরি। ইসরায়েলও সে কারণে সিরিয়ায় ইরানের লোকবলের ওপর বিরামহীনভাবে বছরের পর বছর হামলা করে যাচ্ছে।
মিডল ইস্ট ইনস্টিটিউটের গত নভেম্বরের এক বিশ্লেষণে দেখা যায়, ২০১৩ থেকে গত এক দশকে ইসরায়েল সিরিয়ায় ইরানিদের ওপর ২২৬ দফায় হামলা চালিয়েছে। এসব হামলায় ইরানের সামরিক সরঞ্জাম ও মানবসম্পদের অনেক ক্ষয়ক্ষতিও হয়েছে। মৌসাভির মতো মানবসম্পদ হারানো ইরানের দিক থেকে বড় ধরনের বিপর্যয়।
ইরানের নীতিনির্ধারকদের ক্রোধের আগুন আরেক দফা বেড়েছে তাতে। তবে এসব হত্যাকাণ্ডের বিপরীতে ইরানের গত কয়েক দশকের প্রতিক্রিয়া বিশ্লেষণ করে যা দেখা যায়, যুক্তরাষ্ট্র ও ইসরায়েলের এসব অভিযানের বদলা নিচ্ছে তারা পরোক্ষভাবে—মধ্যপ্রাচ্যে সামরিক ভারসাম্য পাল্টে দিয়ে। গাজা যুদ্ধও তাদের দিক থেকে সে রকম এক ‘বদলা’। এ যুদ্ধকে মধ্যপ্রাচ্যে ইরানের রণকৌশলের একাংশ হিসেবে দেখার সুযোগ আছে। তবে নিশ্চয়ই এটা ফিলিস্তিনিদের ‍যুদ্ধও বটে।
হামাস ও কয়েকটি বামপন্থী উপদল মিলে প্রায় এক শ দিন গাজায় আগ্রাসন মোকাবিলা করে যাওয়ার ভেতর দিয়ে ফিলিস্তিনের সামরিক ঐতিহ্যে বড় ধরনের পরিবর্তন ঘটছে। অতীতে ফিলিস্তিনিদের এ রকম প্রতিরোধ যুদ্ধে নেতৃত্ব দিত প্রয়াত ইয়াসির আরাফাতের ফাত্তাহ উপদল। ২০০৭ সালে গাজা থেকে পিছু হটার পর এখন পশ্চিম তীরে সংকুচিত হয়ে আছে ফাত্তাহর প্রভাব। গাজার ঘটনাবলিতে ফিলিস্তিনিদের মধ্যে তাদের রাজনৈতিক প্রভাবে টান পড়েছে।
ফাত্তাহর বিপরীতে হামাসের জনপ্রিয়তা বাড়ার তাৎক্ষণিক ফল হলো ফিলিস্তিন সমস্যার সমাধানে আমেরিকা ও ইসরায়েলের পক্ষে এখন প্রতিপক্ষকে মধ্যপন্থী কোনো ঐক্যমতে রাজি করানোও কঠিন হবে। আবার যেকোনো ‘সমাধান’ উদ্যোগে হামাস বা ইসলামি জিহাদের মতো সংগঠনগুলোকে রাজি করাতে হলে ইরানকেও সঙ্গে রাখতে হবে। অথচ কয়েক বছর আগেও তেহরান ফিলিস্তিন সমাজে প্রভাবশালী পক্ষ ছিল না। এখন পরিস্থিতি ভিন্ন।
ফিলিস্তিনি যোদ্ধাদের সমর্থনে ইরানের ভূমিকার বৈশিষ্ট্য হলো তারা শিয়া-সুন্নি উভয় ঘরানার সংগঠনকে সহায়তা দিচ্ছে। ধর্মীয়ভাবে শিয়া ও সুন্নিদের নানা বিষয়ে ভিন্নমত থাকলেও ইরান যে একই সঙ্গে এই দুই ঘরানার যোদ্ধাদের এক কাতারে এনে ইসরায়েল ও আমেরিকার বিরুদ্ধে দাঁড় করাতে পারছে, সেটা রাজনৈতিক ও ধর্মীয় মুনশিয়ানার পরিচয়।
ইসরায়েলের বর্ণবাদী ও জাতিবাদী আগ্রাসনের বিরুদ্ধে দাঁড়ানো যে সবার যৌথ দায়িত্ব, সেটা সামনে এনে ইরান নৈতিকভাবে আরব বিশ্বে নিজের আবেদন জোরদার করতে পেরেছে। সৌদি আরবের সঙ্গেও তার পুরোনো বৈরিতা এখন আগের যেকোনো সময়ের চেয়ে কম।
এই যুদ্ধ যদি দীর্ঘায়িত হয় এবং রাশিয়া–ইউক্রেন যুদ্ধের মতো আমেরিকার অর্থনৈতিক বোঝা হয়ে ওঠে, তাহলে ইরানসহ ওয়াশিংটনের সব প্রতিপক্ষের জন্য সেটা হবে কৌশলগত বড় বিজয়। দুটি যুদ্ধে তহবিল দিতে যুক্তরাষ্ট্রের জনসমাজে প্রশ্ন উঠবে। ইসরায়েলেরও দীর্ঘ মেয়াদে ক্ষতির শঙ্কা আছে এতে। আগের মতো আর যুক্তরাষ্ট্রের দরাজ সহায়তা তারা না–ও পেতে পারে। দুটি যুদ্ধে যুক্তরাষ্ট্রের দীর্ঘ মেয়াদে যুক্ত হয়ে পড়া চীনের জন্যও কিছুটা স্বস্তির।"
2024-01-01 13:21:45,"সব পক্ষের সমর্থন পাচ্ছেন স্বতন্ত্র একরামুজ্জামান, নৌকার প্রার্থীর দুশ্চিন্তা","ব্রাহ্মণবাড়িয়া-১ (নাসিরনগর) আসনে নির্বাচনে অংশ নিয়ে বিএনপি থেকে বহিষ্কৃত হলেও সংসদীয় এলাকার বিভিন্ন পক্ষকে পাশে পাচ্ছেন স্বতন্ত্র প্রার্থী সৈয়দ এ কে একরামুজ্জামান। আওয়ামী লীগের বড় একটি অংশও তাঁর জন্য মাঠে নেমেছে। তাঁর সমর্থনে নির্বাচন থেকে সরে দাঁড়িয়েছেন জাতীয় পার্টির প্রার্থী। এ অবস্থায় আওয়ামী লীগ মনোনীত প্রার্থী ও বর্তমান সংসদ সদস্য বি এম ফরহাদ হোসেনকে শক্ত প্রতিদ্বন্দ্বিতার মুখে পড়তে হবে বলে মনে করছেন ভোটাররা।
দলীয় সূত্রে জানা গেছে, সাবেক মৎস্য ও প্রাণিসম্পদ মন্ত্রী ছায়েদুল হকের মৃত্যুর পর ব্রাহ্মণবাড়িয়া-১ আসনে আওয়ামী লীগের মনোনয়ন পান বি এম ফরহাদ হোসেন। ২০১৮ সালের ১৩ মার্চ এই আসনের উপনির্বাচনে ৮২ হাজার ৯৬টি ভোট পেয়ে জয়লাভ করেন ফরহাদ হোসেন। একাদশ জাতীয় সংসদ নির্বাচনে নৌকার মনোনয়ন পেয়ে সংসদ সদস্য নির্বাচিত হন তিনি।
উপজেলা আওয়ামী লীগের একটি সূত্র বলছে, প্রায় ছয় বছর দুই দফা সংসদ সদস্য থাকাকালে ফরহাদ হোসেনের সঙ্গে দলের অনেক কর্মী-সমর্থকের দূরত্ব তৈরি হয়। কিছু নেতা-কর্মী তাঁর বিরুদ্ধে এককাট্টা রয়েছেন। এ কারণেই এবার তাঁর আসনে ৯ নেতা দলীয় মনোনয়ন চেয়েছিলেন। শেষ পর্যন্ত ফরহাদ হোসেন মনোনয়ন পেলেও দলের নেতাদের সঙ্গে তাঁর দূরত্ব ঘোচেনি। তাঁদের মধ্যে ছয়জনই স্বতন্ত্র প্রার্থী একরামুজ্জামানকে (কলার ছড়ি) সমর্থন দিয়েছেন। ফলে বিএনপি থেকে বহিষ্কৃত হলেও একরামুজ্জামান নির্বাচনী মাঠে প্রভাব ফেলতে পেরেছেন।
এদিকে গত ২৩ ডিসেম্বর জাতীয় পার্টির প্রার্থী শাহনুল করিমও স্বতন্ত্র প্রার্থী একরামুজ্জামানকে সমর্থন দিয়ে নির্বাচন থেকে সরে দাঁড়ানোর ঘোষণা দেন। তাঁরা নির্বাচনে নৌকার প্রার্থীর বিরোধিতা করে প্রকাশ্যে স্বতন্ত্র প্রার্থীর পক্ষে সরব হয়েছেন। ফলে বাংলাদেশের ওয়ার্কার্স পার্টি ও বাংলাদেশ ইসলামী ফ্রন্টের প্রার্থী থাকলেও এ আসনে দ্বিমুখী লড়াইয়ের আভাস দেখছেন ভোটাররা। এই দুই পক্ষের একাধিকবার প্রকাশ্যে হুমকি দেওয়ার ঘটনায় ভোটের পরিবেশ উত্তপ্ত হচ্ছে।
গতকাল রোববার নির্বাচনী এলাকা ঘুরে অন্তত ১৫ ভোটারের সঙ্গে কথা হয়। ভোটাররা বলছেন, আওয়ামী লীগের প্রধান রাজনৈতিক প্রতিপক্ষ বিএনপি নির্বাচন বর্জন করছে। কিন্তু বিএনপির চেয়ারপারসনের উপদেষ্টার পদ থেকে বহিষ্কৃত নেতা একরামুজ্জামান এখানে স্বতন্ত্র প্রার্থী হয়েছেন। বিএনপির দায়িত্বশীল কিছু নেতা বাদে অধিকাংশ নেতা-কর্মীই একরামুজ্জামানকে নিয়ে আগ্রহ দেখাচ্ছেন। পাশাপাশি উপজেলার একাধিক ইউনিয়ন পরিষদের বর্তমান ও সাবেক চেয়ারম্যান একরামুজ্জামানকে সমর্থন দিয়েছেন। এমনকি তাঁর পক্ষে কেন্দ্রে ভোটার টানতে আওয়ামী লীগের নেতা–কর্মীরাও মাঠে সরব।
চাতলপাড় ইউনিয়ন পরিষদের এক ইউপি সদস্য ও উপজেলা সদরের দুই শিক্ষক প্রথম আলোকে বলেন, নাসিরনগরে হিন্দু সম্প্রদায়ের ভোট সর্বদা নির্বাচনে বড় ভূমিকা রাখে। এবার তাদের বড় একটি অংশ একরামুজ্জামানকে সমর্থন দিতে দেখা যাচ্ছে। এ ছাড়া বিএনপি ও আওয়ামী লীগের সমর্থক যাঁরা বিভিন্ন মামলায় কারাগারে রয়েছেন, তাঁদের পরিবারের সদস্যরা স্বতন্ত্র প্রার্থীর সঙ্গে দেখা করতে যাচ্ছেন।
স্থানীয় লোকজনের সঙ্গে কথা বলে জানা গেছে, প্রতীক বরাদ্দ পাওয়ার পরপরই নৌকার প্রার্থী বর্তমান সংসদ সদস্য ফরহাদ হোসেন এক সাংবাদিক ও এক ইউপি চেয়ারম্যানকে প্রকাশ্যে হুমকি দেন। নৌকার প্রার্থীর পক্ষে এক সমর্থক নির্বাচনী বৈঠকে প্রয়োজনে খুন করার হুমকিও দিয়েছেন। পরে পুলিশ তাঁকে গ্রেপ্তার করে। অপর দিকে গত বৃহস্পতিবার রাতে উপজেলা সদরের নাসিরপুর বাজারে একরামুজ্জামানের জনসভা থেকে নৌকার প্রার্থীকে ৭ তারিখের পর নাসিরনগরে মাটিতে পা রাখতে দিবে না বলে হুমকি দেন উপজেলা আওয়ামী লীগের সহসভাপতি রোমা আক্তার। নির্বাচনী অনুসন্ধান কমিটির চেয়ারম্যান সংসদ সদস্য ও আওয়ামী লীগ নেত্রীকে পৃথক পৃথকভাবে সশরীর কার্যালয়ে হাজির হয়ে লিখিতভাবে হুমকির ব্যাখ্যা দিতে নির্দেশ দিয়েছেন। তাঁরা উভয়ই লিখিত ব্যাখ্যা দিয়েছেনও।
কৃষক লীগের কেন্দ্রীয় কমিটির অর্থবিষয়ক সম্পাদক মো. নাজির মিয়া ও উপজেলা আওয়ামী লীগের সাবেক সাধারণ সম্পাদক এ টি এম মনিরুজ্জামান সরকার এবার দলের মনোনয়নপ্রত্যাশী ছিলেন। মনোনয়ন না পেয়ে তাঁরা একরামুজ্জামানের পক্ষে মাঠে নেমেছেন। তাঁরা দুজনই প্রথম আলোকে বলেন, উপজেলার অনেক নেতা–কর্মী বর্তমান সংসদ সদস্য ফরহাদ হোসেনের কাছে লাঞ্ছিত হয়েছেন। নেতা–কর্মীরা তাঁর কাছে সম্মান পাননি। তাই দলের নেতা–কর্মীরা তাঁর বিরুদ্ধে গিয়ে স্বতন্ত্র প্রার্থীর পক্ষে কাজ করছেন। নেতা–কর্মীদের মনে অনেক জ্বালা।
এ বিষয়ে নাসিরনগর উপজেলা আওয়ামী লীগের অসীম কুমার পাল প্রথম আলোকে বলেন, কেউ যদি অন্য প্রার্থীকে সমর্থন দেন, সেটি তাঁর ব্যক্তিগত সিদ্ধান্ত। কেউ যদি নৌকা থেকে নেমে যান, যাবেন। অনেক বড় বড় নেতারাই নেমে গেছেন। তিনি আরও বলেন, ‘তাঁরা চেষ্টা করতেছেন। তাঁরা তাঁদের চেষ্টা করুক। আমরা আমাদের চেষ্টা করছি। আচরণবিধি মেনে প্রচারণা চালিয়ে যাচ্ছি। ভোটারদের সাড়া পাচ্ছি।’"
2024-01-01 14:53:11,কলাবাগান মাঠে নির্বাচনী জনসভায় জড়ো হচ্ছেন আওয়ামী লীগের নেতা-কর্মীরা,"দ্বাদশ জাতীয় সংসদ নির্বাচন সামনে রেখে আজ সোমবার রাজধানীর ধানমন্ডির কলাবাগান মাঠে নির্বাচনী জনসভা করছে আওয়ামী লীগ।
জনসভায় প্রধান অতিথি হিসেবে উপস্থিত থাকবেন আওয়ামী লীগের সভাপতি ও প্রধানমন্ত্রী শেখ হাসিনা।
জনসভায় অংশ নিতে কলাবাগান মাঠে জড়ো হতে শুরু করেছেন দলটির বিভিন্ন পর্যায়ের নেতা-কর্মী।
আজ দুপুর পৌনে ১২টার দিকে জনসভাস্থলে গিয়ে দেখা যায়, ছোট ছোট মিছিল নিয়ে আওয়ামী লীগের নেতা-কর্মীরা আসছেন।
ঢাকা মহানগর উত্তর ও দক্ষিণ আওয়ামী লীগের আয়োজনে এই নির্বাচনী জনসভাটি হচ্ছে।"
2024-01-01 13:16:12,কেমন যাবে ২০২৪ সালের বিশ্ব অর্থনীতি,"চলে গেল আরেকটি বছর—২০২৩; স্বাগত ২০২৪। গত কয়েক বছর বিশ্বে অনেক কিছুই ঘটে গেছে। যেমন কোভিড থেকে শুরু করে রাশিয়া-ইউক্রেন যুদ্ধ, চীন-মার্কিন বাণিজ্যযুদ্ধ। এসব কারণে টানা কয়েক বছর ধরে বৈশ্বিক অর্থনীতিতে একধরনের ধীরগতি দেখা যাচ্ছে। এর মধ্যে বিদায়ী ২০২৩ সালে উন্নত দেশগুলোতে মন্দার পূর্বাভাস ছিল, যদিও শেষমেশ তা হয়নি।
তবে অনেক বিশ্লেষক এখন আশা করছেন, ২০২৪ সালে বিশ্ব অর্থনীতি ঘুরে দাঁড়াতে শুরু করবে। এদিকে গত কয়েক বছরের প্রেক্ষাপটে বিশ্ব অর্থনীতি কোথায় দাঁড়িয়ে আছে এবং ২০২৪ সালেই-বা কী হতে পারে, তা নিয়ে খাতভিত্তিক বিস্তারিত প্রতিবেদন প্রকাশ করেছে ব্রিটিশ সাময়িকী দ্য ইকোনমিস্ট। দেখে নেওয়া যাক তারা কী কী পূর্বাভাস দিয়েছে।
নতুন বছরে বৈশ্বিক গাড়িশিল্পেও ধীরগতি দেখা যাবে। এ বছর গাড়ি বিক্রি প্রাক্‌মহামারি পর্যায়ে ফিরতে পারবে না। তবে নতুন ব্যক্তিগত গাড়ি বিক্রির পরিমাণ বাড়বে ৩ শতাংশ, আর বাণিজ্যিক গাড়ি বিক্রিতে প্রবৃদ্ধি হবে মাত্র ১ শতাংশ। কার্বন নিঃসরণ নিয়ে দেশে দেশে আইন আরও কঠোর হবে, ফলে ডিজেলচালিত গাড়ির পরিসর ছোট হবে। বৈদ্যুতিক গাড়ি বিক্রিতে অবশ্য গতি থাকবে, প্রবৃদ্ধি হবে ২৫ শতাংশ। তবে এই গাড়ির বাজার এখনো অতটা লাভজনক নয়, সে জন্য তাদের সরকারি ভর্তুকির ওপর নির্ভর করতে হবে।
রাশিয়া-ইউক্রেন যুদ্ধ চলছে এবং সেই সঙ্গে যেভাবে মার্কিন-চীন সম্পর্কের অবনতি হচ্ছে, এই বাস্তবতায় ন্যাটোর প্রায় এক-তৃতীয়াংশ সদস্যদেশের প্রতিরক্ষা বাজেট জিডিপির ২ শতাংশ ছাড়াবে, এটা অবশ্য ন্যাটোর দীর্ঘদিনের লক্ষ্যমাত্রা। এ বছর ন্যাটোর ৭৫তম বার্ষিকী পালিত হবে। বড় দেশগুলো প্রতিরক্ষা ব্যয়ের লক্ষ্যমাত্রা স্পর্শ করলে তা গুরুত্বপূর্ণ মাইলফলক হয়ে থাকবে। ন্যাটোর নতুন সদস্য ফিনল্যান্ডও প্রতিরক্ষায় জিডিপির ২ শতাংশ ব্যয় করবে। ব্রিটেন ও পোল্যান্ড লক্ষ্যমাত্রার মধ্যেই থাকবে, যদিও ফ্রান্স কিছুটা পিছিয়ে থাকবে। নতুন সদস্য সুইডেনও লক্ষ্যমাত্রার পেছনে থাকবে। অন্যদিকে চীনভীতির কারণে এশিয়ার দেশগুলোর প্রতিরক্ষা ব্যয় বাড়বে। জাপানের প্রতিরক্ষা ব্যয় রেকর্ড ছোঁবে।
স্বাস্থ্য খাতে সমস্যার অন্ত নেই; এসব সমস্যা টাকা দিয়েও সমাধান করা যায় না। মহামারি ও উচ্চ মূল্যস্ফীতির কারণে নতুন বছরে স্বাস্থ্য খাতে বৈশ্বিক ব্যয় মোট জিডিপির ১০ শতাংশ ছাড়িয়ে যাবে। তারপরও নাইজেরিয়ার মানুষের গড় আয়ু হংকংয়ের মানুষের গড় আয়ুর চেয়ে ৩০ বছর কম থাকবে। বিশ্বের মোট জনসংখ্যার ১০ শতাংশের বেশি মানুষের বয়স ৬৫ বা তার চেয়ে বেশি হবে। বিশেষ করে উন্নত দেশগুলোতে এই সমস্যা প্রকট আকার ধারণ করবে, সেখানে স্বাস্থ্যকর্মীদের সেবা পেতে রীতিমতো প্রতিযোগিতা শুরু হয়ে যাবে। স্বাভাবিকভাবেই স্বাস্থ্যকর্মীদের ওপর চাপ বাড়বে; অনেকে হয়তো কাজ ছেড়ে দেবেন।
দ্য ইকোনমিস্ট বলছে, এই শূন্যতা পূরণে সরকার এগিয়ে আসবে। কর ও বাধ্যতামূলক বিমার মধ্য দিয়ে সরকার স্বাস্থ্য খাতের ব্যয় নির্বাহ করবে, কোভিডের আগে স্বাস্থ্য খাতে মোট ব্যয়ের ৭৫ শতাংশ সরকার বহন করত, ২০২৪ সালে তা ৮০ শতাংশে উন্নীত হবে।
এদিকে বৈশ্বিক ওষুধশিল্পে বার্ষিক বিক্রির পরিমাণ এ বছর ১ দশমিক ৬ ট্রিলিয়ন বা ১ লাখ ৬০ হাজার কোটি ডলারে উন্নীত হবে। এর মধ্যে এক-তৃতীয়াংশ ব্যয় হবে যুক্তরাষ্ট্রে আর চীনে ব্যয় হবে এক-দশমাংশ।
২০২৪ সালে যুক্তরাষ্ট্রে প্রেসিডেন্ট নির্বাচন হবে। সে দেশের পুরোনো অবকাঠামো খাতের উন্নয়নে প্রার্থীরা কী প্রতিশ্রুতি দেন, সেটা ভোটারদের কাছে তেমন গুরুত্বপূর্ণ না হওয়ারই কথা। তারপরও জো বাইডেন জ্বালানি ও পরিবহন খাতে অবকাঠামোগত উন্নয়নে যে ব্যবস্থা নিয়েছেন, তার জন্য কৃতিত্ব দাবি করতেই পারেন। নতুন বছর বৈশ্বিক অবকাঠামো খাতে বিনিয়োগ ২ দশমিক ৭ শতাংশ বাড়বে, যদিও যুক্তরাষ্ট্রে তা বাড়বে ১ শতাংশের মতো। ফলে অবকাঠামো খাতে যুক্তরাষ্ট্রের বিনিয়োগের ঘাটতি আগামী এক দশকে ২ দশমিক ৬ ট্রিলিয়ন বা ২ লাখ ৬০ হাজার কোটি ডলার বাড়বে। এশিয়া মহাদেশে এই ঘাটতি আরও বেশি; প্রতিবছর এই মহাদেশে অবকাঠামো খাতে বিনিয়োগের ঘাটতি থেকে যাবে প্রায় ৪৫৯ বিলিয়ন বা ৪৫ হাজার ৯০০ কোটি ডলার।
২০২৪ সালে চীনে সৌর ও বায়ুবিদ্যুৎ খাতে বিনিয়োগ রেকর্ড স্পর্শ করবে। ভূরাজনৈতিক উত্তেজনার কারণে বালটিক অঞ্চলের দেশগুলো বিদ্যুতের গ্রিড সংযোগ মস্কো থেকে সরিয়ে এনে কেন্দ্রীয় ইউরোপের সঙ্গে যুক্ত করবে। টেসলাসহ অন্যান্য বৈদ্যুতিক গাড়ির কোম্পানি চার্জিং স্টেশন স্থাপন করবে। ভারতে সড়ক নির্মাণে বিপুল বিনিয়োগ হবে। এই খাতে ভারতের বিনিয়োগ যুক্তরাষ্ট্রের পর্যায়ে উন্নীত হবে।
গত কয়েক বছর তথ্যপ্রযুক্তি (আইটি) খাতে বিনিয়োগ কমলেও নতুন বছরে এই খাতে বিনিয়োগ বাড়বে। পরামর্শক প্রতিষ্ঠান গার্টনারের তথ্যানুসারে, ২০২৪ সালে তথ্যপ্রযুক্তি খাতে বিনিয়োগ ৯ শতাংশের মতো বাড়বে। সেই সঙ্গে ব্যক্তিগত কম্পিউটার কেনাবেচা ২৬১ মিলিয়ন বা ২৬ কোটি ১০ লাখ ইউনিটে উন্নীত হবে। ২০২৪ সালে প্রতি ১০০ মানুষের মধ্যে ৪৯ দশমিক ২ জনের হাতে ব্যক্তিগত কম্পিউটার থাকবে; যা ২০১৯ সালে ছিল ৪৫ দশমিক ৭ জন। কয়েক বছর ধরে কৃত্রিম বুদ্ধিমত্তা (এআই) নিয়ে অনেক আলোচনা হচ্ছে। ২০২৪ সালেও তা অব্যাহত থাকবে। দ্য ইকোনমিস্ট বলছে, প্রযুক্তির জগতে সবচেয়ে বেশি উচ্চারিত শব্দ হবে ‘কৃত্রিম বুদ্ধিমত্তা’ বা ‘এআই’। কোম্পানিগুলো ব্যবসার খরচ কমাতে বা ঝুঁকি ব্যবস্থাপনার জন্য আরও বেশি করে এআইয়ের মতো প্রযুক্তির দ্বারস্থ হবে।
বিদায়ী ২০২৩ সালে বৈশ্বিক মিডিয়া ও বিনোদন খাতে একধরনের ধীরগতি থাকলেও ২০২৪ সালে তা ঘুরে দাঁড়াবে বলে প্রত্যাশা করা হচ্ছে। নতুন বছরে বেশ কয়েকটি বড় ঘটনা ও অনুষ্ঠানের কারণে বিজ্ঞাপনী রাজস্ব বা আয়ে ৫ শতাংশ প্রবৃদ্ধি হবে বলে পূর্বাভাস দিয়েছে বৃহৎ মিডিয়া সংস্থা ডেন্টসু। ২০২৪ সালে মিডিয়া ও বিনোদন খাতের রাজস্ব বেড়ে দাঁড়াতে পারে ৭৬২ দশমিক ৫ বিলিয়ন বা ৭৬ হাজার ২৫০ কোটি ডলার। এবার দেখে নেওয়া যাক চলতি বছর কোন কোন ঘটনার কারণে বৈশ্বিক বিজ্ঞাপন খাতে রাজস্ব বৃদ্ধির সম্ভাবনা কেমন। বছরের শেষ ভাগে আছে যুক্তরাষ্ট্রের প্রেসিডেন্ট নির্বাচন। এ উপলক্ষে প্রার্থীরা বিপুল পরিমাণ অর্থ বিজ্ঞাপনে ব্যয় করবেন বলে ধারণা করা হচ্ছে। এ ছাড়া প্যারিস অলিম্পিক ও ইউরো ২০২৪-এর মতো বৃহৎ আসরের কারণে বিজ্ঞাপনের পালে হাওয়া লাগবে। এই ব্যয়ের প্রায় অর্ধেক ডিজিটাল খাতে হবে বলে পূর্বাভাস দেওয়া হয়েছে। এ ছাড়া বিখ্যাত প্রতিষ্ঠানগুলো নিজেদের শোরুমে ও ওয়েবসাইটে প্রদর্শনের জন্য বিজ্ঞাপন তৈরি করছে। মূলত গ্রাহকদের খরচে আগ্রহী করতেই তারা এমন কৌশল হাতে নিচ্ছে।
ধারণা করা হচ্ছে, ২০২৪ সালে বৈশ্বিক সম্পদ খাতে সুসময় আসছে না। উচ্চ মূল্যস্ফীতি, লিজ বা ইজারা বাতিল হয়ে যাওয়া ও কর্মক্ষেত্রের ধরন বদলে যাওয়ার কারণে নতুন বছরে আবাসন খাতে চাহিদা কমে যাবে। যুক্তরাষ্ট্রের প্রায় ৬০ শতাংশ কোম্পানি কর্মীদের হোম অফিস, তথা ঘরে থেকে কাজ করার অনুমতি দিচ্ছে। সে জন্য দেশটির অনেক কার্যালয় ফাঁকা পড়ে আছে। হিসাব অনুসারে, সে দেশের ২০ শতাংশ কার্যালয় এখন ফাঁকা। ২০২৪ সালে কানাডায় খালি কার্যালয়ের পরিমাণ ১৫ শতাংশ আর ইউরোপীয় ইউনিয়নভুক্ত (ইইউ) দেশগুলোয় খালি কার্যালয়ের পরিমাণ ৮ শতাংশে উন্নীত হবে। তাই উন্নত দেশগুলোতে বাণিজ্যিক আবাসনের চাহিদা কমবে। সেই সঙ্গে চীন সরকারের শত চেষ্টার পরও দেশটির আবাসন খাতে অতটা গতি আসবে না। এই বাস্তবতায় নতুন বছরে বৈশ্বিক সম্পদ খাত চ্যালেঞ্জের সম্মুখীন হবে।
বিশ্বে মূল্যস্ফীতির হার অনেকটাই কমে এসেছে। মনে করা হচ্ছে, আগামী বছর তা আরও কমবে। তারপরও ভোক্তারা ব্যয় করতে অতটা আগ্রহী হবেন না। ক্রেডিট কার্ড খেলাপ ও পারিবারিক সঞ্চয় কমে যাওয়ার কারণে ভোক্তারা শিগগিরই উচ্চ মূল্যস্ফীতির প্রভাব থেকে বেরিয়ে আসবেন না বলে ধারণা করছে দ্য ইকোনমিস্ট। সে জন্য তাদের পূর্বাভাস, ২০২৪ সালে বৈশ্বিক খুচরা বিক্রিতে ২ শতাংশ প্রবৃদ্ধি হবে। তবে অনলাইনে খুচরা বিক্রয়ে প্রবৃদ্ধি হবে ১০ শতাংশ; যা ২০১৯ সালের তুলনায় ৭২ শতাংশ বেশি।
চলতি বছর পর্যটনশিল্পে ব্যাপকভাবে ঘুরে দাঁড়ানোর চেষ্টা থাকলেও খাতটিতে তেমন একটা আশার আলো দেখা যাচ্ছে না। নতুন বছরেও আবহাওয়ার এল নিনো চক্র থাকবে। ফলে গরমের কারণে অনেক পরিবার ভ্রমণে উৎসাহিত হবে না। যুক্তি হলো, গরমে শিশুদের নিয়ে ভ্রমণ করা স্বাস্থ্যকর নয়। তবে এ বছর বৈশ্বিক পর্যটন খাত ২০১৯ সালের পর্যায়ে ফিরে যাবে এবং আন্তর্জাতিক পর্যটকের সংখ্যা ১ দশমিক ৮ বিলিয়ন বা ১৮০ কোটিতে পৌঁছাবে। ফলে হোটেল ও রেস্তোরাঁ খাতে ব্যয় ২০২০ সালের তুলনায় ৪৪ শতাংশ বাড়বে। আন্তর্জাতিক পর্যটন ব্যয় এ বছর রেকর্ড ১ দশমিক ৫ ট্রিলিয়ন বা ১ লাখ ৫০ হাজার কোটি ডলারে উন্নীত হবে।"
2024-01-01 13:11:13,নিষেধাজ্ঞা অমান্য করে নববর্ষের রাতে ঢাকায় আতশবাজি-পটকা-ফানুস,"রাজধানীর গুলশান, রামপুরা, বাড্ডা, মগবাজার, মহাখালী, পুরান ঢাকাসহ বিভিন্ন এলাকার বাসিন্দারা জানিয়েছেন, গতকাল সন্ধ্যার পর থেকে তাঁরা মাঝেমধ্যে পটকা ফোটানোর শব্দ পাচ্ছিলেন। দিবাগত রাত ১২টার কাছাকাছি সময় তা বেড়ে যায়। কোনো কোনো এলাকায় গভীর রাত পর্যন্ত আতশবাজি ও পটকা ফোটানো হয়।
কয়েকটি এলাকার বাসাবাড়ির ছাদ ও ফাঁকা জায়গা থেকে ফানুস ওড়াতে দেখার কথা জানিয়েছেন প্রত্যক্ষদর্শীরা।
বাড্ডা এলাকার বাসিন্দা মো. পলাশ প্রথম আলোকে বলেন, প্রতিবছরই আতশবাজি ও পটকা ফোটানোর ওপর নিষেধাজ্ঞা দেয় পুলিশ। কিন্তু প্রতিবারই তা অমান্য করেন অনেকে। পুলিশ মুখে কঠোরতা দেখায় কিন্তু বাস্তবে এসবের বিরুদ্ধে কোনো ব্যবস্থা নিতে দেখা যায় না।
প্রথম আলোর জগন্নাথ বিশ্ববিদ্যালয় প্রতিবেদক জানান, গতকাল রাতে পুরান ঢাকায় হাজারো আতশবাজি ও ফটকা ফোটানো হয়েছে। অনেকে উড়িয়েছেন ফানুস।
পুরান ঢাকায় রাতে আতশবাজি ও ফটকা ফোটানোয় বিরক্ত হয়ে কামরুজ্জামান রেজা নামের এক শিক্ষার্থী তাঁর ফেসবুকে লিখেছেন, ‘৩০ মিনিট যাবৎ মনে হচ্ছে কোনো যুদ্ধ ক্ষেত্রে আছি!’
লক্ষ্মীবাজার এলাকায় থাকা জগন্নাথ বিশ্ববিদ্যালয়ের শিক্ষার্থী নাঈমুল ইসলাম প্রথম আলোকে বলেন, ‘মনে হয়েছিল, এবার আতশবাজি ও ফটকা ফোটানো হবে না। তবে বাস্তবে তা হয়নি।’"
2024-01-01 13:09:36,শান্তিগঞ্জে ছাগলের মরিচগাছ খাওয়া নিয়ে সংঘর্ষে প্রাণ গেল কিশোরের,"পুলিশ ও স্থানীয় বাসিন্দাদের সূত্রে জানা গেছে, গতকাল রনসি গ্রামের আছকন্দর আলীর একটি ছাগল প্রতিবেশী অজুদ মিয়ার খেতের কিছু মরিচগাছ খেয়ে ফেলে। বিষয়টি জানার পর অজুদ মিয়ার ছেলে ফুল মিয়া গতকাল সন্ধ্যায় আছকন্দর আলী ও তাঁর ছেলে জাবেল আহমদকে গালাগালি করেন। তখন আছকন্দর আলীর চাচাতো ভাই নাইম আহমদ এগিয়ে গিয়ে বিষয়টি মীমাংসার চেষ্টা করে এবং ক্ষতিপূরণ দেওয়ার আশ্বাস দেয়। কিন্তু অজুদ ও তাঁর পরিবারের অন্য সদস্যেরা সেটি না মেনে উত্তেজিত হয়ে আক্রমণ করেন। পরে দুই পক্ষের সংঘর্ষ হয়।
এতে প্রতিপক্ষের সুলফির (ধারালো অস্ত্র) আঘাতে গুরুতর আহত হয় নাইম আহমদ। তাকে সিলেট এম এ জি ওসমানী মেডিকেল কলেজ হাসপাতালে ভর্তি করা হলে সেখানে রাতে তাঁর মৃত্যু হয়। এ ঘটনায় আহত হন আরও ছয়জন। তাঁদের উপজেলা স্বাস্থ্য কমপ্লেক্সে ভর্তি করা হয়েছে।
নাইম আহমদের ভাই ছালিক আহমদ বলেন, তাঁর ভাই বিষয়টি মীমাংসার চেষ্টা করেছিল। কিন্তু প্রতিপক্ষের অজুদ মিয়া, ফুল মিয়া, জাফরুল মিয়া, এমরানুল কয়েছ, রাফিকুল মিয়া ও সুফিকুল মিয়া তাঁদের ওপর হামলা চালান। এতে সুলফির আঘাতে নাইমের মৃত্যু হয়।
শান্তিগঞ্জ থানার ভারপ্রাপ্ত কর্মকর্তা কাজী মুক্তাদীর হোসেন আজ সোমবার সকালে প্রথম আলোকে বলেন, নিহত নাইমের লাশ সিলেট এম এ জি ওসমানী হাসপাতালে আছে। পুলিশ এ ঘটনায় ছয়জনকে আটক করেছে। ঘটনায় জড়িত অন্যদের ধরতে পুলিশের অভিযান অব্যাহত আছে। বেলা ১১টা পর্যন্ত থানায় এ ঘটনায় মামলা হয়নি।"
2024-01-01 13:00:00,সাহাবি আবু উবাইদা (রা.)-এর উপদেশ,"হজরত উমর (রা.) খলিফা নিযুক্ত হয়ে ইয়ারমুকের যুদ্ধে আবু উবাইদা ইবনুল জাররাহ (রা.)–কে সেনাপ্রধান নিয়োগ করেন। তিনিও অসম্ভব দক্ষতার সঙ্গে এ যুদ্ধে মুসলিমদের পক্ষে বিজয় ছিনিয়ে আনেন। ১৮ হিজরিতে সিরিয়া অঞ্চলে মহামারি আকারে প্লেগ দেখা দিলে তাতে ব্যাপক প্রাণহানি ঘটে। আবু উবাইদা (রা.)–এর মৃত্যু হয়।
মৃত্যুর আগে তিনি তাঁর সেনাবাহিনীকে লক্ষ্য করে একটি সংক্ষিপ্ত বক্তব্য দেন। তিনি বলেন, ‘তোমাদের যে উপদেশ আমি দিচ্ছি। তোমরা যদি তা মেনে চলো, তাহলে সব সময় কল্যাণের পথে থাকবে।
—তোমরা নামাজ কায়েম করবে।
—রমজান মাসে রোজা রাখবে।
—জাকাত দেবে।
—হজ ও ওমরাহ আদায় করবে।
—একে অন্যকে উপদেশ দেবে।
—তোমাদের শাসক ও নেতাদের সত্য ও ন্যায়ের কথা বলবে, তাদের কাছে কিছু গোপন রাখবে না।
—দুনিয়ার সুখ–সম্পদে গা ভাসিয়ে দেবে না।
কোনো ব্যক্তি যদি হাজার বছরও জীবন লাভ করে, আজ আমার পরিণতি তোমরা দেখতে পাচ্ছ, তারও একই পরিণতি হবে।’
৬৩৭ খ্রিষ্টাব্দে আবু উবাইদা (রা.)–এর নেতৃত্বে মুসলিম বাহিনী জেরুজালেম অবরোধ করে। খ্রিষ্টান ধর্মগুরু সাফ্রোনিয়াস জিজিয়া করের বিনিময়ে জান, মাল, গির্জা ও বাসস্থানের নিরাপত্তা দেওয়ার শর্তে মুসলিমদের সঙ্গে সন্ধি চুক্তি করেন। খ্রিষ্টানদের দাবি অনুযায়ী, সে সময় আবু উবাইদা (রা.)–এর আহ্বানে মুসলিম সাম্রাজ্যের প্রধান খলিফা উমর (রা.) জেরুজালেম এসে চুক্তিপত্রে মুসলিমদের পক্ষে স্বাক্ষর করেন।
৬৩৮ খ্রিষ্টাব্দে রোমের সম্রাটের প্ররোচনায় ৩০ হাজার জাজিরাবাসী মুসলিম আধিপত্য নির্মূলে অভিযানের প্রস্তুতি গ্রহণ করে। মুসলিম সাম্রাজ্যের নিরাপত্তা বিধানে আবু উবাইদা (রা.) তাদের বিরুদ্ধে অভিযান পরিচালনা করে জাজিরা দখল করে নেন। এভাবে একের পর এক অভিযান পরিচালনা করে আবু উবাইদা (রা.) মুসলিম সাম্রাজ্য বিস্তারে গুরুত্বপূর্ণ ভূমিকা রেখেছিলেন।
হজরত মুয়াজ বিন জাবাল (রা.)–এর ইমামতিতে আবু উবাইদা ইবনুল জাররাহ (রা.)–এর জানাজা অনুষ্ঠিত হয়।
আবু উবাইদা (রা.)–কে কবর দেওয়ার পর মুয়াজ (রা.) এক সংক্ষিপ্ত ভাষণে বলেন, আবু উবাইদা (রা.), আল্লাহ আপনার ওপর রহম করুন। অসত্য কোনো কিছু বলব না। কারণ, আমি আল্লাহর শাস্তিকে ভয় করি। আমার জানামতে, আপনি ছিলেন আল্লাহকে অত্যধিক স্মরণকারী ও বিনম্রভাবে জমিনের ওপর বিচরণকারীদের একজন। আর আপনি ছিলেন সেসব ব্যক্তিদের অন্যতম, যাঁরা তাঁদের রবের উদ্দেশে সিজদারত ও দাঁড়ানো অবস্থায় রাত অতিবাহিত করেন এবং যাঁরা খরচের সময় অপচয়ও করে না, আবার কার্পণ্যও করে না; বরং মধ্যবর্তী পন্থা অবলম্বন করে থাকে। আমার জানামতে, আপনি ছিলেন বিনয়ী ও এতিম-মিসকিনদের প্রতি সদয়। আপনি ছিলেন অত্যাচারী-অহংকারী ব্যক্তিদের শত্রুদের একজন।’
আবু উবাইদা (রা.) অনাড়ম্বর জীবনের অনন্য নজির স্থাপন করেছিলেন। হজরত উমর (রা.)–এর খিলাফতকালে আবু উবাইদা (রা.) ছিলেন সিরিয়ার গভর্নর। হজরত উমর (রা.) তাঁর সিরিয়া সফরকালে দেখলেন, আবু উবাইদা (রা.)–এর পোশাক, বাসস্থানসহ সবকিছুতে খুব সাধারণ জীবনযাপনের চিহ্ন। একবার হজরত উমর (রা.) উপহার হিসেবে চার শ দিনার ও চার হাজার দিরহাম আবু উবাইদার কাছে পাঠালেন। তিনি সব অর্থ সৈনিকদের মধ্যে বণ্টন করে দিলেন। নিজের জন্য এক পয়সাও রাখলেন না। হজরত উমর (রা.) এ কথা শুনে বলেন, ‘আলহামদুলিল্লাহ! ইসলামে এমন লোকও আছে!’
আবু উবাইদা (রা.) এতই বিনীত ছিলেন যে সিপাহসালার হওয়া সত্ত্বেও সাধারণ সৈনিকদের থেকে তাঁকে আলাদা করা যেত না। অপরিচিত কেউ তাঁকে সিপাহসালার বলে ভুল করত। একবার এক রোমান দূত এসে জিজ্ঞেস করল, ‘আপনাদের সেনাপতি কে?’ সৈনিকেরা যখন আঙুল উঁচিয়ে আবু উবাইদা (রা.)–কে দেখিয়ে দিল, তখন তারা সেনাপতির অতি সাধারণ পোশাক ও অবস্থান দেখে হতভম্ব হয়ে গেল।
উমর (রা.)–এর কাছে তিনি এতই গ্রহণযোগ্য ছিলেন যে মৃত্যুর সময় উমর (রা.) বলেছেন, ‘আবু উবাইদা (রা.) বেঁচে থাকলে আমি তাঁকে পরবর্তী খলিফা বানিয়ে নিতাম।’
হজরত আয়েশা (রা.)–কে একবার জিজ্ঞেস করা হলো, সাহাবিদের মধ্যে রাসুল (সা.)–এর কাছে অধিক প্রিয় কে ছিলেন? আয়েশা (রা.) বলেন, ‘আবু বকর (রা.), তারপর উমর (রা.) ও আবু উবাইদা (রা.)।’ (নাসায়ি: ৮২০১)
আবু উবাইদা (রা.) একজন আমানতদার ছিলেন। তাঁর আমানতদারির দৃষ্টান্ত মুসলিম উম্মাহর জন্য অনুসরণীয় আদর্শ। আবু উবাইদা (রা.) ছিলেন সেসব সাহাবির অন্তর্ভুক্ত, যাঁরা দুনিয়ার জীবনে জান্নাতের সুসংবাদ পেয়েছিলেন এবং এ সুসংবাদ জানা সত্ত্বেও তাঁরা আল্লাহ ও রাসুল (সা.)–এর একনিষ্ঠ আনুগত্যে মশগুল থাকতেন।"
2024-01-01 13:32:52,যুক্তরাষ্ট্রের সঙ্গে সম্পর্ক এগিয়ে নিতে চান সি,"চীনের প্রেসিডেন্ট সি চিন পিং বলেছেন, যুক্তরাষ্ট্রের সঙ্গে স্থিতিশীল দ্বিপক্ষীয় সম্পর্ক এগিয়ে নিতে চান তিনি। এ জন্য মার্কিন প্রশাসনের সঙ্গে একযোগে কাজ করবে তাঁর দেশ।
চীন-মার্কিন কূটনৈতিক সম্পর্কের ৪৫তম প্রতিষ্ঠাবার্ষিকীতে আজ সোমবার যুক্তরাষ্ট্রের প্রেসিডেন্ট জো বাইডেনের সঙ্গে বার্তা বিনিময় করেছেন সি চিন পিং।
চীনের রাষ্ট্রায়ত্ত্ব সংবাদমাধ্যম সিসিটিভি বলছে, ওই বার্তায় সি চিন পিং যুক্তরাষ্ট্রের সঙ্গে স্থিতিশীল সম্পর্ক এগিয়ে নিতে কাজ করার আগ্রহের কথা জানান।
এর আগে গত নভেম্বরে যুক্তরাষ্ট্রের সানফ্রান্সিসকোয় জো বাইডেনের সঙ্গে বৈঠক করেন সি চিন পিং। ওই সময় দ্বিপক্ষীয় প্রতিযোগিতা যাতে সংঘাতে রূপ না পায়, সে জন্য যোগাযোগের মাধ্যম চালু রাখার কথা বলেন দুই নেতা।
এখন কূটনৈতিক সম্পর্কের ৪৫তম প্রতিষ্ঠাবার্ষিকীর বার্তায় সি চিন পিং বলেন, চীন-যুক্তরাষ্ট্রের দ্বিপক্ষীয় সম্পর্কের স্থিতিশীল, স্বাস্থ্যকর ও টেকসই উন্নয়নে দুই পক্ষেরই বাস্তবসম্মত উদ্যোগ নেওয়া দরকার।
সিসিটিভি বলছে, নিজের প্রত্যাশার কথা জানিয়ে সি চিন পিং জোর দিয়ে বলেন, ‘চীন-মার্কিন দ্বিপক্ষীয় সম্পর্ক সঠিক পথে রাখতে দুই দেশ ও জনগণের উপকার করতে, সেই সঙ্গে বিশ্বশান্তি ও উন্নয়ন এগিয়ে নিতে আমি যুক্তরাষ্ট্রের প্রেসিডেন্ট জো বাইডেনের সঙ্গে কাজ করতে আগ্রহী।’"
2024-01-01 14:04:33,"বাংলাদেশ অনূর্ধ্ব-১৯ বিশ্বকাপের দল ঘোষণা, অধিনায়ক মাহফুজুর","অনূর্ধ্ব-১৯ এশিয়া কাপজয়ী দলের খেলোয়াড়দের নিয়েই দক্ষিণ আফ্রিকায় হতে যাওয়া অনূর্ধ্ব-১৯ বিশ্বকাপে যাচ্ছে বাংলাদেশ। মাহফুজুর রহমানকে নেতৃত্বে রেখেই আজ সোমবার ১৫ সদস্যের বিশ্বকাপ দল ঘোষণা করেছে বিসিবি। বিশ্বকাপ দলে মাহফুজুরের সহকারী আহরার আমিন। আজ মিরপুর শেরেবাংলা স্টেডিয়ামের সংবাদ সম্মেলনকক্ষে আনুষ্ঠানিকভাবে বিশ্বকাপের দল ঘোষণা করেছেন নির্বাচক হান্নান সরকার।
এশিয়া কাপ জেতা এ দলটা বাংলাদেশকে আরও একবার অনূর্ধ্ব-১৯ বিশ্বকাপের শিরোপা এনে দেবে, এমন আশার কথাই শোনালেন হান্নান। তাঁর কথা, ‘আমরা ২০২০ সালে চ্যাম্পিয়ন হয়েছিলাম। ২০২২-এ সেটা ধরে রাখতে পারিনি। সেটাকে আবার ফিরিয়ে আনার চেষ্টা করব। চ্যাম্পিয়ন তো বলেকয়ে হওয়া যায় না। তবে আমাদের লক্ষ্য সব সময়ই থাকে চ্যাম্পিয়ন হওয়া, বিশেষ করে অনূর্ধ্ব-১৯ পর্যায়ে। আমাদের অন্য দলও বড় দল হিসেবে চিন্তা করে। আমরাও চিন্তা করছি ট্রফিটা আবার ফিরিয়ে আনার।’
হান্নানের যুক্তি, ‘আমরা শ্রীলঙ্কা ধরেই এগোচ্ছিলাম। শেষ মুহূর্তে তেমন কোনো পরিবর্তন করিনি। আমাদের দলে অনেক অলরাউন্ডার আছে। আমাদের অধিনায়ক, সঙ্গে জীবন (শেখ পারভেজ) ভালো অলরাউন্ডার। আরিফুল ভালো বোলিং করে। আমাদের পেস বোলিং অলরাউন্ডারও আছে, রিজওয়ান। সবকিছু মিলিয়ে আমাদের অলরাউন্ডারের সংখ্যাটা বেশ ভালো।’
দলের কোচ স্টুয়ার্ট ল অবশ্য খেলোয়াড়দের ক্রিকেটীয় দক্ষতার চেয়ে মানসিকতার দিকে বেশি গুরুত্ব দিচ্ছেন। এশিয়া কাপ জয়ের পর দলের প্রতি তাঁর বার্তা ছিল এমন, ‘আমি এশিয়া কাপ জেতার পর ওদের বলেছি ভালোমতো উদ্‌যাপন করতে। কারণ, এটা বাংলাদেশের জন্য বড় অর্জন। তবে ওরা যখন দেশে ফিরবে, তখন আবার এটা অতীত হয়ে যাবে।’
বিশ্বকাপ যখন দুয়ারে, এই অস্ট্রেলীয় কোচের কাছে এখন তা অতীত অর্জনের চেয়ে বেশি কিছু নয়, ‘আমাদের এখন যা হয়ে গেছে, তা নিয়ে ভাবা যাবে না। ভাবতে হবে যা সামনে আছে। আমরা যে প্রক্রিয়ায় কাজ করে ভালো করেছি, সেদিকে আবার মনোযোগ দিতে হবে। যদি তা করি, তাহলে আমরা ভালো খেলব।’
এশিয়া কাপ জয়ের রোমাঞ্চ থেকে বেরিয়ে আসার বার্তা আছে অধিনায়ক মাহফুজুরের কথায়ও, ‘আশা তো অবশ্যই বেড়ে গিয়েছে। আমরা ভালো ক্রিকেট খেলার চেষ্টা করব। মানসিকভাবে আমাদের এশিয়া কাপ শেষ হয়ে গিয়েছে। আমাদের এখন বিশ্বকাপের জন্য প্রস্তুতি নেওয়ার সময়। আমরা যদি ওই জিনিসটাকে (যুব এশিয়া জেতা) ধরে রাখি, আমার মনে হয় সেটা ঠিক হবে না। আমাদের এখন বিশ্বকাপ নিয়ে ভাবা উচিত।’"
2024-01-01 12:58:38,পাঠকের ছবি,
2024-01-01 14:03:45,নতুন বছর নতুন শিক্ষাক্রম নতুন বই: জীবনমুখী শিক্ষাপদ্ধতি,"সুপ্তি এই বছর নবম শ্রেণিতে উঠেছে। প্রতিবছর সে যখন নতুন শ্রেণিতে প্রমোশন পায়, তখন নতুন বই হাতে পাওয়ার জন্য সে তীর্থের কাকের মতো অপেক্ষা করে। বই হাতে পাওয়ার পর তার মধ্যে দেখা দেয় প্রবল উত্তজনা। বইগুলোর পৃষ্ঠার পর পৃষ্ঠা সে বছরের শুরুতেই পড়ে ফেলে। কিন্তু এই বছরের বইগুলো পড়তে গিয়ে সুপ্তির খানিকটা খটকা লাগল। বইগুলো ঠিক আগের বছরের বইয়ের মতো নয়! ২০২৪ সালে সুপ্তির মতো অনেক শিক্ষার্থীর মনেই এ ধরনের প্রশ্ন জাগতে পারে।
মানুষ মাত্রই শৈশব থেকে কিছু অভিজ্ঞতা সঞ্চয় করে থাকে। এই অভিজ্ঞতাগুলোকে শাণিত করার জন্য দরকার উপযুক্ত শিক্ষা। শিক্ষার অন্যতম উপকরণ বই। আগের পাঠ্যবইয়ে শুধু পাঠ আলোচনা থাকত। এবারের নতুন বইয়ে পাঠ আলোচনার পাশাপাশি কিছু নির্দেশনা যোগ করা হয়েছে। নির্দেশনাগুলো পালন করে পাঠে অগ্রসর হতে হবে। বিদ্যালয়ে শিক্ষার্থীরা একটা অভিজ্ঞতা নিয়ে যাবে এবং আরেকটি অভিজ্ঞতা নিয়ে বের হবে।
শিক্ষকের সহায়তায় নতুন পাঠ্যবই শিক্ষার্থীকে নতুন অভিজ্ঞতা অর্জনের দিকে নিয়ে যাবে। বিভিন্ন অভিজ্ঞতার মাধ্যমে শিক্ষার্থীরা নির্ধারিত যোগ্যতাগুলোয় পারদর্শিতা অর্জন করবে। পারদর্শিতা অর্জনের দিকে লক্ষ রেখে নতুন পাঠ্যবইয়ের বর্ণনায় কিছুটা পরিবর্তন এসেছে। আমরা যদি পরিবর্তন বুঝতে পারি, তাহলে নতুন বই অনুশীলন করতে মোটেও অসুবিধা হবে না।
সবশেষ ধাপে উপযুক্ত কার্যক্রমের মধ্য দিয়ে শিখনকে বাস্তবে প্রয়োগ করার সুযোগ তৈরি করে দেওয়া হবে। এ জন্য কিছু বাস্তব সমস্যা বা অবস্থার কথা উল্লেখ থাকবে। শিক্ষার্থী আগের অভিজ্ঞতা থেকে প্রাপ্ত জ্ঞান প্রয়োগ করে এ ক্ষেত্রে তার পারদর্শিতার প্রমাণ দেখাবে।
পরিশেষে বলা যায়, এই চার ধাপ অনুসরণ করে যদি নতুন পাঠ্যবইয়ে অগ্রসর হওয়া যায়, তাহলে পাঠ্যবই নিয়ে আমাদের দ্বিধা কমে আসবে। তাই নতুনভাবে শুরু হোক নতুন বইয়ের অনুশীলন।
জাহেদ হোসেন, মাস্টার ট্রেইনার, শিক্ষক, বিয়াম মডেল স্কুল অ্যান্ড কলেজ, ঢাকা"
2024-01-01 13:42:33,অস্ট্রেলীয় সাংবাদিক জন পিলজার মারা গেছেন,"অস্ট্রেলীয় সাংবাদিক ও তথ্যচিত্র নির্মাতা জন পিলজার (৮৪) মারা গেছেন। তাঁর পরিবারের পক্ষ থেকে গতকাল রোববার এক্সে (সাবেক টুইটার) প্রকাশিত এক বিবৃতিতে এ তথ্য জানানো হয়েছে।
বিবৃতিতে বলা হয়, গত শনিবার (৩০ ডিসেম্বর) যুক্তরাজ্যের লন্ডনে মারা গেছেন জন। বিবৃতিতে তাঁকে ‘দুর্দান্ত একজন বাবা, নানা ও সঙ্গী’ হিসেবে উল্লেখ করা হয়েছে।
দীর্ঘদিন ধরে জন পশ্চিমা পররাষ্ট্রনীতির কট্টর সমালোচক হিসেবে পরিচিত ছিলেন। অস্ট্রেলিয়ায় আদিবাসীদের সঙ্গে করা আচরণ নিয়েও সব সময় সরব ছিলেন জন।
জনের জন্ম ১৯৩৯ সালে অস্ট্রেলিয়ার নিউ সাউথ ওয়েলসে।
গত শতকের ষাটের দশক থেকে তিনি যুক্তরাজ্যে জীবন কাটান। কাজ করেছেন রয়টার্স, ডেইলি মিররসহ বিশ্বখ্যাত বিভিন্ন সংবাদমাধ্যমে।
গত শতকের ষাট ও সত্তরের দশকে সাংবাদিক হিসেবে খ্যাতি পান জন। ওই সময় ভিয়েতনাম যুদ্ধ, কম্বোডিয়ার খেমার শাসনামল ও যুক্তরাষ্ট্রের রাজনৈতিক-প্রশাসনিক অস্থিরতা নিয়ে একাধিক আলোচিত প্রতিবেদন করেছিলেন তিনি।
১৯৬৮ সালের প্রেসিডেন্ট নির্বাচনে ডেমোক্র্যাট দলের প্রার্থিতার লড়াই চলাকালে যখন রবার্ট কেনেডিকে হত্যা করা হয়েছিল, তখন একই কক্ষে অবস্থান করছিলেন জন। এ ঘটনা জনের ওয়েবসাইটে উল্লেখ রয়েছে।"
2024-01-01 12:39:39,নতুন বছরে শিশুকালটা নিরাপদ থাকুক,"কোভিড মহামারির ঘোর দুঃসময়ে দুটি বছর বিদায় নেওয়ার আগেই বাতাস ভারী হয়ে যেত প্রিয়জন বিচ্ছেদের কষ্টে। সেই দুঃসময়টা আমরা পেছনে ফেলে এসেছি, অথচ এ বছরের শেষে এসেও আমরা দেখতে পাচ্ছি, বছরটির বারোমাসি যাত্রায় পর্দা নামার আগেই অসংখ্য মানুষের জীবনেও আচমকা পর্দা পড়ে গেছে। এক ফিলিস্তিনের গাজাতেই মাত্র দুই–আড়াই মাসে আট হাজার শিশুর জীবন হারিয়ে গেল কিছু শক্তির অমানবিকতা আর দম্ভের বলি হয়ে।
সারা বিশ্বের দিকে তাকালে অকারণে হারিয়ে যাওয়া শিশুদের সংখ্যাটা নিষ্ঠুর রকমের হৃদয়বিদারক হবে। আমাদের দেশেও রাস্তায় ঝরেছে, পুকুরে ডুবে হারিয়েছে অনেক শিশুর প্রাণ। এই সেদিন রাজনৈতিক সহিংসতার শিকার হয়ে চলন্ত ট্রেনে মায়ের বুকে মিশে থেকে মায়ের সঙ্গে আগুনে দগ্ধ হলো এক শিশুর ছোট্ট শরীর।
বছর শেষে বীভৎসতার এই সালতামামি আমাদের স্তব্ধ করে দেয়। সামনের বছরটা নিয়ে তাই আমরা আশাবাদী হতে পারি না। আগামী বছরটা যেন শিশুদের, তাদের থেকে বড়দের, তাদের পিতা–মাতা ও প্রতিবেশীদের সুন্দরভাবে কাটে, সে রকম একটা প্রার্থনা জানাতেও অনেক শক্তির প্রয়োজন হয়। তারপরও আমাদের ভেতর যে একরোখা এক আশাবাদী থাকে, তার কণ্ঠ ধার করে বলতে হয়, আসে দিন নিশ্চয় ভালো হবে। সহিংসতা আর বীভৎসতা—এসবের সঙ্গে শিশুদের কোনো সংযোগ আমরা দেখতে চাই না। নিশ্চয় প্রতিদিন একটু একটু করে এসব দূরের গল্প হতে থাকবে।
আমি জানি, এই দূরের গল্প এবং হাসি-আনন্দের কাছের গল্পটাও আমরা আমাদের মতো করে নিতে পারিনি শুধু আমাদের জন্যই। এ জন্য প্রকৃতি কিছুটা দায়ী, কাছের–দূরের নানা শক্তি, ঘটনাপাত আর ঘটকেরা কিছুটা দায়ী, নিয়তি বলে মানুষ যাকে বিশ্বাস করে, সেই দাবার ছক উল্টে দেওয়া অদৃশ্য ঘোড়সওয়ার কিছুটা দায়ী, কিন্তু মূল দায়টা আমাদেরই।
একটা ছোট্ট দেশ, যার গায়ে গায়ে লাগানো জনপদ, পিঠে-কোলে উপচে পড়া বাড়িঘরে মানুষকে যেখানে না চাইলেও নানা ধর্ম, শ্রেণি, বর্ণ আর মনের অন্য মানুষকে প্রতিদিন স্পর্শ করতে হয় হাত দিয়ে না হলেও দৃষ্টি দিয়ে, প্রয়োজন-অপ্রয়োজনের ইচ্ছা-অনিচ্ছা দিয়ে, সেখানে কেন এত বিভেদ-হিংসা, হানাহানি আর অমঙ্গল কামনা? নিঃসন্দেহে ২০২৩ সালে অনেক ভালোর দেখা দেশটা পেয়েছে, অনেক অর্জনেরও, কিন্তু দেখা পেয়েছে অনেক মন্দেরও। এই মন্দের হিস্যাটা ভারী হতে শুরু করেছে বছরের মাঝামাঝিতে এসে। এর প্রধান কারণ এই গায়ে গায়ে লেগে থাকা জনপদের মানুষগুলোর শক্তিশালী, শিক্ষিত, মোটামুটি সচ্ছল একটি অংশ নিজেদের মধ্যে তৈরি দীর্ঘদিনের অবিশ্বাস থেকে হানাহানির দিকে যাওয়ার সিদ্ধান্ত নিয়েছে।
অথচ একেবারে পৃথক একটা ছবি আমরা আঁকতে পারতাম, যাতে বিশ্ববাহিত মন্দ বাদে বাকি সব মন্দের জায়গায় আমরা ভালোর পতাকা তুলে দিতে পারতাম। ২০২৪ সালের শুরুতে একটা নির্বাচন হতে যাচ্ছে। এ মুহূর্তে নির্বাচন নিয়ে সারা দেশে একটা উৎসব চলতে পারত, অথচ উৎসবের পরিবেশটা এখন নেই।
আমরা জানি, সবচেয়ে ভালো নির্বাচনেও লাশ পড়ে, শত্রুতার পাত্র বিষে পূর্ণ হয়। কিন্তু সেগুলো ঘটে বিচ্ছিন্নভাবে, ‘ঝুঁকিপূর্ণ এলাকা’গুলোতে। বরং দেশজুড়ে যা থাকত, তা একটা নিরুদ্বেগ সময়, নির্বাচনী উত্তেজনা, ঘড়ির কাঁটাকে অস্বীকার করে তুমুলভাবে মানুষের জেগে থাকা।
যুদ্ধ-সহিংসতায় কাটা এ বছরের শেষ কটি মাস কেন জানি গাজার হারিয়ে যাওয়া শিশুরা অনেকের মতো আমাকেও দখল করে রেখেছে। তারা আমাদের বাধ্য করেছে সব শিশুকে নিয়ে ভাবতে। আমিও ভাবছি। ভেবে কষ্ট পাচ্ছি, আমাদের দেশের শিশুরাও তেমন ভালো নেই।
রোহিঙ্গা ক্যাম্পে, প্রতিটি শহরে ছড়ানো–ছিটানো বস্তিগুলোতে, প্রান্তিক জনগোষ্ঠীতে, স্কুলের দরজা পর্যন্ত পৌঁছাতে না পেরে বাসাবাড়িতে কাজ নেওয়া এবং পথেঘাটে ভাসমান শিশুদের জীবন বলতে যা আছে, তা প্রতিদিন সংগ্রাম করে টিকে থাকা।
তাদের সঙ্গে যোগ হয়েছে হানাহানির কারণে পরিবারবিচ্ছিন্ন বাবাদের সন্তানেরা। আগামী বছরটা তারা কীভাবে কল্পনা করবে? নতুন বছরটা তাদের কাছে কেন অধরা থাকবে?
আমি দেখেছি, একসময় পরিবারের দুঃসময়ে প্রতিবেশীরা পাশে দাঁড়াত, সমবেদনা জানাত, এটা–ওটা দিয়ে সাহায্য করত। এখন বিশেষ করে শহরগুলোতে তা চোখে পড়ে না।
সবাই মিলে সমষ্টিগতভাবে কিছু করার, ভাবার অভ্যাসটা আমরা বহুকাল হয় হারিয়ে ফেলেছি। এখন আমরা দুই পরিবারের ভেতর কোনো সমস্যা হলেও আর গুরুজনদের নিয়ে নিষ্পত্তি খোঁজার চেষ্টা করি না, তরুণ তুর্কিদের হাতে তলোয়ার তুলে দিয়ে বরং এসপার-ওসপারের দিকে যাই।
পরিবারে যা হয়, সমাজে তা-ই হয়, রাষ্ট্রেও। অথবা শুরুটা হয় সেই সর্ববৃহৎ পরিসরে, শেষটা পরিবারে অথবা ব্যক্তিতে। পরিবার হয়তো বড় ছবি দেখে শেখে। বড় ছবিটা তাই প্রথমে ঠিক করতে হবে। সেটি হোক আগামী বছরের একটা বড় করণীয়। তারপর ছোট ছবিগুলো। ছবিগুলোর অন্তরে থাকে ব্যক্তিমানুষ। সেই মানুষকে ঠিক করবে শিক্ষা আর সংস্কৃতি, যা বড় ছবিটা ঠিক হলে জীবনের ও কর্মের, দিনযাপনের, সব মানবিক সম্পর্কের, সমাজের গতিশীলতার আর বর্তমান-ভবিষ্যতের দিকনির্দেশনা দেবে, নান্দনিকতা আর মূল্যবোধের যুগল কাঠামোয় ব্যক্তি থেকে নিয়ে দেশটাকে স্থাপন করবে।
বড় ছবিতে থাকে অর্থনীতি, যার ঈশান কোণে জমা মেঘ ক্রমে কালো হচ্ছে; বড় ছবিতে থাকে মানুষের সমবায়ী চেষ্টায় যা যা গড়ে ওঠে, অর্থবহ ও সক্রিয় হয়, তা—যেমন কৃষি, যোগাযোগ, হরেক রকমের সুরক্ষা, আইনশৃঙ্খলা, কোর্ট-কাছারি। এসব ক্ষেত্রে এখন যা ঘটে, তা নিয়ে আমরা নিরুদ্বেগ থাকতে পারি না। দেশ থেকে কোটি কোটি টাকা পাচার হলেও কেউ গা করে না। অথচ টাকা পাচার পরিব্যাপ্ত দুর্নীতির হিমশৈলের চূড়ামাত্র। যাঁরা আমাদের অর্থনীতির চাকা ঘোরান, সেই শ্রমিকের ন্যায্য মজুরি না দিতে কোটিপতি মালিকদের কত যে যুক্তি আর টালবাহানা। বলা যায়, জনজীবনের সঙ্গে যুক্ত প্রতিটি ক্ষেত্রেই বিস্তর মেরামতি প্রয়োজন। কিন্তু মেরামতি যাঁরা করবেন, তাঁদের থাকতে হবে একাগ্রতা, নিষ্ঠা, স্বচ্ছতা আর মানুষের কাছে জবাবদিহির একটা চর্চা। এগুলো না থাকলে মেরামতিটা কোনো কাজে আসে না। তবে ব্যক্তি সক্রিয় না হয়ে শুধু রাষ্ট্রের ওপর দায়িত্বটা ছেড়ে দিলে চলবে না। ব্যক্তিমানুষেরা যদি ভালোর শপথ নেন, তাঁদের সম্মিলিত উদ্যমে রাষ্ট্রও সক্রিয় না হয়ে পারবে না।
আমাদের ভেতরের আশাবাদী কণ্ঠ তারপরও দাবি তোলে, সামনের বছর থেকে সবার প্রত্যয়ের যোগফলে মেরামতিটা শুরু হোক।
নতুন বছর নিয়ে অনেক আয়োজন, অনুষ্ঠান হয়, মিডিয়ায় হইচই চলে। শহরগুলোতে উৎসব হয়। আমার পাড়ার বাড়ির ছাদগুলোতে উজ্জ্বল বাতি জ্বলে, নৃত্য-গান হয়। রাত ১২টা থেকে আতশবাজি পোড়ে, হাউই ওড়ে। কিন্তু বিশাল বাংলায় খ্রিষ্টীয় নতুন বছর আসে নিঃশব্দে। শুধু যাঁদের দৈনন্দিন লেনদেনের সঙ্গে পঞ্জিকা ও প্রতিষ্ঠানের সম্পর্ক আছে, তাঁরা জানেন একটা বছর যাচ্ছে, আরেকটা আসছে। নতুন বছরটা যে একটা নতুন কিছু, যাঁদের হাতে অ্যান্ড্রয়েড ফোন আছে, তাঁরা জানেন।
তারপরও নতুন বছরটার একটা প্রতীকী তাৎপর্য আছে, যা ওই ‘নতুনের কেতন’ ওড়ানোর মতো নতুন-পুরোনো, ভালো-মন্দ, শুভ-অশুভর দ্বন্দ্বে আর দ্বিত্বতায় নিহিত। মানুষ আশা করে, নতুন বছরে শুভ ও মঙ্গলের জয় হবে। সেই আশাই এখন করতে হবে। আমাদের রাজনীতি একটা অমানিশার মধ্য দিয়ে যাচ্ছে, নির্বাচন তাকে আরও সংকটময় করবে। কিন্তু ইতিহাস বলে, সংঘাত যেমন মেটে, সংকটও তেমনি কাটে। দলগুলো যদি দেশের দিকে তাকিয়ে খোলা মন নিয়ে আলোচনায় বসে, সংকট কাটবেই। অর্থনীতির সংকট কাটাতে হবে। সে জন্য প্রয়োজন দুর্নীতির লাগাম টেনে তার গতি স্তব্ধ করে দেওয়া। প্রশাসন, পুলিশ, আইন–আদালতকে জনবান্ধব করতে হবে। স্বাস্থ্য, শিক্ষা—এ রকম অনেক ছোট–বড় ক্ষেত্রে সংস্কার করতে হবে। মেরামতির তালিকাটা অনেক দীর্ঘ, তবে স্কুলশিক্ষার্থীদের তা জানা। রাষ্ট্রের মেরামতির দাবি তাদের থেকেই প্রথম উঠেছিল, তারাই যেহেতু রাষ্ট্রের ভবিষ্যৎ। তাদের জিজ্ঞেস করলেই জানা যাবে। তাদের ও তাদের পরিবারগুলোকে আস্থায় নিয়ে মেরামতির কাজটা শুরু করলে সুফল পেতে দেরি হবে না।
আমরা আরও যা চাইব, নিজেদের ভেতর হানাহানির আর সহিংসতা যেন বন্ধ হয়। এটি অসভ্যতা। যেভাবেই তাকে বর্ণনা করা হোক, মানুষকে অধিকারবঞ্চিত করা, কষ্ট দেওয়া, তাদের আঘাত করা সভ্যতা নয়। যে দেশ মুক্তিযুদ্ধ করে স্বাধীন হয়েছে, তার তো ক্ষুদ্রতার চর্চা শোভা পায় না।
নতুন বছরের আশা: সভ্যতা কেন প্রয়োজন, ক্ষুদ্রতা থেকে মুক্তি কেন প্রয়োজন—এসব যেন সবাই বুঝতে পারে, পশ্চিমা বিশ্বসহ সংঘাতপূর্ণ সব দেশ বোঝে এবং একটা কিছু করে, যাতে ফিলিস্তিন আর ইউক্রেনের, সিরিয়া আর আফ্রিকার সংঘাতপীড়িত দেশগুলোর, বিশ্বের সব স্থানের বিপন্ন শিশুরা যেন সহিংসতা থেকে মুক্তি পায়। আমরাও যেন প্রতিজ্ঞাবদ্ধ হই আমাদের দেশের শিশুরাও যাতে আর কষ্ট না পায়, তা নিশ্চিত করতে।
তারা যেন তাদের হাসি–আনন্দের শিশুকালটা ফিরে পায়। সেই শিশুকাল যেন সারা বছর নিরাপদ থাকে।
সৈয়দ মনজুরুল ইসলাম শিক্ষাবিদ ও কথাশিল্পী"
2024-01-01 12:43:37,যে ১০টি অভ্যাসের কারণে চাকরিতে আপনার পদোন্নতি আটকে যেতে পারে,"১. উদ্যোগের অভাব
অফিসে আপনি নবীন হোন কিংবা পুরোনো, আপনার বস আপনাকে স্বাধীনভাবে কিছু কাজ করতে দেওয়ার জন্যই চাকরিতে রেখেছেন। একটা কাজ দিলে প্রতিবার গিয়ে যদি বসকে জিজ্ঞাসা করতে থাকেন, ‘এরপর কী করব?’ তাহলে কিন্তু আপনার পদোন্নতি আটকে থাকবে। বিশেষজ্ঞরা বলেন, নিয়োগকর্তারা এমন কর্মীই চান, যাঁদের রাখলে কোম্পানির লাভ হবে। লাভ বলতে তাঁরা কোম্পানির সময় এবং টাকা দুই-ই বাঁচাবেন। নিয়োগকর্তারা একজন কর্মী ঠিকমতো কাজ করছেন কি না, তা বারবার খেয়াল রাখতে নারাজ। তাতে সময় ও শক্তির অপচয়। নিয়োগকর্তাদের যুক্তি হলো ওই একই সময় ও শক্তি অন্য কোনো কাজে লাগালে আরও বেশি সুফল ঘরে তোলা সম্ভব। অতএব উদ্যোগী হোন। নিজের বুদ্ধি খাটিয়ে বসের আস্থাভাজন হয়ে উঠুন।
২. কাজে সরাসরি যুক্ত না থাকা
শুধু সময়মতো অফিসে যাওয়া–আসাই কিন্তু সবকিছু নয়। কাজসংক্রান্ত প্রতিটি আলোচনায় আপনি অংশ নেবেন, এটাই সবাই আশা করে। দেখা গেল, দলের সব সদস্য কাজ নিয়ে আলোচনা করছেন, অথচ আপনি বসে আছেন অলসভাবে। এতে বোঝা যায়, কাজের প্রতি আপনার আগ্রহ নেই। পদোন্নতি পেতে চাইলে ধারাবাহিকভাবে আপনার আগ্রহ–উদ্দীপনা এবং কর্মতৎপরতা ধরে রাখুন। এতে আপনি বসের সুনজরে থাকবেন।
৩. কাজের সঙ্গে ব্যক্তিগত আবেগ মিলিয়ে ফেলা
অফিসে প্রেমের সম্পর্ক তৈরি হতেই পারে। তবে বেশির ভাগ নিয়োগকর্তাই তাদের কর্মীদের মধ্যে প্রেমের সম্পর্ক নিরুৎসাহিত করে। এতে ভজকট পাকিয়ে যাওয়ার আশঙ্কা প্রবল। কর্মস্থলের পরিবেশ এবং পুরো দলের কাজের গতি নষ্ট হয় এতে। আপনার প্রেম প্রভাব ফেলবে আপনার সহকর্মী, প্রকল্প, দায়িত্ব এবং অবশ্যই পদোন্নতির ওপর। সহকর্মীর সঙ্গে প্রেমের সম্পর্কের কারণে আপনার বাকি সহকর্মীরা আপনাকে এড়িয়েও চলতে পারে। এমনকি আপনি গুরুত্বপূর্ণ কোনো পদে থাকলে আপনার পুরো কোম্পানি ভালোভাবে চালানোই কঠিন হয়ে যাওয়া অসম্ভব নয়। মোদ্দাকথা, কাজের সঙ্গে কখনো ব্যক্তিগত আবেগ মিশিয়ে ফেলবেন না।
৪. অফিসে দেরি করে আসা, তাড়াতাড়ি চলে যাওয়া
আপনার বসের চোখে হয়তো ব্যাপারটা ধরা না–ও পড়তে পারে। কিন্তু আপনি বারবার এমন করতে থাকলে আপনার সহকর্মীরা ব্যাপারটা ঠিকই খেয়াল করবেন। দেরি করে আসার মানে হলো আপনি আপনার দায়িত্বে অবহেলা করছেন। অন্যের সময়ের প্রতিও আপনার কোনো সম্মান নেই। কারণ, আপনার কাজের সঙ্গে বাকিদের কাজও যুক্ত। তাই পদোন্নতি এবং সহকর্মীর শ্রদ্ধা অর্জন করতে চাইলে সময়মতো অফিসে পৌঁছানোর অভ্যাস করুন এবং এই অভ্যাস ধরে রাখুন।
৫. কেবলই অভিযোগ করা
ক্রমাগত অভিযোগ করা মানুষের আশপাশে কেউ থাকতে চায় না। এমনকি তারা ওই অভিযোগের সঙ্গে একমত হলেও। পেশাগত জীবনে হতাশা আসবেই। কিন্তু অভিযোগ করে কোনো কাজ হবে না। টানা অভিযোগ করতে থাকলে আপনার সহকর্মীরা মনে করবেন আপনি নেতিবাচক মানুষ। এতে তাঁরা আপনার সম্পর্কে দুটো ভালো কথা বলার অবকাশও পাবেন না। এমনকি ঊর্ধ্বতন কর্মকর্তারা আপনাকে তিরস্কারও করতে পারেন। প্রতিটি পরিস্থিতি কীভাবে মোকাবিলা করতে হয়, তা শিখুন। অভিযোগ করা বন্ধ করুন। নেতিবাচক মানুষের কেউই দলে নিতে চায় না। এমনকি যে সমস্যাটি সমাধান করাই সম্ভব নয়, তা নিয়েও অভিযোগ করবেন না। বরং নিজের জায়গা থেকে সমাধানের চেষ্টা করুন।
৬. প্রতিষ্ঠানের লক্ষ্য ও উদ্দেশ্য পরিষ্কারভাবে না বোঝা
প্রাতিষ্ঠানিক সভা–সমাবেশ আপনার পছন্দ না-ই হতে পারে। কিন্তু প্রতিষ্ঠানের গুরুত্বপূর্ণ সদস্য হয়ে থাকলে আপনাকে অবশ্যই কিছু দীর্ঘ আলোচনায় অংশ নিতে হবে। বার্ষিক প্রতিবেদন কিংবা প্রতিষ্ঠানের লক্ষ্য নির্ধারণবিষয়ক মিটিং বা আলোচনা শুনতে হবে মনোযোগ দিয়ে। এমনকি আপনার প্রতিষ্ঠান ছোট হলেও জ্যেষ্ঠ কর্মীরা সামনে এগিয়ে যাওয়ার জন্য যা বলেন, তা মনোযোগ দিয়ে শোনা উচিত। বিশেষজ্ঞদের মতে, পদোন্নতি পেতে চাইলে আপনার প্রতিষ্ঠান পরবর্তী পাঁচ বছরে কী কী অর্জন করতে চায়, তা নোট করে রাখুন। এতে আপনিও চিহ্নিত করতে পারবেন, প্রতিষ্ঠানকে অভীষ্ট লক্ষ্যে পৌঁছাতে হলে আপনার কী কী বিষয়ে দক্ষতা বাড়ানো প্রয়োজন।
৭. সবকিছুতেই ‘না’ বলা
কোনো পরিকল্পনা, আইডিয়া বা কৌশল কেন কাজ করবে না, তা প্রথমেই খুঁজে বের করার অভ্যাস থাকলে আপনার পদোন্নতি ঝুলে থাকবে। বিশেষজ্ঞদের মতে, কোনো প্রতিক্রিয়া জানানো এবং গঠনমূলক সমালোচনা করার ক্ষেত্রে ভারসাম্য বজায় রাখা প্রয়োজন। আপনি যদি ক্রমাগত অন্যদের সৃষ্টিশীল আইডিয়া নাকচ করে দেন, অন্যদের সমাধান ও কৌশল শোনামাত্রই তর্ক শুরু করেন, তাহলে প্রতিষ্ঠানের উন্নতি এবং অগ্রযাত্রা ব্যাহত হয়। খোলামেলা আলোচনার মতো কোনো পরিবেশ সেখানে আর থাকে না।
৮. অনুরোধ এবং অতিরিক্ত কাজের দায়িত্ব ফিরিয়ে দেওয়া
মাঝেমধ্যে এমন কিছু কাজ হাতে আসতে পারে, যা পুরোপুরি আপনার ‘জব ডেসক্রিপশনে’ নেই। কিংবা কোনো কাজের জন্য অফিসে আপনার একটু সকাল সকাল আসতে হতেই পারে। আবার একটু বেশি সময় অফিসে থাকারও প্রয়োজন হতে পারে। তবে এসব ক্ষেত্রে আপনি যদি সঙ্গে সঙ্গে কাজটির প্রস্তাব ফিরিয়ে দেন, তাহলে দলবদ্ধভাবে কাজ করতে আপনি আদতে অপারগ। আপনার বস যদি লক্ষ করেন যে আপনি ক্রমাগত সাহায্যের আবেদন ফিরিয়ে দিচ্ছেন, তাতে আপনার ক্ষতি। কোনো প্রকল্প বা উদ্যোগের দায়িত্ব আপনাকে দেওয়া হলে আপনি তা করতে অপারগতা প্রকাশ করলে আপনার পদোন্নতির কোনো সম্ভাবনা নেই। অতিরিক্ত কাজ দিলেই যে আপনি সব সামলে হাসিমুখে করে দেবেন, তা কেউ–ই সব সময় আশা করে না। এমনকি কাজটাতে আপনি যে সফল হবেন, তা নিয়েও সবাই হয়তো শতভাগ নিশ্চিত নন। এরপরও অন্যকে সহযোগিতা করার মানসিকতা আপনাকে অনেক এগিয়ে রাখবে।
৯. অন্যের ওপর দোষ চাপানো এবং দায় না নেওয়া
কিছু মানুষের স্বভাবই হলো অন্যের ওপর দোষ চাপানো এবং নিজের কোনো ভুল হলে সেটার পক্ষে অজুহাত দাঁড় করানো। নিয়োগদাতারা এমন কর্মীই চায়, যাঁরা ভুলের দায় গ্রহণ করেন, যাঁরা সমস্যার সমাধান বের করেন এবং ভুল শুধরে নেন। আমরা সবাই ভুল করি। ভুল থেকে শিখি এবং বেড়ে উঠি। কিন্তু ভুল করার পর আমরা তার দায় কীভাবে স্বীকার করি এবং কীভাবে তা শুধরে নিই, তার ওপর অনেকাংশেই নির্ভর করে আমাদের পদোন্নতি হবে কি হবে না।
১০. অপেশাদার পোশাক-আশাক ও আচরণ
সব অফিসে ‘ড্রেস কোড’ থাকে না। ধরা যাক, আপনার অফিসেও নেই। তাই বলে ইচ্ছেমতো পোশাক পরে অফিস করা শোভনীয় নয়। অফিসে প্রতিদিন গোসল করে, পরিষ্কার পোশাক পরে গেলে আপনার ভাবমূর্তির উন্নতি হবে। সবার সামনে নাক খোঁটা, কান চুলকানো, এমনকি সবার সামনে হাঁচি দেওয়ার মতো বদভ্যাসও ত্যাগ করুন। এ ছাড়া সহকর্মীকে খোঁচা দিয়ে কথা বলা, অধস্তনকে অপমান করা কিংবা অফিসের ক্যানটিনে চেঁচামেচি করাও ভালো কথা নয়। এসবই আপনাকে নেতিবাচক ব্যক্তিত্ব হিসেবে প্রতিষ্ঠিত করবে এবং দিন শেষে পদোন্নতির সময় পথের কাঁটা হয়ে দাঁড়াবে।
সূত্র: রিডার্স ডাইজেস্ট"
2024-01-01 12:37:13,প্রধানমন্ত্রীর কার্যালয়ের অধীন ৭ পদে ২৩ জনের চাকরি,"প্রধানমন্ত্রীর কার্যালয়ের অধীন জাতীয় দক্ষতা উন্নয়ন কর্তৃপক্ষ (এনএসডিএ) নিয়োগ বিজ্ঞপ্তি প্রকাশ করেছে। বিভিন্ন শূন্য পদে জনবল নিয়োগের জন্য এ বিজ্ঞপ্তি প্রকাশ করা হয়েছে। জাতীয় দক্ষতা উন্নয়ন কর্তৃপক্ষ ৭ পদে মোট ২৩ জনকে নিয়োগ দেবে। নবমসহ বিভিন্ন গ্রেডে এসব কর্মী নিয়োগ পাবেন। বিজ্ঞপ্তি অনুসারে পদগুলোয় যোগ্যতা পূরণ সাপেক্ষে যোগ দিতে পারেন আপনিও। আবেদন শুরু হবে ৩ জানুয়ারি সকাল ৯টা থেকে। আগ্রহী প্রার্থীরা আবেদন করতে পারবেন ২৫ জানুয়ারি বিকেল ৪টা পর্যন্ত।
পদের নাম, সংখ্যা ও বিবরণ
১. পদের নাম: প্রোগ্রামার
গ্রেড: ৬
পদসংখ্যা: ১
বেতন: ৩৫,৫০০ থেকে ৬৭,০১০ টাকা
শিক্ষাগত যোগ্যতা: কম্পিউটার সায়েন্স বা কম্পিউটার সায়েন্স অ্যান্ড ইঞ্জিনিয়ারিং বা ইলেকট্রিক্যাল অ্যান্ড ইলেকট্রনিকস ইঞ্জিনিয়ারিং বা ইনফরমেশন অ্যান্ড কমিউনিকেশন টেকনোলজি-সংশ্লিষ্ট বিষয়ে অন্যূন দ্বিতীয় শ্রেণি/ সমমানের সিজিপিএসহ ৪ (চার) বছর মেয়াদি স্নাতক (সম্মান) বা সমমানের ডিগ্রি। শিক্ষাজীবনে তৃতীয় বিভাগ গ্রহণযোগ্য নয়।
২.
পদের নাম: সহকারী পরিচালক
গ্রেড: ৯
পদসংখ্যা: ৮
বেতন: ২২,০০০ থেকে ৫৩,০৬০ টাকা
শিক্ষাগত যোগ্যতা: ৪ বছর মেয়াদি স্নাতক (সম্মান) বা সমমানের ডিগ্রি। কম্পিউটার ব্যবহারের দক্ষতা ও অভিজ্ঞতা।
৩.
পদের নাম: সহকারী মেইনটেন্যান্স ইঞ্জিনিয়ার
গ্রেড: ৯
পদসংখ্যা: ১
বেতন : ২২,০০০ থেকে ৫৩,০৬০ টাকা
শিক্ষাগত যোগ্যতা: কম্পিউটার সায়েন্স বা কম্পিউটার সায়েন্স অ্যান্ড ইঞ্জিনিয়ারিং বা ইলেকট্রিক্যাল অ্যান্ড ইলেকট্রনিকস ইঞ্জিনিয়ারিং বা ইনফরমেশন অ্যান্ড কমিউনিকেশন টেকনোলজি-সংশ্লিষ্ট বিষয়ে অন্যূন দ্বিতীয় শ্রেণি বা সমমানের সিজিপিএসহ স্নাতক (সম্মান) বা সমমানের ডিগ্রি। শিক্ষাজীবনে তৃতীয় বিভাগ গ্রহণযোগ্য নয়।
৪.
পদের নাম: হিসাবরক্ষণ কর্মকর্তা
পদসংখ্যা: ১
গ্রেড: ৯
বেতন: ২২,০০০ থেকে ৫৩,০৬০ টাকা
শিক্ষাগত যোগ্যতা : বাণিজ্য বিভাগে স্নাতক বা সমমানের ডিগ্রি। শিক্ষাজীবনে তৃতীয় বিভাগ গ্রহণযোগ্য নয়।
৫. পদের নাম: সাঁটমুদ্রাক্ষরিক কাম কম্পিউটার অপারেটর
পদসংখ্যা: ৩
গ্রেড: ১৪
বেতন : ১০,২০০ থেকে ২৪,৬৮০ টাকা
শিক্ষাগত যোগ্যতা: স্নাতক বা সমমানের ডিগ্রি। শিক্ষাজীবনে তৃতীয় বিভাগ গ্রহণযোগ্য নয়।
*কুড়িগ্রাম জেলার অদিবাসীদের আবেদন করার প্রয়োজন নেই।
৬. পদের নাম: ডাটা এন্ট্রি অপারেটর
পদসংখ্যা: ২
গ্রেড: ১৬
বেতন: ৯,৩০০ থেকে ২২,৪৯০ টাকা
শিক্ষাগত যোগ্যতা : এইচএসসি বা সমমান পরীক্ষায় উত্তীর্ণ।
৭. পদের নাম: অফিস সহায়ক
পদসংখ্যা: ৭
গ্রেড: ২০
বেতন: ৮,২৫০ থেকে ২০,০১০ টাকা
শিক্ষাগত যোগ্যতা: এসএসসি বা সমমান পরীক্ষায় উত্তীর্ণ।
*নওগাঁ, খুলনা, ঝিনাইদহ, রংপুর, মেহেরপুর, বাগেরহাট, বগুড়া ও কিশোরগঞ্জ জেলার অদিবাসীদের আবেদন করার প্রয়োজন নেই।
আবেদনের বয়সসীমা
১ নম্বর পদের ক্ষেত্রে ১৮ থেকে ৩৫ বছর। ২ থেকে ৭ নম্বর পদের ক্ষেত্রে ১৮ থেকে ৩০ বছর। তবে বীর মুক্তিযোদ্ধার সন্তান ও শারীরিক প্রতিবন্ধী আবেদনকারীর ক্ষেত্রে সর্বোচ্চ বয়স ৩২ বছর।
কোন পদে আবেদন ফি কত
১ থেকে ৪ নম্বর পদের জন্য টেলিটক সার্ভিস চার্জসহ ৬৬৯ টাকা, ৫ ও ৬ নম্বর পদের জন্য সার্ভিস চার্জসহ ২২৩ টাকা এবং ৭ নম্বর পদের জন্য সার্ভিস চার্জসহ ১১২ টাকা জমা দিতে হবে।
আবেদন যেভাবে
আগ্রহী প্রার্থীদের অনলাইনে আবেদন করতে হবে। আবেদনের পদ্ধতিসহ বিস্তারিত দেখতে এখানে ক্লিক করুন।"
2024-01-01 12:39:53,বছরের প্রথম দিনেই রাকুলের বিয়ের খবর,"প্রেম নিয়ে লুকোছাপা করেননি বলিউডের তারকা অভিনেত্রী রাকুল প্রীত সিং ও অভিনেতা ও প্রযোজক জ্যাকি ভগনানি। রীতিমতো ঘোষণা দিয়েই প্রেম করছেন এই জুটি। নতুন বছরে তাঁদের প্রণয়ের সম্পর্ক পরিণয়ে রূপলাভ করছে।
আগামী ২২ ফেব্রুয়ারি ভারতের গোয়া শহরে তাঁরা বিয়ে করছেন বলে এক প্রতিবেদনে জানিয়েছে হিন্দুস্তান টাইমস। বিয়েতে দুই পরিবারের সদস্যদের বাইরে অল্পসংখ্যক অতিথি উপস্থিত থাকবেন।
এই মুহূর্তে রাকুল ও জ্যাকি থাইল্যান্ডে রয়েছেন। নতুন বছরের ছুটিটা ফুরফুরে মেজাজে কাটছে তাঁদের।
২০২১ সালের অক্টোবরে রাকুল প্রীতের জন্মদিনে এক ইনস্টাগ্রাম পোস্টে প্রেমের বিষয়টি জানান জ্যাকি ভগনানি। এর পর থেকে বিভিন্ন সামাজিক অনুষ্ঠানে নিয়মিত দেখা গেছে দুজনকে।"
2024-01-01 12:35:34,ভোটে বাধা দিলে অবশ্যই সংকট দেখা দেবে: সিইসি,"প্রধান নির্বাচন কমিশনার (সিইসি) কাজী হাবিবুল আউয়াল বলেছেন, সহিংস পন্থায় যদি নির্বাচনের বিরুদ্ধাচরণ করা হয় বা ভোটারদের বাধা দেওয়া হয়, তাহলে অবশ্যই সংকট দেখা দেবে। তবে সেই সংকট মোকাবিলা করতে হবে। কারণ, নির্ধারিত সময়ে ও নির্ধারিত পদ্ধতিতে নির্বাচন করতে হবে। এখানে প্রতিরোধ আসতে পারে, তারপরও দায়িত্ব পালন করতে হবে।
দ্বাদশ জাতীয় সংসদ নির্বাচন উপলক্ষে আজ সোমবার জুডিশিয়াল ম্যাজিস্ট্রেটদের আইন-বিধিবিধানসংক্রান্ত প্রশিক্ষণ কর্মসূচির উদ্বোধনী অনুষ্ঠানে সিইসি এসব কথা বলেন। রাজধানীর আগারগাঁওয়ের বঙ্গবন্ধু আন্তর্জাতিক সম্মেলন কেন্দ্রে এই অনুষ্ঠানের আয়োজন করা হয়।
কাজী হাবিবুল আউয়াল বলেন, নির্বাচনে সর্বজনীনতা কাম্য ছিল। কিন্তু দেশের রাজনৈতিক নেতৃত্বের একটি অংশ এই নির্বাচন বর্জন করেছে। তারা শান্তিপূর্ণভাবে নির্বাচনের বিরুদ্ধে বক্তব্য দিচ্ছে। এতে অসুবিধে নেই। তারা শান্তিপূর্ণভাবে জনমত সৃষ্টি করতে পারে। কিন্তু সহিংস পন্থায় যদি বিরুদ্ধাচরণ করে বা ভোটারদের ভোটদানে বাধা দেয়, তাহলে অবশ্যই সংকট দেখা দেবে।
আগামী জাতীয় নির্বাচনে আন্তর্জাতিক ‘ডাইমেনশন’ (মাত্রা) আছে বলে উল্লেখ করেন সিইসি। তিনি বলেন, নির্বাচন কমিশনের দায়বদ্ধতা দেশের জনগণের প্রতি, একই সঙ্গে আন্তর্জাতিক সম্প্রদায়ের প্রতি। এ নির্বাচনে যেমন দেশীয় ‘ডাইমেনশন’ আছে, একইভাবে আন্তর্জাতিক ‘ডাইমেনশন’ আছে। এটাকে কোনোভাবেই খাটো করে দেখা যাবে না। আন্তর্জাতিক সম্প্রদায়কে দেখাতে হবে, এ নির্বাচন সুষ্ঠু, অবাধ ও নিরপেক্ষ হয়েছে।
কাজী হাবিবুল আউয়াল বলেন, অনেকে বলেন, নির্বাচন তিন মাস পিছিয়ে দিলে ভালো হতো। কারণ, রাজনৈতিক দলগুলোর মধ্যে ঐকমত্য হয়নি। কিন্তু নির্বাচন পিছিয়ে দেওয়ার কোনো রকম এখতিয়ার নির্বাচন কমিশনের নেই। নির্ধারিত সময়ের মধ্যেই নির্বাচন আয়োজন করতে হয়। বাংলাদেশে এখন পর্যন্ত নির্বাচন স্থিতিশীল অবস্থানে এসে থিতু হতে পারেনি।
নির্বাচন উপলক্ষে ঢাকার বাইরে সফরের অভিজ্ঞতার কথা উল্লেখ করে সিইসি বলেন, অনেকে বলেছেন, ভোটাররা প্রশ্ন করেন, তাঁরা ভোট দিতে পারবেন কি না? যেকোনো কারণেই হোক একটি অনাস্থা সৃষ্টি হয়েছে। ২০১৪ সালে নির্বাচন প্রতিহত করার ঘোষণা ছিল। ওই নির্বাচন সর্বজনীন হয়ে ওঠেনি। সেখানে সহিংসতা হয়েছিল। ২০১৮ সালের নির্বাচন অংশগ্রহণমূলক ও শান্তিপূর্ণ ছিল। কিন্তু পরবর্তী সময়ে সে নির্বাচন নিয়েও বিতর্ক উঠেছিল। পাবলিক পারসেপশন ইতিবাচক হয়নি, এটাই সত্য। নির্বাচন শুধু সুষ্ঠু হলে হবে না, সুষ্ঠু, গ্রহণযোগ্য ও অবাধ হয়েছে, সেটা বিশ্বাসযোগ্য হতে হবে।"
2024-01-01 12:26:31,"ঢাকা-৬ আসনে দেয়ালে পোস্টার, রঙিন ব্যানার , ফুটপাতে ক্যাম্প","দেয়ালে পোস্টার লাগানো, রঙিন ব্যানার করা, ফুটপাত-সড়কের জায়গায় নির্বাচনী কার্যালয় (ক্যাম্প) ও আলোকসজ্জা—সবই দেখা যাবে ঢাকা-৬ সংসদীয় আসনে। এসব কর্মকাণ্ড নির্বাচনী আচরণবিধির লঙ্ঘন। এ আসনে নৌকার প্রার্থীর পক্ষে একটি ওয়ার্ডেই পাঁচটি নির্বাচনী ক্যাম্প করা হয়েছে। এর চারটিই আবার ফুটপাত-সড়কের জায়গায়। যদিও আচরণবিধি অনুযায়ী, একটির বেশি ক্যাম্প কোনো ওয়ার্ডে থাকার কথা নয়।
এ আসনের বর্তমান সংসদ সদস্য জাতীয় পার্টির (জাপা) কাজী ফিরোজ রশীদ। তিনি এবার প্রার্থী হননি। আওয়ামী লীগের সঙ্গে আসন সমঝোতা করতে গিয়ে আসনটি ছাড়তে হয়েছে জাপাকে। আওয়ামী লীগ এখানে নৌকা প্রতীক দিয়েছে ঢাকা দক্ষিণ সিটি করপোরেশনের সাবেক মেয়র মোহাম্মদ সাঈদ খোকনকে।
ঢাকা দক্ষিণ সিটি করপোরেশনের ১১টি ওয়ার্ড নিয়ে এ আসন গঠিত। ওয়ার্ডগুলো হলো ৩৪, ৩৭, ৩৮, ৩৯, ৪০, ৪১, ৪২, ৪৩, ৪৪, ৪৫ ও ৪৬। ভোটারসংখ্যা তিন লাখের কাছাকাছি।
গতকাল রোববার দুপুর থেকে বিকেল পর্যন্ত পুরান ঢাকার এ আসনের ৫টি ওয়ার্ডের (৩৮, ৪১, ৪৪, ৪৫ ও ৪৬) বিভিন্ন এলাকা মোটরসাইকেলে করে ঘুরে দেখেছেন প্রথম আলোর একজন প্রতিবেদক ও একজন আলোকচিত্রী।
সরেজমিনে দেখা যায়, ৪৬ নম্বর ওয়ার্ডেই রয়েছে পাঁচটি নির্বাচনী ক্যাম্প। এর মধ্যে পুরান ঢাকার গেন্ডারিয়ার কেশব ব্যানার্জী (কেবি) রোড, আলমগঞ্জ রোড ও সতীশ সরকার রোডে একটি করে মোট তিনটি এবং হরিচরণ রায় রোডে দুটি নির্বাচনী ক্যাম্প তৈরি করা হয়েছে। এর মধ্যে কেবি রোডের ক্যাম্পটি ছাড়া অন্য চারটিই করা হয়েছে ফুটপাতে, নাহয় রাস্তার জায়গা দখল করে। সতীশ সরকার রোডের নির্বাচনী ক্যাম্পে আলোকসজ্জারও ব্যবস্থা রাখা হয়েছে। এসব ক্যাম্পের কারণে মানুষের চলাচলে সমস্যা হচ্ছে।
জাতীয় সংসদ নির্বাচন আচরণবিধিমালা অনুযায়ী, সিটি করপোরেশন এলাকায় কোনো ওয়ার্ডে একজন প্রার্থী কোনোভাবেই একটির বেশি নির্বাচনী ক্যাম্প করতে পারেন না। একইভাবে নির্বাচনী প্রচারে আলোকসজ্জা করার ক্ষেত্রেও নিষেধাজ্ঞা রয়েছে।
৪৬ নম্বর ওয়ার্ডে যে পাঁচটি নির্বাচনী ক্যাম্প রয়েছে, তার তিনটিই নির্ধারিত আকারের চেয়ে বড়। আচরণবিধি অনুযায়ী, ৪০০ বর্গফুটের বেশি কোনো নির্বাচনী ক্যাম্প করা যায় না। কিন্তু পাঁচটি ক্যাম্পের মধ্যে তিনটির আকার ৫৫০ বর্গফুটের মতো।
আচরণবিধি ভঙ্গের বিষয়ে ঢাকা-৬ সংসদীয় আসনে আওয়ামী লীগের প্রার্থী মোহাম্মদ সাঈদ খোকন গতকাল রাতে মুঠোফোনে প্রথম আলোকে বলেন, ‘যদি এমন হয়ে থাকে, আমি ঠিক করে নেব।’
জাতীয় সংসদ নির্বাচন আচরণবিধিমালা অনুযায়ী, সিটি করপোরেশন এলাকায় ভবন, দেয়াল, গাছ, বেড়া, বিদ্যুৎ ও টেলিফোনের খুঁটি বা অন্য কোনো দণ্ডায়মান বস্তুতে পোস্টার লাগানো নিষেধ। সরকারি স্থাপনাতেও পোস্টার লাগানো যায় না। তবে ঢাকা-৬ সংসদীয় আসনের বিভিন্ন এলাকায় নৌকা প্রতীকের প্রার্থীর পক্ষে দেয়ালে পোস্টার লাগাতে দেখা গেছে।
গতকাল সরেজমিনে দেখা যায়, গেন্ডারিয়া থানা কার্যালয়ের দেয়ালে, সতীশ সরকার রোড, ঢালকা নগর লেন ও ডিস্টিলারি রোডের বিভিন্ন স্থাপনার দেয়ালে নৌকার প্রার্থীর পক্ষে ভোট চেয়ে পোস্টার লাগানো হয়েছে। এসব পোস্টারে রাজীব হোসেন নামের এক ব্যক্তির ছবিও রয়েছে। পোস্টারে রাজীব নিজেকে ৪৬ নম্বর ওয়ার্ড যুবলীগের (প্রস্তাবিত) যুগ্ম সাধারণ সম্পাদক হিসেবে উল্লেখ করেছেন।
আচরণবিধি অনুযায়ী, কেবল প্রার্থীর ও প্রতীকের ছবি পোস্টারে থাকার কথা। রাজনৈতিক দলের মনোনীত প্রার্থী হলে পোস্টারে দলীয় প্রধানের ছবি দেওয়া যায়। তবে ঢাকা-৬ আসনে নৌকার প্রার্থীর পক্ষে ভোট চেয়ে করা পোস্টার-ব্যানারে স্থানীয় আওয়ামী লীগের বিভিন্ন পর্যায়ের নেতাদের ছবি রয়েছে।
নৌকা ছাড়া অন্য ছয় প্রার্থীর প্রচার তেমন নেই। তাঁদের পোস্টার-ব্যানারও খুবই কম।
নির্বাচনী আচরণবিধি ভঙ্গের বিষয়ে কী ব্যবস্থা নেওয়া হচ্ছে, তা জানতে ঢাকা-৬ সংসদীয় আসনের সহকারী রিটার্নিং কর্মকর্তা মুহাম্মদ বদর-উদ-দোজা ভূঁইয়ার সঙ্গে কথা বলেছে প্রথম আলো।
মুঠোফোনে তিনি প্রথম আলোকে বলেন, ঢাকা মহানগরের সব প্রার্থীর প্রতিনিধিদের রোববার (গতকাল) দুপুরে ডেকেছিলেন রিটার্নিং কর্মকর্তা। ফুটপাত ও সড়কের জায়গায় তৈরি করা নির্বাচনী ক্যাম্পগুলো সরিয়ে ফেলতে ওই বৈঠকে নির্দেশনা দেওয়া হয়। একই সঙ্গে আচরণবিধি মেনে প্রচার চালাতেও নির্দেশনা দেওয়া হয়েছে।"
2024-01-02 11:24:11,কৃত্রিম বুদ্ধিমত্তা বদলে দিতে পারে ভবিষ্যতের বাঁক,"২০২৩ সালে ঘটে যাওয়া ঘটনাগুলো নিয়ে যদি আপনি ভাবতে বসেন, তাহলে মাথায় কী আসবে? আমার কাছে ২০২৩ এমন একটি বছর, যে বছরে আমি নানা হয়েছি। যে বছরে আমি ভালোবাসার মানুষদের সঙ্গে চমৎকার সময় কাটিয়েছি। আর এই বছরেই আমি প্রথম গুরুত্বপূর্ণ নানা কাজে কৃত্রিম বুদ্ধিমত্তা (এআই) ব্যবহার করেছি।
২০২৩ সাল আমাদের একটি আভাস দিয়েছে—এআই কীভাবে ভবিষ্যৎ বদলে দেবে। বছর শেষে আমাকে ভবিষ্যৎ একটি বিশ্ব আগের চেয়ে বেশি ভাবাচ্ছে। সেই বিশ্বে উত্তরাধিকারসূত্রে বর্তমান তরুণেরা বসবাস করবেন। আমি ভাবছি সেই বিশ্ব নিয়ে, যেখানে আমার নাতনি থাকবে। ভাবছি, কয়েক দশক পরে তার প্রজন্মের বিশ্বটা কেমন হবে।
ইন্টারনেটের শুরুর দিকের কথা চিন্তা করে দেখুন। সে সময় প্রথম দিকে হয়তো আপনি জানতেন না, কত মানুষ ইন্টারনেট ব্যবহার করছে। তবে দিন গড়ানোর সঙ্গে সঙ্গে ইন্টারনেটের সঙ্গে মানুষের পরিচিতি বাড়তে থাকল। আর একদিন আপনি জানতে পারলেন, বেশির ভাগ মানুষের ই-মেইল আইডি রয়েছে, তাঁরা অনলাইন থেকে জিনিসপত্র কেনাকাটা করেন এবং কোনো প্রশ্নের জবাব পেতে সার্চ ইঞ্জিনের দ্বারস্থ হন।
প্রযুক্তিতে যে পরিবর্তন আসছে, আমরা এখন একেবারে সেটার শুরুর দিকে রয়েছি। সময়টা বিভ্রান্তিকর, একই সঙ্গে রোমাঞ্চকর। কীভাবে এআইয়ের সর্বোত্তম ব্যবহার করা যাবে, সেটি যদি আপনি না বুঝে থাকেন—তাহলে আপনি কিন্তু একা নন। আমিও ভেবেছিলাম, এ বছর গেটস ফাউন্ডেশনের কৌশলগুলো পর্যালোচনা করতে এআইয়ের সহায়তা নেব। তবে অভ্যাস ত্যাগ করাটা কঠিন। শেষ পর্যন্ত কৌশল পর্যালোচনায় সেই পুরোনো পথেই হাঁটলাম।
অবশ্য ২০২৩ সাল শুধু এআইয়ের জন্যই গুরুত্বপূর্ণ নয়। এ বছরে ইউক্রেন-রাশিয়া যুদ্ধ এবং ইথিওপিয়ায় যুদ্ধ-পরবর্তী প্রভাবের জেরে লাখ লাখ মানুষ অবর্ণনীয় দুঃখ-কষ্ট ভোগ করছেন। ইসরায়েলি ও ফিলিস্তিনিদের দুর্দশা আমার হৃদয় ভেঙে দিয়েছে। সুদানের মানুষকে নিয়েও আমার একই অনুভূতি। একই সময়ে জলবায়ু পরিবর্তনের কারণে চরমভাবাপন্ন আবহাওয়ার খেসারত দিতে হচ্ছে অসংখ্য মানুষকে। আবার বিশ্বজুড়ে মূল্যস্ফীতি ও ধীর অর্থনৈতিক প্রবৃদ্ধির শিকার হচ্ছে পরিবারগুলো।
সন্দেহ নেই, সময়টা চ্যালেঞ্জের। তবে ভবিষ্যৎ নিয়ে আমি এখনো আশাবাদী। এখন যে গতিতে উদ্ভাবন হচ্ছে, তা আগে কখনো দেখা যায়নি। জটিল কিছু সমস্যার সমাধানে বড় অগ্রগতি হয়েছে। যেমন—আলঝেইমার, স্থূলতা ও সিকল সেল রোগের ক্ষেত্রে যে অগ্রগতি হয়েছে, তা লাখ লাখ মানুষকে ভালো রাখতে কাজে আসবে। আমার বন্ধু প্রয়াত হ্যানস রসলিং একটি কথা বলতেন—‘কোনো কিছু খারাপ হতে পারে এবং সেখান থেকে ভালোও হতে পারে।’
বৈশ্বিক স্বাস্থ্য, শিক্ষা, লিঙ্গসমতা—এমন অনেক কিছুর উন্নয়নে গেটস ফাউন্ডেশনে আমার সহকর্মীরা নিবেদিত। অংশীদারদের সঙ্গে মিলে তাঁরা যেসব কাজ করছেন, তা নিয়ে আমি কয়েক হাজার পাতা লিখে ফেলতে পারি। তবে এই চিঠিতে সবচেয়ে যুগান্তকারী কিছু সাফল্য নিয়ে আমি কথা বলব।
বিশ্বের সীমিত সম্পদ থেকে সর্বোচ্চ সুবিধা নিতে আপনাকে নতুন নতুন পথ খুঁজে বের করতে হবে। এ কাজে বড় ভূমিকা রাখতে পারে উদ্ভাবন। আর নিত্যনতুন আবিষ্কারের ধারাকে এআই ভবিষ্যতে এতটা গতি দিতে যাচ্ছে, যেমনটি আমরা আগে কখনো দেখিনি।
এখন পর্যন্ত আমরা নতুন ওষুধ তৈরিতে এআইয়ের বড় সাফল্য দেখেছি। ওষুধ আবিষ্কারের জন্য প্রচুর তথ্য যাচাই-বাছাইয়ের প্রয়োজন পড়ে। এ কাজে গতি বাড়াতে পারে এআই। ইতিমধ্যে এ পদ্ধতি কাজে লাগিয়ে কিছু প্রতিষ্ঠান ক্যানসারের ওষুধ তৈরির কাজ করছে। তবে এআই নিয়ে গেটস ফাউন্ডেশনের মূল অগ্রাধিকার এমন কিছু স্বাস্থ্যগত সমস্যার সমাধান বের করা, যেগুলো বিশ্বের সবচেয়ে দরিদ্র মানুষের দুর্গতির কারণ হচ্ছে। বলা চলে, এইডস, টিবি ও ম্যালেরিয়ার মতো রোগের কথাই।
আমরা এআই প্রযুক্তির মাধ্যমে নিম্ন ও মধ্য আয়ের দেশগুলোয় জীবনযাত্রার মান বাড়াতে অংশীদারদের সঙ্গে কাজ করছি। এ কাজে যুক্ত কয়েকজন গবেষকের সঙ্গে সাক্ষাৎ করতে গত শরতে আমি সেনেগাল গিয়েছিলাম। এ সফরে আমার আরেকটি উদ্দেশ্য ছিল গেটস ফাউন্ডেশনের শীর্ষ উদ্ভাবনী প্রকল্প ‘গ্র্যান্ড চ্যালেঞ্জেস’-এর ২০ বছর পূর্তি উদ্‌যাপন করা।
যাত্রাকালে গ্র্যান্ড চ্যালেঞ্জেসের একটিমাত্র লক্ষ্য ছিল। তা হলো স্বাস্থ্য খাতে বড় সমস্যাগুলো শনাক্ত করা এবং স্থানীয় গবেষকদের মধ্যে যাঁরা ওই সমস্যাগুলোর সমাধান করতে পারেন—তাঁদের অনুদান দেওয়া।
সেনেগালে আমি যাঁদের সঙ্গে দেখা করেছিলাম, তাঁদের অনেকেই গ্র্যান্ড চ্যালেঞ্জেস প্রকল্পে এআই নিয়ে প্রথম কাজ করছিলেন। কারণ, ২০০৩ সালে আমরা এই প্রকল্পের লক্ষ্য নির্ধারণের সময় এআইয়ের বিষয়টি গেটস ফাউন্ডেশনের ধারণায় ছিল না। তবে এখন বড় বড় সমস্যার সমাধানে মেধাবী বিজ্ঞানীরা যেভাবে এআইয়ের সহায়তা নিচ্ছেন, তা সব সময় আমাকে অনুপ্রাণিত করে।
সমস্যা সমাধানে বিজ্ঞানীদের এআইয়ের ব্যবহার এখনো প্রাথমিক পর্যায়ে রয়েছে। আগামী বছর বা ২০২৫ সালে তা বড় পরিসরে কাজে লাগাতে দেখব—এমন সম্ভাবনাও কম। কিছু উদ্যোগ হয়তো একেবারেই কাজে আসবে না। এরপরও এআই নিয়ে তাঁদের সৃজনশীলতা তাক লাগিয়ে দেওয়ার মতো। বর্তমানে এটা নিয়ে আশা-জাগানিয়া যেসব প্রশ্ন উঠেছে, তার কিছু আমি তুলে ধরছি:
শরীর অ্যান্টিবায়োটিক-প্রতিরোধী হয়ে ওঠা কি ঠেকাতে পারে এআই: শরীরে জীবাণুর সংক্রমণ থামানোর জাদুকরি ক্ষমতা রয়েছে অ্যান্টিবায়োটিকের। তবে অ্যান্টিবায়োটিকের ঘন ঘন ব্যবহার হলে জীবাণুর বিরুদ্ধে কার্যকারিতা কমে যায়। একে বলা হয় ‘অ্যান্টিমাইক্রোবায়াল রেজিস্ট্যান্ট’ বা এএমআর। ঘানার অরাম ইনস্টিটিউটের নানা কফি কুয়াকি একটি এআই প্রযুক্তি নিয়ে কাজ করছেন। ওই প্রযুক্তির সহায়তার স্বাস্থ্যকর্মীরা রোগীদের এএমআর ঝুঁকি এড়িয়ে অ্যান্টিবায়োটিক গ্রহণের পরামর্শ দিতে পারবেন।
এআই কি প্রত্যেক শিক্ষার্থীকে আলাদাভাবে শিক্ষা দিতে পারে: বর্তমানে শিক্ষাসংক্রান্ত এআই প্রযু্ক্তিগুলো খুবই চমৎকার। সেগুলো এমনভাবে তৈরি, প্রত্যেক শিক্ষার্থী আলাদাভাবে নিজের সমস্যা সমাধানে ব্যবহার করতে পারে। ‘খানমিগো’ ও ‘ম্যাথিয়া’র কথা বলা চলে। এআইভিত্তিক এই অ্যাপগুলো অসাধারণ। ভবিষ্যতে সেগুলো আরও ভালো কাজ করতে পারবে।
উচ্চ ঝুঁকিপূর্ণ গর্ভবতীর চিকিৎসায় এআই: সন্তান জন্ম দিতে গিয়ে বিশ্বে প্রতি দুই মিনিটে একজন নারীর মৃত্যু হয়। আমি আশাবাদী, এই মৃত্যুর হার কমাতে এআই সহায়তা করতে পারবে। গত বছর আমি লিখেছিলাম, এআই পরিচালিত আলট্রাসনোগ্রাফি কীভাবে গর্ভকালীন ঝুঁকি শনাক্তে সহায়তা করতে পারে। এ বছর ভারতীয় বেসরকারি উন্নয়ন সংস্থা এআরএমএমএএনের কয়েকজন গবেষক আমাকে বলেছেন, দেশটিতে নতুন মা হওয়া নারীদের নানা সমস্যার সমাধানে এআই ব্যবহারের প্রত্যাশা রয়েছে তাঁদের।
অনেকেই চিকিৎসক বা নার্সের কাছে তাঁদের যৌনজীবন নিয়ে কথা বলতে অস্বস্তি বোধ করেন। তবে এইডসের মতো রোগের ঝুঁকি নির্ণয় এবং প্রতিরোধমূলক ব্যবস্থা নিতে এসব তথ্য খুবই গুরুত্বপূর্ণ। দক্ষিণ আফ্রিকার নতুন একটি চ্যাটবট এইডসের ঝুঁকি নির্ণয় অনেক সহজ করে তুলবে। এই চ্যাটবটের কাছে ২৪ ঘণ্টাই পরামর্শ নিতে পারবে মানুষ।
স্বাস্থ্যকর্মীদের চিকিৎসাসংক্রান্ত তথ্য দিতে পারে এআই: জটিল কোনো রোগীর চিকিৎসার সময় তাঁর চিকিৎসাসংক্রান্ত ইতিবৃত্ত জরুরি ভিত্তিতে জানার প্রয়োজন পড়ে। পাকিস্তানের মতো দেশে অনেক মানুষের এসব তথ্য নথি আকারে থাকে না। মরিয়ম মুস্তফার দল এমন একটি মুঠোফোন অ্যাপ নিয়ে কাজ করছেন, যেটি ব্যবহার করে পাকিস্তানে মাতৃস্বাস্থ্য নিয়ে কাজ করা কর্মীরা সহজেই রোগীদের তথ্য সংরক্ষণ করতে পারবেন। ওই অ্যাপটি কোনো রোগী সম্পর্কে তথ্য জানতে চাইবে। এরপর কথা বলার মাধ্যমে যেসব তথ্য দেওয়া হবে, তা অ্যাপটি সংরক্ষণ করবে।
সামনে এখনো সুদীর্ঘ পথ। অনেক বাধা আসবে। তবে আমি আশাবাদী, আমরা তা কাটিয়ে উঠব। আমরা যদি এখন বুদ্ধির সঙ্গে বিনিয়োগ করি, এআই বিশ্বকে আরও সাম্যের একটি আবাসস্থলে পরিণত করতে পারবে। কোনো প্রযুক্তি উদ্ভাবন হলে ধনী দেশগুলো আগে সুবিধা পায়, দরিদ্র দেশগুলো পরে। এআই এই ব্যবধান কমিয়ে আনতে—এমনকি নির্মূলও করতে পারে।
আমাকে প্রায়ই একটি প্রশ্ন করা হয়। তা হলো, আমাকে শুধু একটি সমস্যা সমাধান করতে বলা হলে আমি কোনটি বেছে নেব। সব সময়ই আমি একটি উত্তরই দিয়েছি—অপুষ্টির সমাধান। এটি বিশ্বের সবচেয়ে বড় স্বাস্থ্যবৈষম্য। বিশ্বে প্রতি চারটি শিশুর একটি পুষ্টিহীনতায় ভুগছে। জন্মের পর প্রথম দুই বছরে শিশু যথেষ্ট পুষ্টিকর খাবার না পেলে শারীরিক বা মানসিক—কোনোভাবেই তার বিকাশ হবে না। অপুষ্টি মোকাবিলার মাধ্যমে আমরা শিশুমৃত্যু বন্ধে বড় ভূমিকা রাখতে পারি।
শুধু পর্যাপ্ত খাবার নয়, অপুষ্টির পেছনে রয়েছে আরও জটিল কিছু বিষয়। প্রায় ১৫ বছর আগে গবেষকদের নজরে আসে, যেসব অঞ্চলে অপুষ্টির হার বেশি, সেখানে পোলিওর মতো শিশুদের মুখে খাওয়ার টিকাগুলো তেমন কাজে আসছে না। এতে স্পষ্ট, ওই টিকাগুলো পুরোপুরি কার্যকর হতে কোনো কিছু বাধা দিচ্ছে। গবেষকদের সন্দেহের দৃষ্টি যায় অন্ত্রে থাকা একটি ব্যাকটেরিয়ার দিকে। এটি একটি মাইক্রোবায়োম (উপকারী জীবাণু)।
ওই সন্দেহ যে সঠিক, ২০১৩ সালে তা নিশ্চিত হয়। সে বছর জীববিজ্ঞানী জেফ গর্ডন যুগান্তকারী একটি গবেষণাপত্র প্রকাশ করেন। এতে বলা হয়, মালাবিতে যমজ শিশুর শরীরে থাকা মাইক্রোবায়োম নিয়ে কাজ করেছিলেন তিনি। তাতে দেখা যায়, মাইক্রোবায়োম শুধু শরীরের একটি উপজাতই নয়, বরং স্বাস্থ্যের একটি নির্ধারকও বটে। সেই প্রথম আমরা ইঙ্গিত পেয়েছিলাম, অন্ত্রের মাইক্রোবায়োমে পরিবর্তন এনে পুষ্টিহীনতা মোকাবিলা করা যেতে পারে।
আমরা আবিষ্কার করলাম, অন্ত্রের মাইক্রোবায়োম অকর্মক্ষম অবস্থায় থাকতে পারে। ফলে অন্ত্রে প্রদাহ দেখা দেয়। ফলে শরীর পুষ্টি উপাদান শোষণ করতে পারে না। আমরা এটাও দেখেছি, আগেভাগে পদক্ষেপ নিলে অন্ত্রের মাইক্রোবায়োমের সমস্যায় বড় সুফল পাওয়া যায়।
শিশুর শারীরিক বিকাশে প্রথমে যেসব ব্যাকটোরিয়া কাজে লাগে, তার একটি হচ্ছে বি. ইনফ্যান্টিস। ব্যাকটেরিয়াটি মায়ের দুধের শর্করাকে শিশুর জন্য নানা পুষ্টি উপাদানে পরিণত করতে সহায়তা করে। শিশুর শরীরে যথেষ্ট পরিমাণ বি. ইনফ্যান্টিস ব্যাকটেরিয়া না থাকলে বুকের দুধ থেকে পর্যাপ্ত পুষ্টি উপাদান তৈরি না-ও হতে পারে। একই সঙ্গে অন্ত্রের অন্যান্য উপকারী মাইক্রোবায়োম খাদ্য না পেলে সেগুলোর বৃদ্ধি ব্যাহত হতে পারে।
আমরা ঝুঁকিতে থাকা শিশুদের শরীরে আলাদাভাবে বি. ইনফ্যান্টিস সরবরাহ করলে কি সমস্যার সমাধান হবে? ঠিক এই জিনিসটিই নিয়েই গেটস ফাউন্ডেশনের অংশীদারেরা বছরের পর বছর কাজ করছে। বর্তমানে একটি গবেষণার তৃতীয় ধাপের কাজ চলছে। সেখানে মায়ের দুধের সঙ্গে মিশিয়ে খাওয়ানো যায় এমন বি. ইনফ্যান্টিস ব্যাকটেরিয়া নিয়ে পরীক্ষা চালানো হচ্ছে। পাঁচটি দেশের ১৬ হাজার শিশুর ওপর তা প্রয়োগ করে দেখা হচ্ছে।
গবেষণায় এখন পর্যন্ত আসা ফলাফল ইতিবাচক। দেখা গেছে, শিশুদের আলাদাভাবে বি. ইনফ্যান্টিস খাওয়ানো হলে, তাদের অন্ত্রের মাইক্রোবায়োম বৃদ্ধি পাচ্ছে এবং পুরোপুরি কর্মক্ষম হয়ে উঠছে। পুষ্টিহীনতা মোকাবিলায় এটি ব্যাপক সহায়তা করতে পারে।
গত এক দশকে শিশুস্বাস্থ্য খাত আমার ধারণার চেয়ে অনেক দ্রুত সামনে এগিয়েছে। মাইক্রোবায়োমের মতো যে জিনিসটি পুরোপুরি নজরের বাইরে ছিল, তা পুষ্টিহীনতার মতো অন্যতম বড় স্বাস্থ্যবৈষম্য মোকাবিলায় কাজ করছে। ২০২৪ সালে আমরা আরও কত কী জানব, সেই জ্ঞান জীবন বাঁচাতে কীভাবে কাজে লাগাব, তা দেখতে আমি মুখিয়ে আছি।"
2024-01-01 12:10:23,"কানাডায় বিদেশি শিক্ষার্থীদের ব্যাংকে দ্বিগুণ অর্থ দেখাতে হবে, কার্যকর আজ","বিদেশি শিক্ষার্থীদের আবেদনের খরচ বাড়িয়ে দ্বিগুণ করেছে কানাডার সরকার। দেশটির অভিবাসনবিষয়ক মন্ত্রী মার্ক মিলার সম্প্রতি এ ঘোষণা দিয়েছেন। নতুন বছরের (২০২৪ সালের ১ জানুয়ারি) প্রথম দিন থেকে নতুন এ নিয়ম কার্যকর হবে।
সিবিসির খবরে বলা হয়েছে, দুই দশক ধরে কানাডায় উচ্চশিক্ষা গ্রহণে আগ্রহী প্রত্যেক শিক্ষার্থীকে ব্যাংকে দেখাতে হতো যে তাঁর ১০ হাজার ডলার আছে। নতুন বছরে চালু হতে যাওয়া নিয়ম অনুসারে, এখন থেকে শিক্ষার্থীদের ব্যাংকে ২০ হাজার ৬৩৫ ডলার দেখাতে হবে। এ অর্থ শিক্ষার্থীদের কানাডায় জীবনযাপনের নিশ্চয়তার জন্য।
মার্ক মিলার বলেছেন, কানাডায় পড়তে যাওয়ার জন্য যে যে শর্ত আছে, সেগুলোর সঙ্গে জীবনযাত্রার ব্যয়ের বিষয়টি সময়ের সঙ্গে সঙ্গে সমন্বয় করা হয়নি। এর ফলে কানাডায় উচ্চশিক্ষা গ্রহণ করতে যাওয়া শিক্ষার্থীরা দেখতে পান, সেখানে থাকার মতো পর্যাপ্ত অর্থ তাঁদের কাছে নেই। তিনি বিদেশি শিক্ষার্থীদের কাজের সময়সীমা বাড়ানোর বিষয়েও ইঙ্গিত দেন।
বিদেশি শিক্ষার্থীরা এখন দেশটিতে সপ্তাহে ২০ ঘণ্টা কাজের অনুমতি পান। এ সময়সীমা বাড়ানোর দিকে যেতে পারে দেশটি।
অনেক দিন ধরেই সমালোচকেরা দাবি করে আসছেন কিছু শিক্ষাপ্রতিষ্ঠান পর্যাপ্ত শিক্ষা নেই এমন বিদেশিদের সুযোগ দিয়ে আসছে এবং ওই বিদেশিদের কানাডায় কাজ করার ও স্থায়ী হওয়ার সুযোগ করে দিচ্ছে। মিলার হুঁশিয়ারি দিয়ে বলেছেন, কানাডার প্রদেশ ও শিক্ষাপ্রতিষ্ঠানগুলো যদি আসন্ন ফল সেমিস্টারের আগে যথাযথ পদক্ষেপ নিতে না পারে, তাহলে উল্লেখযোগ্যসংখ্যক ভিসা সীমিত করা হবে। প্রদেশগুলোতে কিছু ডিপ্লোমা চালু আছে, যেগুলো কেবল নামমাত্র চলছে।"
2024-01-01 12:09:07,লর্ডসেই নিজের শেষ ধরে নিয়েছিলেন ওয়ার্নার,"লর্ডসে অ্যাশেজের দ্বিতীয় টেস্ট তাঁর ক্যারিয়ারের শেষ হতে পারে বলে মনে করেছিলেন ডেভিড ওয়ার্নার। আর ওয়ানডে খেলবেন না, সিডনিতে এমন ঘোষণার দিনে আজ নিজের অবসর-পরিকল্পনার আরও বিস্তারিত জানিয়েছেন অস্ট্রেলিয়ার বাঁহাতি ব্যাটসম্যান।
ওয়ার্নারের অবসর নিয়ে অস্ট্রেলিয়ান ক্রিকেটে একটা ঝড়ই বয়ে গেছে কয় দিন আগে। সিডনিতে পাকিস্তানের বিপক্ষে ৩ জানুয়ারি থেকে শুরু টেস্ট দিয়ে এ সংস্করণকে বিদায় বলছেন তিনি। এর আগে গত বছর অ্যাশেজের শেষ টেস্টের আগেও একবার তাঁর অবসরের গুঞ্জন উঠেছিল; যদিও সে সময় সেটি উড়িয়ে দিয়েছিলেন তিনি।
ইংল্যান্ড সফরের শুরুতে টেস্ট চ্যাম্পিয়নশিপ ফাইনালের আগে ওয়ার্নার জানিয়েছিলেন, ২০২৪ সালের শুরুতে সিডনি টেস্ট দিয়েই বিদায় জানানোর ইচ্ছার কথা। তবে তাঁর সেই ইচ্ছা পূরণের ক্ষেত্রে যে ফর্মের প্রভাব থাকবে, ওয়ার্নার জানতেন সেটি। জুনে টেস্ট চ্যাম্পিয়নশিপের ফাইনালে প্রথম ইনিংসে ৪৩ রানের গুরুত্বপূর্ণ ইনিংস খেললেও দ্বিতীয় ইনিংসে মাত্র ১ রান করেই আউট হয়ে যান ওয়ার্নার। এজবাস্টনে অ্যাশেজের প্রথম টেস্টের ২ ইনিংস মিলিয়ে করেন ৪৫ রান।
দুই বছর ধরেই ফর্মটা সুবিধার ছিল না ওয়ার্নারের। নিজের শেষ সিরিজের প্রথম টেস্টেই অবশ্য পেয়েছেন বড় শতকের দেখা। এবার ওয়ার্নার বললেন, অ্যাশেজেই নিজের শেষ ধরে নিয়েছিলেন তিনি, ‘ইংল্যান্ডে ওয়ার্ল্ড টেস্ট চ্যাম্পিয়নশিপের আগে পরিষ্কারভাবেই বলেছিলাম, আমাকে এবং আমার ফর্ম নিয়ে অনেক কথা হচ্ছিল, আমি সেটা শুরুতেই শেষ করে দিতে চেয়েছিলাম। বলেছিলাম, আমার জন্য আদর্শ হচ্ছে সিডনিতে শেষ করা। তবে আমি আসলে লর্ডসেই নিজের শেষ হতে যাচ্ছে—এমন ধরে নিয়েছিলাম; বিশেষ করে টপ অর্ডারে উজির (উসমান খাজা) সঙ্গে যদি এত ভালো না করতাম।’
কেন লর্ডসকে সম্ভাব্য বিদায় হিসেবে ধরে নিয়েছিলেন, সে প্রসঙ্গে ওয়ার্নার বলেন, ‘পাঁচ ম্যাচ সিরিজের দ্বিতীয় ম্যাচ... যদি আপনি ২-০-তে পিছিয়ে থাকেন, আর এরপর তৃতীয় ম্যাচে গিয়ে হারেন, তাহলে আমার মনে হয় না অবসর সঠিক সিদ্ধান্ত হতো। সহজেই ছেড়ে গেলাম—এমন হতো। আমার কাছে ব্যাপারটি এমন, যদি আমি ব্যর্থ হচ্ছি আর দলও জিতল না, তাহলে সিদ্ধান্ত সহজতর হতো। আমি দল বা নির্বাচককে এমন কোনো পরিস্থিতিতে ফেলতে চাই না, যখন তাদের ভাবতে হয় যে “এখন এগিয়ে যাওয়ার সময়।”’
এরপর ওয়ার্নার যোগ করেন, ‘এটি আসলে আমার নিজেকে বলার ব্যাপার ছিল, “এটা নিয়ে সন্তুষ্ট, এটা নিয়ে খুশি, আমার দারুণ একটা ক্যারিয়ার কেটেছে।” আমি যদি এখনো নিজের সেরাটি খেলতে পারি, উজির সঙ্গে ভালো ব্যাটিং করতে পারি, নিজেদের ভালো অবস্থানে নিতে পারি, তাহলে সিরিজের বাকি অংশেও করতে পারব।’"
2024-01-01 12:08:19,নাটোরে নৌকার নির্বাচনী ক্যাম্পে আগুন,"নাটোর সদর উপজেলায় আওয়ামী লীগ মনোনীত প্রার্থী শফিকুল ইসলাম ওরফে শিমুলের একটি নির্বাচনী ক্যাম্পে আগুন দিয়েছে দুর্বৃত্তরা। আজ সোমবার ভোরে উপজেলার ছাতনী ইউনিয়নের ঘোড়াগাছা চৌমহনী মোড়ে এ ঘটনা ঘটে।
সদর থানার পুলিশ ও স্থানীয় লোকজনের সঙ্গে কথা বলে জানা যায়, ঘোড়াগাছা চৌমহনী বাজার মোড়ে শামিয়ানা দিয়ে তৈরি নৌকা প্রতীকের প্রার্থীর একটি ক্যাম্প ছিল। দিবাগত রাত সাড়ে ১২টা পর্যন্ত নৌকার কর্মীরা সেখানে নির্বাচনী কাজ করে বাড়িতে যান। ভোর পাঁচটার দিকে পথচারীরা ক্যাম্পে আগুন জ্বলতে দেখেন। বাজারের নৈশপ্রহরী ঘটনাটি নৌকার কর্মীদের জানালে তাঁরা এসে আগুন নেভান। ততক্ষণে ক্যাম্পের চারপাশ পুড়ে যায়। আগুনে ক্যাম্পে থাকা প্লাস্টিকের কিছু চেয়ার ক্ষতিগ্রস্ত হয়েছে।
নৈশপ্রহরী মোসলেম উদ্দিন বলেন, তিনি বাজারের অন্য প্রান্তে ছিলেন। হঠাৎ আগুন দেখতে পেয়ে ছুটে আসেন এবং পথচারীদের সঙ্গে নিয়ে আগুন নেভান।
সদর থানার ভারপ্রাপ্ত কর্মকর্তা মিজানুর রহমান বলেন, আগুনের খবর শুনে পুলিশ পাঠানো হয়েছিল। অভিযোগ পেলে তদন্ত করে ব্যবস্থা নেওয়া হবে বলে তিনি জানান।"
2024-01-01 20:55:07,পশ্চিমা একাধিক মিশনের প্রতিবেদন: ‘বিশ্বাসযোগ্যতার মোড়কে’ প্রশ্নবিদ্ধ নির্বাচন হতে চলেছে,"নির্বাচনকে ঘিরে সাম্প্রতিক ঘটনাপ্রবাহে স্পষ্ট হয়েছে যে ‘বিশ্বাসযোগ্যতার মোড়কে’ আয়োজিত দ্বাদশ জাতীয় সংসদ নির্বাচন আরও প্রশ্নবিদ্ধ হতে চলেছে। আর সরকার ‘বাংলাদেশে বিশেষ এই নির্বাচন কার্যক্রম’ বাস্তবায়নে মরিয়া।
আগামী ৭ জানুয়ারি অনুষ্ঠেয় নির্বাচনের ব্যালট পেপারে ‘সত্যিকার কোনো বিরোধী প্রার্থীর’ উপস্থিতি থাকছে না; বরং ওই নির্বাচনে আওয়ামী লীগের অসংগঠিত প্রার্থীদের মধ্য থেকে ভোটারদের একজনকে বেছে নিতে হবে। প্রতিযোগিতাহীন নির্বাচনের এমন পরিবেশে ভোটারদের উপস্থিতিতে তার প্রতিফলন ঘটবে।
বাংলাদেশের দ্বাদশ জাতীয় সংসদ নির্বাচনের বিষয়ে পশ্চিমা একাধিক মিশন সম্প্রতি তাদের সদর দপ্তরে পাঠানো পর্যবেক্ষণে এমন মূল্যায়ন করেছে। ঢাকায় পশ্চিমা কূটনৈতিক সূত্র ওই সব মূল্যায়ন প্রতিবেদন পাঠানোর বিষয়টি প্রথম আলোকে নিশ্চিত করেছে।
ঢাকা থেকে পাঠানো পশ্চিমা মিশনগুলোর প্রতিবেদনগুলোতে উল্লেখ করা হয়েছে, ভোট গ্রহণের দুই সপ্তাহ আগে বাংলাদেশের মানুষ ক্রমেই নির্বাচনকে ‘বিশেষ নির্বাচন কার্যক্রম’ হিসেবে অভিহিত করেছেন। এ প্রসঙ্গে গত ১৭ ডিসেম্বর একটি স্যাটেলাইট টিভি চ্যানেলকে দেওয়া আওয়ামী লীগের প্রেসিডিয়াম সদস্য ও কৃষিমন্ত্রী আব্দুর রাজ্জাকের সাক্ষাৎকারের বিষয়টি ওই মূল্যায়নে উল্লেখ করা হয়েছে। ওই সাক্ষাৎকারে আব্দুর রাজ্জাক বলেছিলেন, নির্বাচনে আনার জন্য বিএনপির নেতাদের কারাগার থেকে মুক্তির প্রস্তাব দেওয়া হয়েছিল, তবে বিএনপি সেই প্রস্তাব গ্রহণ করেনি। দেশে অস্থিতিশীলতা এড়াতে সরকারের কাছে আর কোনো বিকল্প ছিল না বলেও আব্দুর রাজ্জাক উল্লেখ করেছিলেন। পরে আওয়ামী লীগের সাধারণ সম্পাদক ওবায়দুল কাদের তাঁর সহকর্মী আব্দুর রাজ্জাকের ওই বক্তব্য প্রত্যাখ্যান করেন। তিনি ওই বক্তব্যকে আব্দুর রাজ্জাকের ব্যক্তিগত বক্তব্য বলে অভিহিত করেন।
বাংলাদেশের নির্বাচনসংক্রান্ত পর্যবেক্ষণে প্রার্থী মনোনয়নকে ঘিরে আওয়ামী লীগের দলীয় প্রার্থী ও শরিকদের অসন্তোষের বিষয়টি তুলে ধরেছে ওই মিশনের ঢাকা দপ্তর—৭০ জন সংসদ সদস্যের মনোনয়ন না পাওয়া, ১৪-দলীয় জোটের শরিকদের মাত্র ৬টি আসন দেওয়া, আওয়ামী লীগের সঙ্গে যুক্ত ‘ডামি বিরোধী প্রার্থীদের’ সমর্থনে আওয়ামী লীগের বেশ কয়েকজন দলীয় প্রার্থীর মনোনয়ন প্রত্যাহার ইত্যাদি।
আওয়ামী লীগের মনোনয়নবঞ্চিত সংক্ষুব্ধ প্রার্থীদের একটি বড় অংশ ওই ডামি বিরোধীদের বিরুদ্ধে লড়ার সিদ্ধান্ত নিয়েছেন। এতে তৃণমূল পর্যায়ে আওয়ামী লীগের নেতা-কর্মীদের দলীয়ভাবে মনোনীত প্রার্থীর পরিবর্তে স্বতন্ত্র প্রার্থীদের সমর্থনের হার ক্রমবর্ধমান হারে বাড়ছে। গোয়েন্দা সংস্থার চাপে পড়ে জাতীয় পার্টির চেয়ারম্যান জি এম কাদের ২৫ আসন নিয়ে আওয়ামী লীগের সঙ্গে সমঝোতা করতে বাধ্য হয়েছেন। ওই আসনগুলোয় আওয়ামী লীগঘনিষ্ঠ ডামি প্রার্থীদের প্রতিযোগিতার মুখোমুখি হবেন জাতীয় পার্টির প্রার্থীরা।
জানা গেছে, প্রতিবেদনটিতে ১৮ ডিসেম্বর আনুষ্ঠানিকভাবে নির্বাচনী প্রচারণা শুরুর পর বিএনপি ও জামায়াতে ইসলামী আহূত হরতালের প্রসঙ্গটি এসেছে। নির্বাচনকে ঘিরে বিরোধী দলের নেতা-কর্মীদের দমন এবং বিক্ষিপ্ত সংঘর্ষের বিষয়গুলোও প্রতিবেদনে জানানো হয়েছে। বিশেষ করে বিএনপি মহাসচিব মির্জা ফখরুল ইসলাম আলমগীরসহ দলের অন্তত ২০ হাজার নেতা-কর্মীকে গাদাগাদি করে জেলে আটক রাখা, কারাবন্দী অবস্থায় নির্যাতনে বিএনপির ছয়জন কর্মীর মৃত্যুর অভিযোগ ইত্যাদি প্রসঙ্গ।"
2024-01-01 12:03:41,দ্রব্যমূল্যের লাগাম টানতে হবে,"নতুন বছরে প্রধান প্রত্যাশা মানুষের মৌলিক চাহিদাগুলো নিয়ে যেন কাউকে হাহাকার করতে না হয়। সে জন্য দ্রব্যমূল্যের লাগাম টানতে হবে। তাহলে অন্তত খাবার নিয়ে মানুষের দুশ্চিন্তা কমবে। বাজার ব্যবস্থাপনা ভালো হলে সাধারণ মানুষের কষ্ট অনেকটা লাঘব হবে।
শুধু বাজার নিয়ন্ত্রণই সব নয়, মানুষ যেন তাদের প্রাপ্য অধিকার থেকে বঞ্চিত না হয়; সেদিকে খেয়াল রাখতে হবে। নতুন বছরের শুরুতে প্রত্যাশা থাকবে, নাগরিক সুযোগ-সুবিধা আরও বাড়বে। বিশেষ করে নারীদের জন্য নিরাপদ গণপরিবহন নিশ্চিতের মতো বিষয়ে গুরুত্ব দিতে হবে। শহরে পর্যাপ্ত খোলামেলা জায়গার অভাব। ভবিষ্যৎ প্রজন্মের কথা ভেবে এসব সুবিধা বাড়ানো দরকার।
রাষ্ট্র যেমন নাগরিকের সুবিধা নিশ্চিত করবে, নাগরিক হিসেবে আমাদেরও দায়িত্ব আছে। নাগরিকদেরও সামাজিক কিছু দায়বদ্ধতা আছে, যা এড়িয়ে যাওয়ার সুযোগ নেই। মানুষ হিসেবে মানুষের জন্য যতটুকু করা প্রয়োজন, সেটি করা দরকার। আমার চাওয়া, সাম্য ও সহমর্মিতার ভিত্তিতে গড়ে উঠুক আমাদের এই সমাজ।
সে ক্ষেত্রে মনে রাখতে হবে, পরিবার হচ্ছে ভালো কিছু শুরুর জায়গা। আচরণ থেকে শুরু করে অভ্যাস—সবকিছুর সূতিকাগার পরিবার। সময় যত এগোচ্ছে, দেশ হিসেবে উন্নতি করছি, তত নিজেদের সময় দিতে ভুলে যাচ্ছি। নিজের পাশাপাশি পরস্পরকে ভালোবাসতে ভুলে যাচ্ছি।নিজের জন্য তাই নতুন বছরে একটু সময় বের করুন, নিজেকে সময় দিন, ভালোবাসুন। মানসিক স্বাস্থ্যের প্রতি গুরুত্ব দিন। আসুন, নিজে ভালো থাকি। আশপাশের মানুষকে ভালো থাকতে সাহায্য করি।"
2024-01-01 12:00:00,আজ মায়ের জন্মদিন,"দেখতে দেখতে বছরটা শেষ হয়ে গেল। নতুন বছরের নতুন শুরু, নতুন উদ্যম। জীবনের সব পুরোনো, জমে থাকা ধুলা ঝেড়ে ফেলে সতেজ হয়ে শুরু করার দিন। মায়ের জন্মদিনটা এসে পড়ল। বছরের প্রথম দিনটাই মায়ের জন্মদিন হওয়াতে সব সময়ই মনে থাকে। একটা মজার ব্যাপার, বছরের প্রথম দিনটা অনেক মা কিংবা বাবার জন্মদিন। নব্বইয়ের দশকের শুরুর দিকে আমাদের পূর্বপুরুষেরা জন্মদিনক্ষণ সেভাবে সংরক্ষণ করতেন না বিধায় সেই সময়ে জন্মানো অধিকাংশ মায়ের জন্মদিন বছরের প্রথমদিনই উদ্‌যাপন হয়। সত্যি বলতে মায়েরা শুধু সংসার নামক বটবৃক্ষটাকে ৩৬৫ দিনে ৩৬৫ রকম করে বাহুডোরে আগলে রাখতে ৩৬৫ বার নতুনভাবে জন্ম নেন। আমার মা–ও ব্যতিক্রম নয়। মধ্যবিত্ত ঘরের বেড়ে ওঠা আমি দেখেছি, মায়ের চেয়ে বড় অভিনেত্রী পুরো পৃথিবীর নাটক-সিনেমা দুনিয়ায়ও নেই। মায়েরা ভালো হন, খারাপ হন, কখনো শাসক কিংবা কখনো মমতাময়ী। এক চরিত্রে কতগুলো মাল্টিপার্সোনালিটি নিয়ে যে তাঁকে বসবাস করতে হয়, সেটা তিনি আর ঈশ্বর বই আর কেউ জানেন না।
সত্যি বলতে ইউরোপ-আমেরিকার মায়েদের চেয়ে আমাদের এশিয়ার দেশগুলোর মায়েরা অনেকটাই ভিন্ন। আমাদের মায়েরা সন্তানদের তাঁদের শেষ বসন্ত অব্ধি যেভাবে আগলে রাখেন, উন্নত বিশ্বের দেশগুলোতে এই চল নেই বললেই চলে। তাই আমাদের সন্তানদের সঙ্গে মায়েদের নাড়ির টান অনেক গভীর।
বাসায় গ্যাস নেই। সকালে ঘণ্টা দুয়েক থাকে আর সারাদিনে একেবারে বিকেলেরও পরে গ্যাস আসে, তাও টিমটিম করে জ্বলে। এক বিভীষিকা বলাই চলে। মা সব সময় রুটি বানিয়ে রাখেন সবার জন্য। কিন্তু আমার নিত্যদিনকার রুটি খেতে ভালো লাগে না। গ্যাসের এই যন্ত্রণায় কিছু করারও নেই। মা দেখি সকাল সকাল পিঠা বানিয়ে রেখেছেন আমার জন্য। অন্যরা সবাই রুটি খাচ্ছে আর আমার জন্য পিঠা। অইটুকু গ্যাসে যতটুকু পারা যায়, মা আমার জন্য বানিয়ে রেখেছেন। শত কষ্ট সত্ত্বেও এই আদর, মমতা, ভালোবাসা মা ভিন্ন অন্য কেউ আর কখনো দিতে পারে না। সেদিন করোনা–পরবর্তী সময়ে যখন প্রথম বিমানে চড়ে দেশের বাইরে এসে পড়ছিলাম, বিমানে ওঠা অব্ধি মাকে ছেড়ে যে দীর্ঘসময় বাইরে যাচ্ছি, তা অনুভব করতে পারছিলাম না। করোনাবিধির জন্য মাকে ভালোমতো জড়িয়ে ধরতে পারিনি। যখন বিমানের ইঞ্জিন চালু হলো, মাকে দেশ হতে বিমান মাটিতে থাকা অবস্থায় শেষবার ফোন দিলাম; সেই অনুভূতি কখনো শব্দে প্রকাশ করতে পারব না। ‘আমি চলে যাচ্ছি, মা’ কথাটা বলতে গলা ধরে যাচ্ছিল। কান্নাজড়ানো কণ্ঠে কথা বলার শক্তি ছিল না।
শুভ জন্মদিন মা। আপনাকে দেওয়ার মতো কিছুই করতে পারিনি এখনো। জীবনের ভেলায় ভাসছি শুধু স্থির হওয়ার জন্য। এই ভাসমান জীবনে আপনাকে শুধু হাসিখুশি রাখার আপ্রাণ চেষ্টায় আছি। ভগবান বুদ্ধের কাছে প্রার্থনা করি আপনার নিরোগ, হাসিমাখা মুখটাই যেন আমৃত্যু দেখে যেতে পারি। পৃথিবীর সব মাকে জন্মদিনের শুভেচ্ছা।
সিওউল, দক্ষিণ কোরিয়া"
2024-01-01 12:18:46,জাতীয় জরুরি সেবা ৯৯৯ নম্বরে ১৪ দিনে নির্বাচনসংক্রান্ত ৪৬১ অভিযোগ,"‘জাতীয় জরুরি সেবা ৯৯৯’ নম্বরের মাধ্যমে স্বরাষ্ট্র মন্ত্রণালয়ের জননিরাপত্তা বিভাগের নির্বাচনসংক্রান্ত আইনশৃঙ্খলা সমন্বয় সেলে ১৪ দিনে ৪৬১টি অভিযোগ জমা পড়েছে। একই সময় ৪৫৭টি অভিযোগের নিষ্পত্তি করা হয়েছে। জননিরাপত্তা বিভাগের নির্বাচনসংক্রান্ত আইনশৃঙ্খলা সমন্বয় সেল সূত্রে এ তথ্য জানা গেছে।
স্বরাষ্ট্র মন্ত্রণালয়ের কর্মকর্তারা বলছেন, ‘জাতীয় জরুরি সেবা ৯৯৯’ নম্বরে যে জাতীয় নির্বাচনসংক্রান্ত বিষয় যুক্ত করা হয়েছে, তা বেশির ভাগ মানুষ জানেন না। এ কারণে সাড়া কম।
প্রথম আলোর হিসাব অনুযায়ী, গত ১৪ দিনে নির্বাচনী প্রচার-প্রচারণায় এখন পর্যন্ত ১২৯টি জায়গায় সংঘাত-সহিংসতার ঘটনা ঘটেছে। অন্যদিকে পুলিশ সদর দপ্তরের তথ্য অনুযায়ী, নির্বাচন ঘিরে ১৮ থেকে ২৯ ডিসেম্বর পর্যন্ত ১২ দিনে হামলা, সংঘর্ষ, নাশকতা ও ভাঙচুরের ঘটনায় দেশের বিভিন্ন থানায় ১৮৪টি মামলা হয়েছে। এসব মামলায় ২১৫ জনকে গ্রেপ্তার করা হয়েছে।
স্বরাষ্ট্র মন্ত্রণালয় সূত্রে জানা যায়, দ্বাদশ জাতীয় সংসদ নির্বাচন উপলক্ষে গত ১৮ ডিসেম্বর মন্ত্রণালয়ের নিচতলায় নির্বাচনসংক্রান্ত আইনশৃঙ্খলা সমন্বয় সেল স্থাপন করা হয়। সেলে স্বরাষ্ট্র মন্ত্রণালয়, পুলিশ, বিজিবিসহ বিভিন্ন সংস্থার প্রতিনিধি আছেন। স্বরাষ্ট্র মন্ত্রণালয়ের জননিরাপত্তা বিভাগের অতিরিক্ত সচিব এস এম রেজাউল মোস্তফা কামাল এই সেলের সার্বিক সমন্বয়ের দায়িত্ব পালন করছেন। ২৪ ঘণ্টা চালু এই সেলে ‘জাতীয় জরুরি সেবা ৯৯৯’ যুক্ত করা হয়।
জননিরাপত্তা বিভাগের তথ্য অনুযায়ী, নির্বাচনসংক্রান্ত যেকোনো তথ্য ও সহায়তার জন্য এখানে ফোন করা যাবে, জানানো যাবে নির্বাচনসংক্রান্ত অভিযোগ। সেলে অভিযোগ আসার পর তা সংশ্লিষ্ট রিটার্নিং কর্মকর্তা, পুলিশ সুপার (এসপি), উপজেলা নির্বাহী কর্মকর্তা (ইউএনও), থানার ভারপ্রাপ্ত কর্মকর্তার (ওসি) কাছে পাঠানো হবে। অভিযোগের বিষয়ে তাঁরা প্রয়োজনীয় ব্যবস্থা নেবেন।
৭ জানুয়ারি দ্বাদশ জাতীয় সংসদ নির্বাচন অনুষ্ঠিত হবে। ১০ জানুয়ারি পর্যন্ত যে কেউ জাতীয় জরুরি সেবা ৯৯৯ নম্বরের মাধ্যমে এই সেলে ফোন করতে পারবেন বলে জননিরাপত্তা বিভাগ সূত্র জানিয়েছে।
জননিরাপত্তা বিভাগের কর্মকর্তারা বলছেন, নির্বাচনকে কেন্দ্র করে কোথাও আইনশৃঙ্খলা পরিস্থিতির অবনতি হচ্ছে কি না, কেউ আচরণবিধি লঙ্ঘন করছেন কি না, এমন বিষয়সহ নির্বাচনসংক্রান্ত যেকোনো অভিযোগ এ সেলে জাতীয় জরুরি সেবা ৯৯৯ নম্বরের মাধ্যমে জানাতে পারবেন।
তবে নাম প্রকাশ না করার শর্তে জননিরাপত্তা বিভাগের একজন কর্মকর্তা প্রথম আলোকে বলেন, জাতীয় জরুরি সেবা ৯৯৯ নম্বরে যে জাতীয় নির্বাচনসংক্রান্ত বিষয় যুক্ত করা হয়েছে, সে ব্যাপারে প্রচার কম। এ কারণেই কম অভিযোগ আসছে।
জাতীয় জরুরি সেবা ৯৯৯ নম্বরের মাধ্যমে সেলে এখন পর্যন্ত যত অভিযোগ এসেছে, তার মধ্যে স্বতন্ত্র প্রার্থীর নেতা-কর্মী-সমর্থকদের ওপর নৌকার প্রার্থীর নেতা-কর্মী-সমর্থকদের হামলা, প্রতিপক্ষের পোস্টার ছিঁড়ে ফেলা, প্রচারে বাধা দেওয়া, মধ্যরাত পর্যন্ত মাইকিং করার মতো বিষয় আছে। তবে স্বতন্ত্র প্রার্থীর নেতা-কর্মী-সমর্থকদের ওপর নৌকার প্রার্থীর নেতা-কর্মী-সমর্থকদের হামলার অভিযোগই বেশি বলে সেল সূত্র জানায়।
যেমন ব্রাহ্মণবাড়িয়া-২ (সরাইল-আশুগঞ্জ) আসন থেকে গতকাল রোববার মাঈন উদ্দিন নামের এক ব্যক্তি ৯৯৯ নম্বরের মাধ্যমে সেলে অভিযোগ দেন। তাঁর অভিযোগ ছিল, এক প্রার্থীর লোকজন আরেকজন প্রার্থীর লোকজনের ওপর হামলা করেছেন। সেল সূত্র জানায়, পরে অভিযোগটি সংশ্লিষ্ট থানার ওসির কাছে পাঠানো হয়। ওসি ঘটনাস্থলে গিয়ে পরিস্থিতি সামাল দেন। এ বিষয়ে থানায় সাধারণ ডায়েরি (জিডি) করা হয়।
আবার কুড়িগ্রাম-৩ আসন থেকে গতকাল একজন অভিযোগ করেন, নৌকা প্রতীকের সমর্থকেরা স্বতন্ত্র প্রার্থীর লোকজন ওপর হামলা চালিয়েছেন।
গতকাল ঝিনাইদহ-৪ আসন থেকে আসা এক অভিযোগে বলা হয়, ঈগল প্রতীকের সমর্থকদের ওপর নৌকা প্রতীকের প্রার্থীর সমর্থকেরা হামলা করছেন।
জননিরাপত্তা বিভাগের তথ্যমতে, সেল গঠনের পর সবচেয়ে বেশি অভিযোগ এসেছে ঢাকা জেলা থেকে। এই সংখ্যা ৬৪। একই সময় কুমিল্লা থেকে ৩৩টি, নওগাঁ থেকে ২৭টি, ময়মনসিংহ থেকে ২০টি, চট্টগ্রাম থেকে ১৮টি, টাঙ্গাইল থেকে ১৪টি অভিযোগ এসেছে। সবচেয়ে কম (একটি করে) অভিযোগ এসেছে রাজবাড়ী, মুন্সিগঞ্জ, মৌলভীবাজার ও খাগড়াছড়ি জেলা থেকে।
জননিরাপত্তা বিভাগের কর্মকর্তারা বলছেন, অনেক নির্বাচনী এলাকায় মধ্যরাত পর্যন্ত মাইকিং করা হচ্ছে। এ বিষয়ে যেমন অভিযোগ আসছে, তেমনি নির্বাচনকে সামনে রেখে ব্যক্তিগত শত্রুতা-পারিবারিক জমিসংক্রান্ত বিরোধকে কেন্দ্র করে হামলার মতো অভিযোগও আসছে।
জানতে চাইলে জননিরাপত্তা বিভাগের অতিরিক্ত সচিব এস এম রেজাউল মোস্তফা কামাল প্রথম আলোকে বলেন, জাতীয় জরুরি সেবা ৯৯৯ নম্বরে জাতীয় নির্বাচনসংক্রান্ত বিষয় যে যুক্ত করা হয়েছে, তা অনেকেরই জানা নেই। তাই শুরুর দিকে অভিযোগ কম জমা পড়ছে। তবে সামনের দিনগুলোয় অভিযোগ আসার হার বাড়বে বলে তাঁর ধারণা।"
2024-01-01 17:21:10,আমির কন্যা ইরার বিয়ে হচ্ছে যেখানে,
2024-01-01 11:43:46,সিডনিতে বাংলাদেশি চিকিৎসকদের রক্তদান কর্মসূচি,"অস্ট্রেলিয়ার সিডনিতে মহান বিজয় দিবস উদ্‌যাপনে রক্তদান কর্মসূচি অনুষ্ঠানের আয়োজন করেছেন সিডনির বাংলাদেশি চিকিৎসকেরা। সিডনির প্যারামাটায় অবস্থিত অস্ট্রেলিয়ান রেডক্রস লাইফব্লাড কেন্দ্রে বেলা ১১টা থেকে ১টা পর্যন্ত এ কর্মসূচি অনুষ্ঠিত হয়।
আয়োজনে সিডনিতে কর্তব্যরত বাংলাদেশি চিকিৎসকেরা স্বতঃস্ফূর্ত অংশগ্রহণ করে রক্তদান করেন। বিজয় দিবসের তাৎপর্যকে পরিলক্ষিত করে এই রক্তদান কর্মসূচির আয়োজন করেছে অস্ট্রেলিয়ার সিডনিতে বসবাসরত বাংলাদেশি চিকিৎসকদের সংগঠন বাংলাদেশ মেডিকেল সোসাইটি অব নিউ সাউথ ওয়েলস (বিএমএস-এনএসডব্লিউ)।"
2024-01-01 11:43:38,"মাদক যে খারাপ, এটা কৌশলে শিক্ষার্থীদের বোঝাতে হবে","নিজ প্রতিষ্ঠানের শিক্ষার্থীদের মাদকে জড়িয়ে যেতে দেখছেন তিনি। কিছু বলতে গেলে উল্টো বিব্রতকর পরিস্থিতিতে পড়েন। মাদকবিরোধী পরামর্শ সভায় এক শিক্ষক জানতে এসেছিলেন কীভাবে তিনি শিক্ষার্থীদের মাদকের পথ থেকে ফিরিয়ে আনতে পারবেন।
ওই শিক্ষকের উদ্দেশে জাতীয় মানসিক স্বাস্থ্য ইনস্টিটিউটের সহযোগী অধ্যাপক মেখলা সরকার বলেন, ‘স্কুলশিক্ষার্থী বা তরুণদের সঙ্গে কৌশলে আচরণ করতে হবে। শিক্ষকের কাছে তরুণেরা যেন আস্থা পান, গ্রহণযোগ্যতা পান, তেমন পরিবেশ তৈরি করতে হবে। প্রথমেই নেতিবাচক কথা বলা যাবে না বা মাদক খারাপ, তা সরাসরি বলা যাবে না। ধীরে ধীরে বন্ধুত্বপূর্ণ সম্পর্ক গড়ে মাদকের প্রভাব নিয়ে কথা বলতে হবে।’"
2024-01-01 11:33:22,২৪-এ প্রেক্ষাগৃহে কী থাকবে,"হলিউড-বলিউডের সিনেমার খোঁজখবর রাখা দর্শকেরা দেশি সিনেমা নিয়ে এই লেখা পড়ে কিছুটা হতাশই হতে পারেন। কারণ, বরাবরের মতো মুক্তির অপেক্ষায় থাকা সব সিনেমার নামের সঙ্গেই ‘সম্ভাব্য’ লেখা একরকম বাধ্যতামূলক। কারণ, শেষ পর্যন্ত সত্যিই সিনেমাগুলো মুক্তি পাবে কি না, কে জানে! গত ২৫ ডিসেম্বর দেবের জন্মদিনে তাঁকে নিয়ে নতুন সিনেমা টেক্কার ঘোষণা দিয়েছেন সৃজিত মুখার্জি। প্রকাশ করেছেন পোস্টারও। সিনেমাটি মুক্তি পাবে ২০২৪ সালের দুর্গাপূজায়! অথচ এত দিনেও দেশি সিনেমার ক্যালেন্ডারই এখনো তৈরি হলো না।
গত বছর ৫১টি সিনেমা মুক্তি পেয়েছিল, চলতি বছর সংখ্যাটা আরও বাড়ার কথা। তবে সিনেমাগুলোর মধ্যে কতগুলো নিয়ে কথা বলা যাবে, সেটা বলা মুশকিল। ২০২৩ সালে অনেকগুলো সিনেমা মুক্তি পেয়েছে তেমন কোনো প্রচার ছাড়াই, দায়সারাভাবে হাতে গোনা দু-একটি হলে মুক্তির পর তেমন আলোচনাও হয়নি। ২০২৪ সালে এসে প্রযোজকেরা যদি একটু পরিকল্পনা করে ছবি মুক্তি দেন, তাতে তাঁদেরই লাভ।
চলতি বছরের ফেব্রুয়ারিতে ‘কাজলরেখা’ মুক্তির ঘোষণা দিয়েছিলেন গিয়াস উদ্দিন সেলিম। জানা গেছে, জাতীয় সংসদ নির্বাচনের পর সিনেমাটি মুক্তির চূড়ান্ত তারিখ জানানো হবে। মিথিলা, মন্দিরা চক্রবর্তী, শরীফুল রাজ অভিনীত সিনেমাটির লুক ও গান দর্শকের মধ্যে আগ্রহ তৈরি করেছে। রাজ অভিনীত আরেকটি সিনেমা মিশুক মনির ‘দেয়ালের দেশ’। গত বছরের অক্টোবরের ছবিটির মুক্তির কথা থাকলেও পরে স্থগিত হয়। চলতি বছর এ ছবিও আছে মুক্তির মিছিলে। এ ছাড়া মুহাম্মদ মোস্তফা কামাল রাজের ‘ওমর’ ছবিতেও আছেন রাজ। এ ছবিতে আরও দেখা যাবে শহীদুজ্জামান সেলিম, ফজলুর রহমান বাবু, নাসিরউদ্দিন খানকে। আগে নির্মাতা জানিয়েছেন, রোজার ঈদের ছবিটি মুক্তি দেওয়ার চেষ্টা করবেন তিনি।
বিরতির পর চলতি বছরই অভিনয়ে ফিরছেন শাবনূর। ‘রঙ্গনা’ ও মাতাল ‘হাওয়া’ নামে দুটি সিনেমায় অভিনয় করার কথা তাঁর। তবে এ দুই সিনেমার কোনোটি চলতি বছরে মুক্তি পাবে কি না, নিশ্চিত হওয়া যায়নি। গত বছর ‘সুড়ঙ্গ’ দিয়ে অভিষেকেই সাড়া ফেলে দিয়েছিলেন আফরান নিশো। এরপর আবরার আতাহার ও রায়হান রাফীর সিনেমায় তাঁর অভিনয়ের খবর শোনা গিয়েছিল। পরে আর এ দুই প্রজেক্টের খবর পাওয়া যায়নি।
মাতৃত্বকালীন বিরতি কাটিয়ে গত বছর বেশ কয়েকটি সিনেমা ও সিরিজে চুক্তিবদ্ধ হয়েছেন পরীমনি। এর মধ্যে কোনটি চলতি বছর মুক্তি পাবে, সেটাও আনুষ্ঠানিকভাবে জানা যায়নি।
‘নাকফুল’, ‘লিপস্টিক’ ও ‘দরদিয়া’—এক সঙ্গে জুটি বেঁধে তিনটি সিনেমায় অভিনয় করছেন আদর আজাদ ও পূজা চেরি। এগুলোর মধ্যে দুটি চলতি বছর মুক্তি পাওয়ার কথা।
গত মাসেই বাংলাদেশের মুক্তিযুদ্ধের গুরুত্বপূর্ণ অধ্যায় অপারেশন জ্যাকপট অবলম্বনে একই নামের সিনেমা নির্মাণের ঘোষণা এসেছে। মুক্তিযুদ্ধবিষয়ক মন্ত্রণালয়ের তত্ত্বাবধানে নির্মিত এই ছবি পরিচালনার দায়িত্ব পেয়েছেন দেলোয়ার জাহান ঝন্টু ও রাজিব বিশ্বাস। চলতি বছরের মাঝামাঝি সিনেমাটি মুক্তি পেতে পারে, সংবাদ সম্মেলনে এমনটাই জানিয়েছিলেন সংশ্লিষ্ট ব্যক্তিরা।"
2024-01-01 11:45:41,শীতে পা ফাটা রোধ করব কীভাবে,"শীতের সময় পা ফাটে। তাই সবারই কম-বেশি আলাদা করে পায়ের যত্ন নিতে হয়। পায়ের গোড়ালি ফেটে যাওয়া কষ্টকর ও বিব্রতকর সমস্যা। কারও কারও এই ফাটা ত্বক দিয়ে জীবাণু প্রবেশ করে সংক্রমণ হতে পারে। এমনকি কারও পা রক্তাক্তও হয়ে যায়।
শীতে পানি কম পান করার কারণে অনেকেরই শরীর পানিশূন্য থাকে। তা ছাড়া শীতে বাতাসে আর্দ্রতা কম থাকে। আবার নোংরা থাকার কারণে বা খালি পায়ে হাঁটার কারণেও পা ফাটতে থাকে। পা ফাটলে গোড়ালিতে যন্ত্রণা হয়। দীর্ঘদিন পা ফাটা থাকলে সংক্রমণ হতে পারে, পায়ে ব্যথা অনুভূত হয়, পা ফুলে যায় ও দৈনন্দিন চলাফেরা ব্যাহত হয়। অতিরিক্ত পা ঘামা, ভিটামিন এ, সি এবং ই-এর অভাব দায়ী হতে পারে।
আবার কিছু রোগের কারণেও পা ফাটে। যেমন: পামোপ্ল্যান্টার কেরাটোডার্মা। এটি একধরনের জিনবাহিত রোগ। এ সমস্যা থাকলে রোগীর ত্বক পুরু হয়। মোটা ও পুরু চামড়া সংগত কারণেই খসখসে ও শক্ত হতে থাকে, যা বেশি শুষ্কতায় ফেটে যায়।
সোরিয়াসিস একধরনের চর্মরোগ, যার প্রকোপ বাড়ে শীতে। হাত ও পায়ের তালুতে সোরিয়াসিস হলে আক্রান্ত স্থান ফেটে গিয়ে মাংস দেখা যায়। শীতকালে এ ফাটা বেড়ে যায়। টিরিয়াসিস রুব্রা পাইলারিস জিনবাহিত রোগ। এটি যাদের আছে, শীতকালে তাদের হাত-পা খুবই শুষ্ক হয়ে যায় ও সোরিয়াসিসের মতোই পা ফেটে যায়।"
2024-01-01 11:26:33,গাজীপুরে প্রার্থী না হয়েও নৌকার জাহিদের ‘প্রতিদ্বন্দ্বী’ জাহাঙ্গীর,"সাত মাস আগে গাজীপুর সিটি করপোরেশন নির্বাচনে মেয়র পদে আওয়ামী লীগের মনোনয়ন না পেয়ে নিজের মা জায়েদা খাতুনকে জিতিয়ে আনেন জাহাঙ্গীর আলম। স্বতন্ত্র প্রার্থী হিসেবে নির্বাচন করা জায়েদা খাতুন ভোটে হারিয়েছেন নৌকার প্রার্থীকে। এবার গাজীপুর-২ আসনের স্বতন্ত্র প্রার্থী কাজী আলিম উদ্দিনকে ভোটে জয়ী করতে প্রচারে নেমেছেন গাজীপুর সিটির সাবেক মেয়র জাহাঙ্গীর।
এই আসনে আওয়ামী লীগের প্রার্থী যুব ও ক্রীড়া প্রতিমন্ত্রী জাহিদ আহসান (রাসেল)। স্থানীয় রাজনীতিতে আলোচনা আছে, এবারের নির্বাচনে জাহিদের মূল প্রতিদ্বন্দ্বী আসলে কাজী আলিম নন জাহাঙ্গীর আলম। যে কারণে শুরু থেকেই নির্বাচনী প্রচারে জাহাঙ্গীরের সমালোচনা করছেন জাহিদ আহসান। নৌকার প্রার্থীর কর্মকাণ্ড তুলে ধরে পাল্টা সমালোচনা করছেন জাহাঙ্গীরও।
একাধিকবার বহিষ্কৃত হওয়ার পর আবারও দলের প্রার্থীর বিরুদ্ধে মাঠে নামা প্রসঙ্গে জাহাঙ্গীর আলম প্রথম আলোকে বলেন, ‘আমরা প্রধানমন্ত্রী ও নির্বাচন কমিশনকে একটা সুন্দর ও প্রতিযোগিতামূলক নির্বাচন উপহার দিতে চাই। প্রধানমন্ত্রীর নির্দেশেই আমি স্বতন্ত্র প্রার্থীর পক্ষে মাঠে নেমেছি। এটাকে যেন কেউ ভুলভাবে ব্যাখ্যা না দেন।’
গাজীপুর আওয়ামী লীগের বিভিন্ন পর্যায়ের ১০ জন নেতার সঙ্গে কথা বলেছে প্রথম আলো। তাঁরা বলেছেন, প্রচারের শুরুতে স্বতন্ত্র প্রার্থী কাজী আলিমকে নিয়ে সাধারণ মানুষের খুব একটা আগ্রহ ছিল না। কিন্তু তাঁর পক্ষে জাহাঙ্গীর আলম মাঠে নামায় পরিস্থিতি বদলে গেছে।
গাজীপুর সিটি করপোরেশনের সর্বশেষ নির্বাচনে আওয়ামী লীগের প্রার্থী ছিলেন গাজীপুর মহানগর আওয়ামী লীগের সভাপতি আজমত উল্লা খান। জায়েদা প্রার্থী হলেও ভোটের লড়াইয়ে কার্যত আজমত উল্লার প্রতিদ্বন্দ্বী ছিলেন জাহাঙ্গীর। মায়ের পক্ষে দিন-রাত প্রচার চালান তিনি। ভোটে জায়েদা খাতুন ১৬ হাজার ভোটের ব্যবধানে হারিয়ে দেন নৌকার প্রার্থীকে।
এবার সংসদ নির্বাচনে জাহাঙ্গীর স্বতন্ত্র প্রার্থী আলিম উদ্দিনের পক্ষে গণসংযোগ করে ভোট চাইছেন। কাজী আলিম উদ্দিন প্রথম আলোকে বলেন, ‘দীর্ঘদিনের রাজনৈতিক সহযোদ্ধা হিসেবে জাহাঙ্গীর আলম প্রচারে আমার পাশে আছেন।’
দলীয় সূত্র বলছে, আওয়ামী লীগের প্রার্থী জাহিদ আহসানের সঙ্গে জাহাঙ্গীর আলমের বিরোধের শুরু ২০২১ সালে। ওই বছরের সেপ্টেম্বর মাসে কারও সঙ্গে জাহাঙ্গীর আলমের কথোপকথনের একটি অডিও সামাজিক যোগাযোগমাধ্যমে ছড়িয়ে পড়ে। মুক্তিযুদ্ধ ও বঙ্গবন্ধুকে নিয়ে জাহাঙ্গীরের বিতর্কিত বক্তব্যের ওই অডিও ক্লিপ প্রকাশ পাওয়ার পর সরকার ও দলের ভেতর থেকে তাঁর বিরুদ্ধে ব্যবস্থা নেওয়ার দাবি জোরালো হয়। জাহাঙ্গীরকে দল থেকে বহিষ্কার করার দাবিতে গাজীপুরের যে কয়েকজন নেতা জোরালো ভূমিকা রাখেন, তাঁদের মধ্যে অন্যতম প্রতিমন্ত্রী জাহিদ আহসান। নেতা-কর্মীদের দাবির মুখে জাহাঙ্গীরকে দল থেকে বহিষ্কার করা হয়। একপর্যায়ে তিনি মেয়রের পদও হারান। পরে তিনি ক্ষমা চান, দলও তাঁকে ক্ষমা করে।
২০০৮ সালের নবম জাতীয় সংসদ এবং ২০১৮ সালের ডিসেম্বরে অনুষ্ঠিত একাদশ জাতীয় সংসদ নির্বাচনে লক্ষাধিক ভোটের ব্যবধানে জয়ী হন জাহিদ আহসান। মাঝে ২০১৪ সালের দশম সংসদ নির্বাচন বিনা ভোটে জয়ী হন তিনি। গত তিনটি নির্বাচনে সে অর্থে প্রতিদ্বন্দ্বিতার মুখে পড়তে হয়নি তাঁকে।
এবার স্বতন্ত্র প্রার্থী আলিম উদ্দিনের পেছনে জাহাঙ্গীর আলম থাকায় ভোটের চিত্র পাল্টে গেছে। বিষয়টি নিয়ে নৌকার প্রার্থী ও তাঁর কর্মী-সমর্থকেরা সতর্ক। তবে স্থানীয় আওয়ামী লীগের নেতা-কর্মীরা বলছেন, জাহাঙ্গীর মেয়র পদে আজমত উল্লা খানকে যেভাবে হারাতে পেরেছেন, জাহিদ আহসানের ক্ষেত্রে তা সহজ হবে না।
টানা ১৮ বছর এই আসনের সংসদ সদস্য থাকায় এলাকায় তাঁর প্রভাব ও নিজস্ব লোকবল রয়েছে। আর গত সিটি নির্বাচনে জাহাঙ্গীরের মা জায়েদা খাতুনের প্রতি ভোটারদের সহানুভূতিও কাজ করেছিল। স্বতন্ত্র প্রার্থী আলিম উদ্দিনের ক্ষেত্রে ভোটারদের বিশেষ কোনো দুর্বলতা নেই।
দলের আলোচনা রয়েছে, একাধিক আসনে নিজের প্রার্থীদের জেতাতে পারলে পুরো গাজীপুরে জাহাঙ্গীরের একচ্ছত্র ক্ষমতা প্রতিষ্ঠিত হবে। এমন পরিকল্পনা থেকেই তিনি সর্বশক্তি নিয়োগ করেছেন। এ প্রসঙ্গে জানতে চাইলে জাহাঙ্গীর বিষয়টি এড়িয়ে যান।
স্বতন্ত্র প্রার্থীর পক্ষে জাহাঙ্গীর আলমের প্রচার চালানোর বিষয়ে জাহিদ আহসান প্রথম আলোকে বলেন, ‘জাহাঙ্গীর আলম কুরুচিপূর্ণ কথা ছড়াচ্ছেন, মিথ্যাচার করছেন। আমরা পাল্টা খারাপ কথা বা লাঠিসোঁটা নিয়ে এর কোনো প্রতিবাদ করতে চাই না৷ মানুষ ভোটের মাধ্যমে সবকিছুর জবাব দেবে।’
শুধু গাজীপুর-২ আসনেই নয়, জাহাঙ্গীর আলম জেলার অন্য দুটি আসনেও স্বতন্ত্র প্রার্থীদের সমর্থন দিচ্ছেন। গাজীপুর-১ আসনের স্বতন্ত্র প্রার্থী ও কালিয়াকৈর উপজেলা আওয়ামী লীগের সাধারণ সম্পাদক রেজাউল করিম এবং গাজীপুর-৫ আসনের স্বতন্ত্র প্রার্থী ও গাজীপুর জেলা পরিষদের সাবেক চেয়ারম্যান আখতারুজ্জামানের পক্ষে কাজ করছেন জাহাঙ্গীর।"
2024-01-01 11:30:24,মেসির সঙ্গে কি অবসরে যাবে তাঁর ১০ নম্বর জার্সিও,"লিওনেল মেসি ২০২৬ বিশ্বকাপে খেলবেন কি না—এই প্রশ্নের উত্তর এখনো অজানা। আর্জেন্টিনার কোচ লিওনেল স্কালোনির কথা, যত দিন মেসি খেলার মতো ফিট থাকবেন, দলে তাঁর জায়গা পাকা। মেসি নিজেও যুক্তরাষ্ট্র, কানাডা ও মেক্সিকো বিশ্বকাপে খেলার বিষয়ে নিশ্চিত করে কিছু এখনো বলেননি। আসলে মেসি আর্জেন্টিনা দলের হয়ে আর কত দিন খেলবেন, সেটাও নিশ্চিত নয়।
বয়স হয়ে গেছে ৩৬ বছর। আর যে খুব বেশি দিন মেসি ফুটবল খেলবেন, তাও নয়। তা মেসি যখনই আর্জেন্টিনা দল থেকে অবসর নিন, জাতীয় দলকে বিদায় বলে দেওয়ার পর তাঁর জার্সিটা আর কাউকে পরতে দিতে চায় না আর্জেন্টাইন ফুটবল অ্যাসোসিয়েশন (এএফএ)। মেসির সঙ্গে তাঁর জার্সিকেও অবসরে পাঠানোর পরিকল্পনার কথা বলেছেন এএফএর প্রধান ক্লদিও তাপিয়া।
আর্জেন্টিনার একটি পত্রিকাকে বলা তাপিয়ার কথা স্পেনের সংবাদমাধ্যম মার্কা উদ্ধৃত করেছে এভাবে, ‘মেসি যখন জাতীয় দল থেকে অবসর নেবে, আমরা তার জার্সি আর কাউকে পরতে দেব না। তাকে শ্রদ্ধা জানিয়ে এই “১০” আজীবনের জন্য অবসরে থাকবে। আমরা তার জন্য এটা করতে চাই।’
১০ নম্বর জার্সি অবসরে পাঠানোর উদ্যোগ এএফএর এটাই প্রথম নয়। আর্জেন্টিনাকে অধিনায়ক হিসেবে ১৯৮৬ বিশ্বকাপ জেতানো ডিয়েগো ম্যারাডোনার ১০ নম্বর জার্সিও অবসরে পাঠাতে চেয়েছিল তারা। ২০০২ বিশ্বকাপের আগে সেই সময়ের এএফএ প্রধান হুলিও গ্রোন্দনা এই ঘোষণা দিয়েছিলেন। কিন্তু ফিফার নিয়মের কারণে সেই সময় তা হয়ে ওঠেনি। ফিফার টুর্নামেন্ট বা তাদের আয়োজনে যেকোনো ম্যাচে দলগুলোর খেলোয়াড়দের ১ থেকে ২৩ নম্বর জার্সি পরার কথা বলা আছে নিয়মে।
২০০২ বিশ্বকাপে আর্জেন্টিনার বিখ্যাত ১০ নম্বর জার্সিটি পরেছিলেন আরিয়েল ওর্তেগা। তবে মেসি আসার আগে ম্যারাডোনার ১০ নম্বর জার্সির ভার সেভাবে বইতে পারেননি ওর্তেগা বা অন্য কেউ। ম্যারাডোনার মতো মেসিও আর্জেন্টিনাকে বিশ্বকাপ জিতিয়েছেন অধিনায়ক হিসেবে। ২০২২ কাতার বিশ্বকাপ জয়ের আগে ২০২১ কোপা আমেরিকা ও ২০২২ সালে লা ফিনালিসিমা জিতেছেন আর্জেন্টিনার হয়ে ১৮০ ম্যাচ খেলে ১০৬ গোল করা মেসি।
২০২৬ বিশ্বকাপে খেলবেন কি না, তা নিশ্চিত না থাকলেও এ বছরের কোপা আমেরিকায় আর্জেন্টিনাকে নেতৃত্ব দেবেন মেসি। কে জানে আর্জেন্টিনাকে আরেকটা শিরোপা জিতিয়ে আন্তর্জাতিক ফুটবলকে বিদায় জানাবেন কি না মেসি! তাঁর বিদায়ের পর আর্জেন্টিনার বিখ্যাত ১০ নম্বর জার্সিটিকে এএফএ অবসরে পাঠাতে পারবে কি না, সেটাও নিশ্চিত নয়। কারণ ফিফার ১ থেকে ২৩ নম্বর জার্সি পরার আইনটা এখনো বহাল।"
2024-01-01 11:55:24,লাল শাপলার বিল,ভ্রমণপিপাসুদের কাছে এখন শাপলার রাজ্য নামে পরিচিত ডিবির হাওর। সবুজ পাহাড়ের কোলে ফুটে থাকা অজস্র লাল শাপলার সৌন্দর্যের টানে শীতে এখানে পর্যটকেরা ছুটে আসেন। নৌকায় ঘুরে বেড়ান তাঁরা। ছবিগুলো আজ রোববার সকালে সিলেটের জৈন্তাপুর উপজেলা থেকে তোলা।
2024-01-01 11:10:56,স্বাধীনতার পর প্রথম দুটি সংসদ নির্বাচন কেমন ছিল,"১৯৭২ সালের ১৬ ডিসেম্বর নতুন সংবিধান কার্যকর হয়। এর অধীনে ১৯৭৩ সালের ৭ মার্চ প্রথম সংসদ নির্বাচন অনুষ্ঠানের ঘোষণা দেওয়া হয়। এতে ক্ষমতাসীন আওয়ামী লীগ, ন্যাপ (মোজাফফর), ন্যাপ (ভাসানী), সিপিবি, জাসদসহ মোট ১৪টি দল অংশ নেয়। নির্বাচনে মোট প্রার্থী ছিলেন ১ হাজার ৮৯ জন।
ওই সময় বঙ্গবন্ধু শেখ মুজিবুর রহমানের জনপ্রিয়তা ছিল তুঙ্গে। আওয়ামী লীগের ইশতেহারে নির্বাচনকে ‘মুজিববাদ’ এবং সংবিধানের ওপর ‘গণভোট’ বলে দাবি করা হয়েছিল। অন্যদিকে বিরোধী দল ন্যাপ (ভাসানী) ও জাসদ বলেছিল, তারা নির্বাচিত হলে একটি গণতান্ত্রিক ও ‘খাঁটি’ সমাজতান্ত্রিক সংবিধান প্রণয়ন করবে। নির্বাচনে অংশ নেওয়া দলগুলোর মধ্যে মতপার্থক্য থাকলেও রাজনীতিতে তখন প্রগতিশীল ও বামপন্থী প্রবণতা ছিল লক্ষণীয়। ’৭৩–এর নির্বাচন উপলক্ষে দলগুলোর ঘোষিত ইশতেহারেও এর স্পষ্ট প্রতিফলন ছিল। নির্বাচনে অংশ নেওয়া সব দলই সাধারণ মানুষের আর্থসামাজিক উন্নতির প্রতিশ্রুতি দিয়েছিল।
সে সময় আইনশৃঙ্খলা পরিস্থিতির অবনতি এবং অর্থনৈতিক সংকটের কারণে জনগণ ছিল কিছুটা অসন্তুষ্ট। এ ছাড়া নির্বাচনের কয়েক মাস আগে আওয়ামী লীগ ভেঙে নতুন দল জাসদ গঠিত হয়েছিল। এরপরও নির্বাচনে আওয়ামী লীগের বিজয় ছিল নিশ্চিত।
এ বিষয়ে মওদুদ আহমদ তাঁর বাংলাদেশ: শেখ মুজিবুর রহমানের শাসনকাল বইয়ে লিখেছেন, ‘এ সময়ে একটি রাজনৈতিক দল হিসেবে আওয়ামী লীগের ভাবমূর্তি দিনে দিনে ক্ষুণ্ন হয়ে চললেও ব্যক্তি হিসেবে শেখ মুজিবের অবদান ছিল তখনো প্রশ্নাতীত এবং একমাত্র তাঁর জনপ্রিয়তার ওপর নির্ভর করেই আওয়ামী লীগ বিরোধী দলের তুলনায় অনেক বেশি প্রাধান্য বিস্তার করে চলে। শেখ মুজিবের ব্যক্তিগত ইমেজ নির্বাচনের ওপর তার নিদারুণ প্রভাব বিস্তার করে চলে এবং এর ফলে আওয়ামী লীগ যে সংখ্যাগরিষ্ঠ আসনে জয়লাভ করবে, এ নিয়ে কারও কোনো সন্দেহ ছিল না।...’
প্রথম সংসদ নির্বাচনে ৩০০ আসনের ১১টিতে ক্ষমতাসীন দলের প্রার্থীরা বিনা প্রতিদ্বন্দ্বিতায় নির্বাচিত হয়েছিলেন। বঙ্গবন্ধু শেখ মুজিবুর রহমান চারটি আসনে প্রার্থী হন এবং দুটি আসনে বিনা প্রতিদ্বন্দ্বিতায় নির্বাচিত হন। বিনা প্রতিদ্বন্দ্বিতায় নির্বাচিত অন্য নয়জন ছিলেন সোহরাব হোসেন, তোফায়েল আহমেদ, মোতাহার উদ্দিন, কে এম ওবায়দুর রহমান, এ এইচ এম কামারুজ্জামান, রফিক উদ্দিন ভূঁইয়া, মনোরঞ্জন ধর, সৈয়দ নজরুল ইসলাম ও জিল্লুর রহমান।
সরকার–সমর্থক সংবাদপত্রগুলোতেও পূর্বাভাস দেওয়া হয়েছিল, বিরোধী দলগুলো ১৫-২০টি আসন পেতে পারে। কিন্তু ফল প্রকাশের পর দেখা গেল, ২৮৯টি আসনের মধ্যে আওয়ামী লীগ ২৮২ আসনে জয়ী হয়েছে। ২টি আসনে বিরোধীরা এবং স্বতন্ত্র প্রার্থীরা জয়ী হয়েছেন বাকি ৫টি আসনে। বিরোধী দলগুলোর মধ্যে বাংলাদেশ জাতীয় লীগের প্রবীণ নেতা আতাউর রহমান খানের জয়লাভের বিষয়টি ছিল উল্লেখযোগ্য।
এ নির্বাচনে ভোটার উপস্থিতি ছিল ৫৫.৬২ শতাংশ। মোট বৈধ ভোটের ৭৩.২০ ভাগই পেয়েছিল আওয়ামী লীগ। দ্বিতীয় সর্বোচ্চ ৮.৩৩ ভাগ ভোট পেয়েছিল ন্যাপ (মোজাফফর)। এরপর জাসদ ৬.৫২ এবং ন্যাপ (ভাসানী) পেয়েছিল ৫.৩২ ভাগ ভোট।
নির্বাচনে নিশ্চিত বিজয়ের সম্ভাবনা সত্ত্বেও বিরোধীদের প্রতি আওয়ামী লীগের অবস্থান ছিল বেশ কঠোর। নির্বাচনে বেশ কিছু আসনে ভোট গণনায় বিরোধীদলীয় প্রার্থীরা এগিয়ে থাকলেও তাঁদের শেষ পর্যন্ত জয়ী হতে দেওয়া হয়নি বলে বিরোধীদের পক্ষ থেকে দাবি করা হয়েছিল। এ প্রক্রিয়ায় তৎকালীন আওয়ামী লীগ নেতা খন্দকার মোশতাক আহমদকে জয়ী ঘোষণার বিষয়টি ছিল বহুল আলোচিত।
এ বিষয়ে তাজউদ্দীন আহমদ: নেতা ও পিতা বইয়ে শারমিন আহমেদ লিখেছেন, ‘নির্বাচনে আওয়ামী লীগ জয়লাভ করলেও দলের কিছু নেতা নির্বাচনে কারচুপি করে জিতেছে এ খবর কিছু পত্রিকায় প্রকাশিত হয় এবং বড়দের আলোচনা থেকেও সে খবর শুনতে পাই। সিলেটের কয়েকটি আসনে কারচুপি এবং কুমিল্লায় খন্দকার মোশতাক চুরি করে জিতেছে এই খবরগুলো রাজনৈতিক মহলে তখন অজানা ছিল না।’
জিয়া রাষ্ট্রপতি হিসেবে দায়িত্ব নেওয়ার পর সেই বছরের ৩০ মে গণভোট হয়। জিয়ার ওপর জনগণের আস্থা আছে কি না, সেটা জানাই ছিল এর উদ্দেশ্য। গণভোটে তিনি প্রায় ৯৯ শতাংশ ভোট পেয়েছেন বলে সরকারিভাবে দেখানো হয়। পরে ১৯৭৮ সালের ৩ জুন রাষ্ট্রপতি নির্বাচন অনুষ্ঠিত হয়। ওই নির্বাচনে জিয়া তাঁর প্রতিদ্বন্দ্বী মুক্তিযুদ্ধের সর্বাধিনায়ক এম এ জি ওসমানীকে বড় ব্যবধানে হারিয়ে রাষ্ট্রপতি হন। ১৯৭৮ সালের ১ সেপ্টেম্বর তিনি বাংলাদেশ জাতীয়তাবাদী দল (বিএনপি) গঠন করে আনুষ্ঠানিকভাবে দলের নেতৃত্বে আসেন।
কেউ কেউ মনে করেন, ডান, বাম, ইসলামপন্থীদের এক প্ল্যাটফর্মে এনে জিয়া ‘ভারসাম্যের রাজনীতি’ চালু করেছিলেন। আবার কারও কারও মতে, এটি ছিল ‘সুবিধাবাদের রাজনীতি’। তিনি ‘বাংলাদেশি জাতীয়তাবাদ’ নামে নতুন একটি ধারা তৈরি করেন। এটি ছিল তাঁর অন্যতম নির্বাচনী ইস্যু।
রাষ্ট্রপতি নির্বাচনে ‘জয়ী’ হয়ে জিয়া জাতীয় নির্বাচন অনুষ্ঠানে আগ্রহী হয়ে ওঠেন। ১৯৭৯ সালের ১৮ ফেব্রুয়ারি জাতীয় নির্বাচন অনুষ্ঠিত হয়। এ নির্বাচনের আগেই আওয়ামী লীগ দুই ভাগ হয়ে গিয়েছিল। এর এক অংশের নেতৃত্বে ছিলেন আবদুল মালেক উকিল। আরেক অংশের নেতৃত্ব দেন মিজানুর রহমান চৌধুরী। নবগঠিত বিএনপি, আওয়ামী লীগের দুই অংশ, ন্যাপ (মোজাফফর), সিপিবি, জাসদসহ মোট ২৯টি দল নির্বাচনে অংশ নেয়। নির্বাচনে মোট প্রার্থী ছিলেন ২ হাজার ১২৫ জন।
সামরিক শাসনের অধীনে অনুষ্ঠিত এ নির্বাচনে ৩০০ আসনের মধ্যে ২০৭টিতে জয়ী হয় বিএনপি। আওয়ামী লীগ (মালেক) পায় ৩৯টি আসন। আওয়ামী লীগ (মিজান) ২টি, জাসদ ৮টি এবং এমএল–আইডিএল (মুসলিম লীগ ও ইসলামিক ডেমোক্রেটিক লীগ) পায় ২০টি আসন। এ ছাড়া স্বতন্ত্র্র প্রার্থীরা পেয়েছিলেন ১৬টি আসন।
এ নির্বাচনে ভোটার উপস্থিতি ছিল ৫০.৬২ শতাংশ। এর মধ্যে বিএনপি ৪১.১৬ ভাগ, আওয়ামী লীগ মালেক ২৪.৫৫ ভাগ, আওয়ামী লীগ (মিজান) ২.৭৮ ভাগ, জাসদ ৪.৮৪ ভাগ এবং এমএল–আইডিএল পায় ১০.০৮ ভাগ ভোট।
বিরোধী দলগুলো এ নির্বাচন নিয়ে অভূতপূর্ব কারচুপির অভিযোগ তুলেছিল। আওয়ামী লীগ (মালেক) অভিযোগ করেছিল, বিভিন্ন গোয়েন্দা সংস্থার জরিপের ভিত্তিতে ‘নীলনকশা’র এ নির্বাচনের ফল পূর্বনির্ধারিত ছিল।
মহিউদ্দিন আহমদ তাঁর বিএনপি: সময়–অসময় বইয়ে আবদুল মালেক উকিলকে উদ্ধৃত করে লিখেছেন, ‘নির্বাচনের আগেই বঙ্গভবনে ফলাফল সম্পর্কে যে নীলনকশা তৈরি হয়েছিল, সেটাই বাস্তবায়ন করা হয়েছে; সবকিছুই নির্ধারিত হয়েছে নির্বাচনের আগে নেওয়া বিভিন্ন সংস্থার জরিপের ভিত্তিতে।’
সামরিক শাসনের অধীনে অনুষ্ঠিত এ নির্বাচন নিয়ে শুরু থেকেই নানা শঙ্কা ছিল। বিরোধী দলগুলো নির্বাচনে অংশগ্রহণের ব্যাপারে সামরিক আইন বাতিলসহ বেশ কিছু শর্ত দিয়েছিল। তবে সেসব শর্ত পূরণ না হলেও তারা নির্বাচনে অংশ নিয়েছিল।
এ বিষয়ে রাজশাহী বিশ্ববিদ্যালয়ের রাষ্ট্রবিজ্ঞান বিভাগের সাবেক অধ্যাপক আবুল ফজল হক বাংলাদেশের শাসনব্যবস্থা ও রাজনীতি বইয়ে বলেছেন, ‘...বিরোধী দলসমূহ এ নির্বাচনে অভূতপূর্ব কারচুপির অভিযোগ করলেও সংসদে যোগ দিয়ে জিয়ার সামরিক সরকারকে বৈধতা দেয়।’
নির্বাচনের পর ২ এপ্রিল সংসদের প্রথম অধিবেশন বসে। ১৯৭৯ সালের ৬ এপ্রিল সামরিক শাসন প্রত্যাহার করা হয়। সেদিনই সংসদে সংবিধানের পঞ্চম সংশোধনী পাস হয়। পুরো প্রক্রিয়ার মধ্য দিয়ে জিয়া নবগঠিত বিএনপিকে ক্ষমতায় নিয়ে আসেন এবং নিজের ক্ষমতা দখলকে বৈধতা দেন।"
2024-01-01 11:08:36,"বরগুনায় টাকা নিয়ে কেন্দ্রে ভোটার পাঠানোর প্রস্তাব বিএনপি নেতার, অডিও ফাঁস","একজন প্রার্থীর কাছ থেকে টাকা নিয়ে কর্মী-সমর্থকদের ভোটকেন্দ্রে পাঠানোর প্রস্তাব দিয়েছেন বরগুনার আমতলী উপজেলা বিএনপির আহ্বায়ক জালাল উদ্দিন ফকির। দলের ইউনিয়ন পর্যায়ের নেতাদের কাছে এই প্রস্তাব দেওয়ার একটি অডিও ফাঁস হয়েছে। উপজেলার শীর্ষ নেতার এমন প্রস্তাবে ক্ষোভ প্রকাশ করেছেন স্থানীয় বিএনপির নেতা-কর্মীরা।
দলীয় সূত্রে জানা গেছে, বিএনপির চলমান আন্দোলনের বিষয়ে আলোচনা করতে গত বুধবার উপজেলার সব ইউনিয়নের সভাপতি ও সাধারণ সম্পাদকদের ডাকেন উপজেলা বিএনপির আহ্বায়ক জালাল উদ্দিন। তাঁর এক আত্মীয়ের বাসায় এই সভা হয়। সেখানে আলাপের একটি অডিও ফাঁস হয়েছে।
উল্লেখ্য, দ্বাদশ জাতীয় সংসদ নির্বাচনে বরগুনা-১ (সদর, আমতলী ও তালতলী) আসনে ১০ প্রার্থী প্রতিদ্বন্দ্বিতা করছেন। অবশ্য জাতীয় পার্টির প্রার্থী মো. খলিলুর রহমান গতকাল রোববার নির্বাচন থেকে সরে দাঁড়ানোর ঘোষণা দিয়েছেন। এখানে আওয়ামী লীগ মনোনীত প্রার্থীর পাশাপাশি দলের আরও তিন নেতা স্বতন্ত্র প্রার্থী হিসেবে নির্বাচনে প্রতিদ্বন্দ্বিতা করছেন।
অডিওতে জালাল উদ্দিন ফকির নেতা-কর্মীদের উদ্দেশে বলেন, আওয়ামী লীগের এক স্বতন্ত্র প্রার্থীর কাছ থেকে তিনি প্রস্তাব পেয়েছেন। তাঁকে ভোট দিলে তিনি প্রতিটি ইউনিয়নে খরচ বাবদ এক লাখ টাকা করে দেবেন। এই মুহূর্তে নেতা-কর্মীদের হাতে টাকাপয়সা নেই। পদধারী ছাত্রদল, যুবদলসহ বিএনপির নেতা-কর্মীরা মাঠে নামতে পারবেন না। তবে সাধারণ কর্মী ও সমর্থকেরা কেন্দ্রে গিয়ে ভোট দিয়ে আসবেন।
একপর্যায়ে উপজেলা বিএনপির সদস্যসচিব তুহিন মৃধাকে বলতে শোনা যায়, এত অল্প টাকার জন্য কেন আন্দোলন-সংগ্রাম ছেড়ে কর্মী–সমর্থকদের ভোটকেন্দ্রে পাঠাবেন? এমন প্রশ্নের জবাবে জালাল ফকির বলেন, ‘আমার পেটে ক্ষুধা আছে। আন্দোলন–সংগ্রামে কেউ ৫০ হাজার টাকা, এক লাখ টাকা দিতে পারবেন? পারবেন মাত্র ৫ হাজার টাকা, ১০ হাজার টাকা দিতে।’ ওই অডিওতে আরও বলতে শোনা গেছে, টাকা দুই ধাপে পাওয়া যাবে। নির্বাচনের মাঝামাঝি সময়ে অর্ধেক আর নির্বাচনের দিন বাকি অর্ধেক।
এ বিষয়ে উপজেলা বিএনপির আহ্বায়ক জালাল উদ্দিন ফকিরের মুঠোফোনে যোগাযোগের চেষ্টা করা হলে সংযোগ বন্ধ পাওয়া গেছে।
গুলিশাখালী ইউনিয়ন বিএনপির সভাপতি জসীম উদ্দিন বলেন, আন্দোলন চাঙা করতে জালাল উদ্দিন ফকির সভা ডেকেছিলেন। শুধু আন্দোলন জোরদারের কথা হয়েছে। তবে অডিওর বিষয়ে তিনি কিছুই জানেন না বলে দাবি করেন।
আমতলী উপজেলা বিএনপির সদস্যসচিব তুহিন মৃধা বলেন, আন্দোলন জোরদার করতে জালাল উদ্দিন ফকির সভা ডেকেছিলেন। ওই সভায় তিনি আন্দোলন-সংগ্রামের কথা বাদ দিয়ে এক স্বতন্ত্র প্রার্থীর কাছ থেকে টাকা এনে তাঁর পক্ষে কর্মী–সমর্থকদের ভোট দেওয়ার প্রস্তাব দেন। কিন্তু তিনি তাঁর এই প্রস্তাব প্রত্যাখ্যান করে চলে এসেছেন।"
2024-01-01 11:07:39,সুন্দরবনে কাঁকড়া ধরায় দুই মাসের নিষেধাজ্ঞা,"প্রজনন মৌসুম শুরু হওয়ায় আজ সোমবার থেকে সুন্দরবনে কাঁকড়া ধরার ওপর দুই মাসের নিষেধাজ্ঞা জারি করা হয়েছে। বন বিভাগের পক্ষ থেকে ইতিমধ্যে জেলেদের কাঁকড়া ধরার পাস (অনুমতিপত্র) বন্ধ রাখা হয়েছে। আজ ১ জানুয়ারি থেকে আগামী ২৯ ফেব্রুয়ারি পর্যন্ত এ নিষেধাজ্ঞা জারি থাকবে।
প্রজনন মৌসুমে কাঁকড়া রক্ষা করতেই এ উদ্যোগ বলে জানিয়েছেন খুলনা অঞ্চলের বন সংরক্ষক মিহির কুমার দো। তিনি বলেন, প্রতিবছর জানুয়ারি ও ফেব্রুয়ারি—এ দুই মাস কাঁকড়া সুন্দরবনের নদী-খালে ডিম পাড়ে। সেই ডিম থেকে বাচ্চা ফুটে বের হয়। এ সময়ে তাই কাঁকড়ার প্রজনন নির্বিঘ্ন রাখতে এ নিষেধাজ্ঞা জারি করা হয়েছে।
নিষেধাজ্ঞা সামনে রেখে কয়েক দিন ধরে গহিন সুন্দরবন থেকে লোকালয়ে ফিরেছেন উপকূলীয় অঞ্চলের কাঁকড়া ধরার জেলেরা। তবে এই দুই মাস সংসার কীভাবে চলবে, তা নিয়ে দুশ্চিন্তায় পড়েছেন তাঁরা। কাঁকড়া ধরার জেলেরা বলছেন, বন্ধের দিনগুলোয় তাঁদের জন্য সরকারি কোনো ভাতার ব্যবস্থা না থাকায় মানবেতর জীবন যাপন করতে হয়। বন্ধের এই সময়ে সরকারি সহায়তার দাবি তাঁদের।
বন বিভাগের তথ্য অনুযায়ী, সুন্দরবনের ৬ হাজার ১৭ বর্গকিলোমিটার বাংলাদেশ অংশে জলভাগের পরিমাণ ১ হাজার ৮৭৪ দশমিক ১ বর্গকিলোমিটার, যা পুরো সুন্দরবনের আয়তনের ৩১ দশমিক ১৫ শতাংশ। সুন্দরবনের জলভাগে ২১০ প্রজাতির সাদা মাছ, ২৪ প্রজাতির চিংড়ি ও ১৪ প্রজাতির কাঁকড়া আছে। জানুয়ারি ও ফেব্রুয়ারি—এ দুই মাস কাঁকড়ার প্রজনন মৌসুম হওয়ায় ৫৯ দিনের জন্য জেলেদের সুন্দরবনে প্রবেশ করে কাঁকড়া ধরার অনুমতি বন্ধ রাখে বন বিভাগ।
গতকাল রোববার বিকেলে খুলনার সুন্দরবনসংলগ্ন কয়রা উপজেলার কপোতাক্ষ ও শাকবাড়িয়া নদীর তীরে গিয়ে দেখা গেছে, সুন্দরবন থেকে নৌকা নিয়ে লোকালয়ে ফিরছেন জেলেরা। নৌকা থেকে কাঁকড়া ধরার চারো (বাঁশের তৈরি খাঁচা), কাঁকড়া রাখার ঝুড়িসহ অন্যান্য মালামাল সরিয়ে নিচ্ছেন তাঁরা। কেউ কেউ আবার নৌকা মেরামত করার জন্য বেড়িবাঁধের ওপর উঠিয়ে রাখছেন।
সুন্দরবনসংলগ্ন ৪ নম্বর কয়রা গ্রামের কাঁকড়া ধরার জেলে মোশাররফ হোসেন বলেন, ‘টানা ছয় দিন সুন্দরবনের নদী ও খালে কাঁকড়া ধরে লোকালয়ে ফিরেছি। খুব বেশি কাঁকড়া ধরতে পারিনি। সামনের বন্ধের সময় সংসার চালানোর মতো সঞ্চয় করা টাকা নেই। এ নিয়ে বিপদে আছি।’
কয়রার মঠবাড়ি এলাকার কাঁকড়া ধরার জেলে আবু মুসা বলেন, গতকাল বিকেলে কাঁকড়া ধরার পাঁচ শতাধিক নৌকা সুন্দরবন থেকে লোকালয়ে ফিরে এসেছে। আর্থিকভাবে সচ্ছল কোনো লোক সুন্দরবনে জীবনের ঝুঁকি নিয়ে কাঁকড়া ধরতে যান না। যাঁরা যান, তাঁরা প্রায় সবাই দরিদ্র। দুই মাস নিষেধাজ্ঞা চলাকালে এই পরিবারগুলোর চলতে কষ্ট হয়। মহাজনদের কাছ থেকে দাদন (বিশেষ শর্তে ঋণ) নিয়ে চলতে হয়। তিনি নিষেধজ্ঞার এই সময় সরকারি সহায়তার দাবি জানান।
কয়রা উপজেলা কাঁকড়া ব্যবসায়ী সমিতির সাধারণ সম্পাদক আলমগীর হোসেনের দাবি, কয়রা থেকে মাসে অন্তত ১০ লাখ টাকার কাঁকড়া ঢাকায় পাঠানো হয়। আর বিদেশে রপ্তানি করা কাঁকড়ার ৯৯ শতাংশ সুন্দরবন থেকে ধরা হয়। জানুয়ারি-ফেব্রুয়ারি, এ দুই মাসে রপ্তানি শূন্যের কোঠায় নেমে আসে। ফলে এর সঙ্গে জড়িত কয়েক হাজার মানুষ এ সময় বেকার হয়ে পড়েন।’
বন বিভাগ সূত্রে জানা গেছে, কয়রার বানিয়াখালী, কাশিয়াবাদ, কোবাদক ফরেস্ট স্টেশনসহ খুলনা রেঞ্জের আওতায় ২ হাজার ৯০০টি নৌকার সুন্দরবনে প্রবেশের অনুমতিপত্র আছে। উপজেলা মৎস্য কর্মকর্তার কার্যালয়ের তথ্য অনুযায়ী, কয়রায় নিবন্ধিত জেলে আছেন ১৩ হাজার ৫২৬ জন। তবে এর প্রায় অর্ধেকই কাঁকড়া ধরার জেলে।
সুন্দরবনের কাশিয়াবাদ ফরেস্ট স্টেশনের কর্মকর্তা নির্মল কুমার বলেন, জানুয়ারি ও ফেব্রুয়ারি মাসে কাঁকড়া ডিম পাড়ে। এ ছাড়া কাঁকড়ার যখন ডিম হয়, তখন এদের ধরা খুবই সহজ। এরা ক্ষুধার্ত থাকে। এদের সামনে যে খাবার দেওয়া হয়, তা খাওয়ার জন্য দ্রুত এগিয়ে আসে। যদি এ সময় কাঁকড়া শিকার না করা হয়, তাহলে পরের বছর বেশি কাঁকড়া উৎপাদন সম্ভব। সুন্দরবনে টহল জোরদার করা হয়েছে।"
2024-01-01 17:22:32,"বিশ্ব অর্থনীতি ভালো হচ্ছে, দেশে কবে","‘আলো ক্রমে আসিতেছে’—কমলকুমার মজুমদার অন্তর্জলী যাত্রা উপন্যাসের শুরুই করেছিলেন এভাবে। ২০২৪ সালের অর্থনীতি নিয়ে এখন এমনটাই বলা যায়। অন্তত বিশ্ব অর্থনীতি নিয়ে এই পূর্বাভাসই দিচ্ছেন অর্থনীতিবিদসহ আইএমএফ, ওইসিডি, জেপি মরগ্যান, এসঅ্যান্ডপি বা গোল্ডম্যান স্যাকসের মতো প্রতিষ্ঠান।
২০২৪ সালে বিশ্ব অর্থনীতির সবচেয়ে বড় সুখবর হচ্ছে মূল্যস্ফীতি কিছু কমবে। সবচেয়ে বড় অর্থনীতির দেশ যুক্তরাষ্ট্র ২০২৩ সালে মন্দা এড়াতে পেরেছে, নতুন বছরেও পারবে। বড় পতন ঘটবে না। যাকে বলা হচ্ছে ‘সফট ল্যান্ডিং’। অর্থাৎ কর্মসংস্থানে বড় ধরনের বিরূপ প্রভাব ছাড়াই মূল্যস্ফীতি তারা আরও কমাতে পারবে। যদিও সরবরাহ সংকট দ্রুত কাটবে না, তবে আরও খারাপ হবে না। কিছু দুশ্চিন্তা আছে চীন নিয়ে, তাদের প্রবৃদ্ধির গতি শ্লথই থাকবে। তারপরও সব মিলিয়ে বিশ্ব অর্থনীতি ভালো করবে বলেই পূর্বাভাস দেওয়া হচ্ছে।
এমনিতেও ২০২৩ সালে যতটা ধারণা করা হয়েছিল, বিশ্ব অর্থনীতির অবস্থা ততটা খারাপ হয়নি। যুক্তরাষ্ট্রসহ বেশির ভাগ দেশ সুদহার বাড়িয়ে মূল্যস্ফীতি কমিয়েছে। তাই ২০২৪ ঘিরে সবার মনেই আশাবাদ, সে তুলনায় বাংলাদেশ নিয়ে আশাবাদ কম। কমলকুমার মজুমদার লিখেছিলেন, ‘আর অল্পকাল গত হইলে রক্তিমতা প্রভাব বিস্তার করিবে, পুনর্ব্বার আমরা, প্রাকৃতজনেরা, পুষ্পের উষ্ণতা চিহ্নিত হইব। ক্রমে আলো আসিতেছে।’ বাংলাদেশের অর্থনীতি নিয়ে এখন প্রশ্ন হচ্ছে, আসলেই কি ‘ক্রমে আলো আসিতেছে’? আসলে অল্পকাল কবে শেষ হবে।
মানুষের সঙ্গে প্রকৃতির নিষ্ঠুর আচরণ শুরু হয় ২০২০ সাল থেকে, কোভিড–১৯ নামে অতিমারি বিশ্ব অর্থনীতিকে থামিয়ে দিয়েছিল। এরপরের নিষ্ঠুরতা মানুষের তৈরি। ২০২২ সালের ফেব্রুয়ারিতে রাশিয়া ইউক্রেন আক্রমণ করলে বিশ্ব অর্থনীতি বড় ধরনের হোঁচট খায়। সেখান থেকে বিশ্ব অর্থনীতি এখনো বের হতে পারেনি।
বাংলাদেশের অর্থনীতির সংকটের কারণ কেবল কোভিড বা রাশিয়া-ইউক্রেন যুদ্ধ নয়। সর্বনিম্ন কর-জিডিপি অনুপাত, কৃত্রিমভাবে টাকাকে অতিমূল্যায়িত রাখা এবং ভঙ্গুর আর্থিক খাত অর্থনীতির সংকট আরও প্রকট করেছে। এর সঙ্গে যুক্ত হয়েছে উচ্চ মূল্যস্ফীতি, আর্থিক লেনদেনের হিসাবে ভারসাম্যহীনতা। ২০২৪ সাল শুরু হচ্ছে উত্তরাধিকারসূত্রে পাওয়া এসব সংকট নিয়েই।
২০২৩ সাল শুরু হয়েছিল ৮ দশমিক ৫৭ শতাংশ মূল্যস্ফীতি নিয়ে। সেই মূল্যস্ফীতি এখন সাড়ে ৯ শতাংশ। এই ১২ মাসে বৈদেশিক মুদ্রার রিজার্ভ কমেছে ১২ বিলিয়ন ডলার, অর্থাৎ মাসে ১ বিলিয়ন বা ১০০ কোটি ডলার করে। বছরের শুরুতে ডলারের দর ছিল ১০৫ টাকা, সেই ডলার এখন কাগজে–কলমে ১১০ টাকা, বাস্তবে প্রায় ১২০ টাকা। নগদ টাকা বা তারল্যসংকটের কারণে কলমানি হার (এক ব্যাংক থেকে আরেক ব্যাংকের অর্থ ধার নেওয়ার সুদহার) ৫ দশমিক ৭৭ শতাংশ থেকে বেড়ে হয়েছে ৯ দশমিক ১৬ শতাংশ। বৈদেশিক মুদ্রায় আয় কমে যাওয়ায় আর্থিক হিসাবে ঘাটতি এখন প্রায় ৪০০ কোটি ডলার, অথচ গত ১২ বছরে আর কখনোই আর্থিক হিসাবে ঘাটতি দেখেনি বাংলাদেশ। প্রবৃদ্ধি কমে গেছে রপ্তানি ও প্রবাস আয়েও।
এখান থেকে উত্তরণ কীভাবে, সেটাই এখন প্রশ্ন। কেননা সংকট তৈরি হয়েছে অনেকগুলো পুঞ্জীভূত কারণে। তা থেকে বের হওয়া সহজ নয় বলেই বিশেষজ্ঞরা মনে করেন।
ব্যাংক খাতের লাগাম কার হাতে
২০২২ সাল ছিল সংকটের মূল কারণ এড়ানো বা অস্বীকারের বছর। সব দায় চাপানো হয় কোভিড আর যুদ্ধের ওপর। ওই বছরে বিশ্বের প্রায় সব দেশ যখন মূল্যস্ফীতি কমাতে সুদহার বাড়িয়েছে আগ্রাসীভাবে, তখনো বাংলাদেশ মুদ্রানীতিকে ব্যবহারই করেনি। ফলে সুদহারের ৯-৬ রাখে সরকার। তাতে তো কোনো কূলেরই রক্ষা হয়নি। বরং সংকট আরও বেড়েছে। ২০২৩ সালে নীতি বদলাতে বাধ্য হয় বাংলাদেশ ব্যাংক। মুদ্রানীতিতে বদল আনে।
অর্থনীতির সংকট তীব্র হওয়ায় সরকার অর্থনীতির নানা খাতে পরিবর্তনের চেষ্টা করলেও তেমন জোরোলো কোনো উদ্যোগ ছিল না ব্যাংক খাতে। বিশেষ করে নজরদারির দিক থেকে। ফলে খেলাপি ঋণ বেড়েছে। ব্যাংক থেকে নানা উপায়ে অর্থ বের করে নেওয়ার প্রবণতাও বেড়েছে। পাচার হয়েছে অর্থ। সব মিলিয়ে ব্যাংকের ওপর কর্তৃত্ব হারিয়েছে কেন্দ্রীয় ব্যাংক। বরং অনেক ক্ষেত্রে অনিয়মে নিশ্চুপ থেকেছে। রাজনৈতিকভাবে প্রভাবশালী ব্যবসায়ী গোষ্ঠীর হাতে জিম্মি হয়ে আছে ব্যাংক খাত। এই জিম্মিদশা থেকে বের হওয়ার মতো রাজনৈতিক অঙ্গীকার আছে কি না, সেটাও অনেকের প্রশ্ন।
প্রভাবশালী ম্যাগাজিন ইকোনমিস্ট গত ১৪ ডিসেম্বর সংখ্যায় লিখেছে, আবারও ক্ষমতায় আসছে আওয়ামী লীগ সরকার। এই নির্বাচনের আগে ব্যবসায়ী নেতারা রীতিমতো সভা করে ক্ষমতাসীন দলকে সমর্থন দিয়েছেন। তাঁরা নানা ধরনের সুবিধাও নিয়েছেন ১৫ বছর ধরে। ফলে আবার ক্ষমতায় বসে কোনো ব্যবস্থা নেওয়া হবে, এমন আশাবাদ বিশেষজ্ঞরাও করতে পারছেন না। আর এই আশঙ্কা সত্যি হলে অর্থনীতির ঝুঁকিও থেকে যাবে। অর্থনীতির জন্য সবচেয়ে বড় বিপদের নাম আর্থিক খাতের ওপর আস্থাহীনতা। এটা ঠিক করতে হবে নতুন বছরেই।
আওয়ামী লীগ নির্বাচনী ইশতেহারে এসব বিষয়ে বেশ কিছু প্রতিশ্রুতি অবশ্য দিয়েছে। দলটি বলেছে, ‘খেলাপি ঋণ আদায়ে কঠোর আইন প্রয়োগ এবং ব্যাংক যাতে বিধিনির্ধারিত সঞ্চিতি রাখে, তা নিশ্চিত করা হবে।’ পাশাপাশি ইশতেহারে আর্থিক খাতে শৃঙ্খলা প্রতিষ্ঠা ও অপরাধ দমন বিষয়ে বলা হয়েছে, ‘পুঁজি পাচারকারীদের বিরুদ্ধে কার্যকর ব্যবস্থা গ্রহণ করা হবে। রাষ্ট্র ও সমাজের সকল স্তরে ঘুষ-দুর্নীতি উচ্ছেদ, অনুপার্জিত আয় রোধ, ঋণ-কর-বিলখেলাপি ও দুর্নীতিবাজদের বিচারব্যবস্থার মাধ্যমে শাস্তি প্রদান এবং তাদের অবৈধ অর্থ ও সম্পত্তি বাজেয়াপ্ত করা হবে।’ এসব কথা আগেও একাধিকবার বলা হয়েছিল। সুতরাং গত ১৫ বছরে যা করা যায়নি, আগামী ৫ বছরে তা কতটা করতে পারবে সরকার, সেটাও বড় প্রশ্ন।
এ খাঁচা ভাঙব কেমন করে
বিদায় নেওয়া বছরটি ছিল আন্তর্জাতিক মুদ্রা তহবিলের (আইএমএফ) সঙ্গে নতুন করে সম্পর্ক তৈরির বছর। ৪৭০ কোটি ডলার ঋণের দুটি কিস্তি পেয়েছে বাংলাদেশ। নতুন বছরে আরও দুই কিস্তি ঋণ পাওয়ার কথা। এই ঋণ পেতে ২০২৩ সালে শর্ত পূরণের অংশ হিসেবে বেশ কিছু প্রস্তুতিমূলক কাজ করতে হয়েছে। তবে আরও অনেক বেশি শর্ত পূরণ করতে হবে ২০২৪ সালে। এর মধ্যে রয়েছে করছাড় কমানো, জ্বালানি তেলের দাম সমন্বয়, ভর্তুকি যৌক্তিক করা, খেলাপি ঋণ হ্রাস, রাষ্ট্রমালিকানাধীন ব্যাংকের দুর্দশাগ্রস্ত সম্পদের তালিকা নিয়মিত প্রকাশ, ব্যাংক খাতের তদারকিতে পরিকল্পনা প্রণয়ন, নীতি সুদহারের কাঠামো ঠিক করা; রাষ্ট্রমালিকানাধীন প্রতিষ্ঠানগুলোর আর্থিক ঝুঁকি কমানো, ইত্যাদি। অর্থাৎ বেশ কিছু কঠিন সংস্কার করতে হবে সরকারকে। চরকির আলোচিত ওয়েব সিরিজ মাইশেলফ অ্যালেন স্বপনের সংলাপ ধার করে সরকারকে প্রশ্ন করতে হয়, ‘পারবা?’
অর্থনীতিবিদেরা মনে করেন, এসব সংস্কার করা বেশ কঠিনই হবে। আর আইএমএফও প্রথম দুই কিস্তির সময় যে ছাড় দিয়েছে, নতুন বছরে এতটা নমনীয় হবে না। আইএমএফের সাবেক কর্মকর্তা আহসান এইচ মনসুরও এমনটাই মনে করেন। ফলে নতুন বছরে সরকারের জন্য বড় চ্যালেঞ্জ হবে আইএমএফকে সন্তুষ্ট রাখা।
বাড়াতে হবে বিনিয়োগ
২০১৩ সালে বিশ্ব অর্থনীতির জন্য স্বস্তির জায়গা ছিল কর্মসংস্থান না কমিয়েই মূল্যস্ফীতি অনেকটা নিয়ন্ত্রণে আনা। বাংলাদেশের সংকট এখানেই। ডলার–সংকট এখনো আছে। আমদানির রাশ টেনে রিজার্ভের পতন ঠেকানোর চেষ্টাও খুব ফলপ্রসূ হয়নি। আবার কেবল ৯ শতাংশ সুদহার যে বিনিয়োগ বাড়ায় না, সে প্রমাণও বাংলাদেশ পেয়েছে। আর ছিল অব্যাহত জ্বালানিসংকট। ফলে তিন বছর ধরেই বিনিয়োগ পরিস্থিতি মন্দাবস্থায়।
অর্থনীতিকে ঘুরে দাঁড়াতে হলে সবার আগে বিনিয়োগের এই মন্দা থেকে বের হতে হবে। সামষ্টিক অর্থনীতির স্থিতিশীলতা নিয়ে যে ঝুঁকি তৈরি হয়েছে, তা–ও দূর করতে হবে। আর এ জন্য প্রয়োজন অর্থনীতির নেতৃত্ব কার হাতে থাকবে, তা ঠিক করা। বিশেষ করে ৭ জানুয়ারির নির্বাচনের পরে। কেন্দ্রীয় ব্যাংক গত দুই বছরে স্বাধীনভাবে কাজ করেছে। একজন রাজনৈতিক অর্থমন্ত্রী অর্থনীতির নীতি নির্ধারণে কী ভূমিকা রাখবেন, সেটি গুরুত্বপূর্ণ হয়ে উঠবে নতুন বছরে।
কেন্দ্রীয় ব্যাংক গভর্নর দায়িত্ব নেওয়ার পর থেকেই অর্থনীতির সংকট কবে কাটবে, এ বিষয়ে অনেকবার কথা বলেছেন। কিন্তু কোনো পূর্বাভাসই মেলেনি। সবশেষে গত নভেম্বর মাসের শুরুতে তিনি বলেছেন, পরিস্থিতি একেবারে তলানিতে নেমে এসেছে। আর খারাপ হওয়ার সুযোগ নেই। এখন অর্থনীতির ঘুরে দাঁড়ানোর সময়। তাঁর আশাবাদ ছিল, জাতীয় নির্বাচনের পর অর্থনীতি স্থিতিশীলতা ও স্বাভাবিক ধারায় ফিরবে। মার্চের মধ্যে সংকট কেটে যাবে। আবার গত নভেম্বরের শেষ সপ্তাহে এক সাক্ষাৎকারে তিনি বলেছেন, জুনের মধ্যেই অর্থনীতি ঘুরে দাঁড়াবে।
ঘুরে দাঁড়ানোর জাদুটা কী
অর্থনীতিবিদেরা এতটা আশাবাদী নন। কেননা এ জন্য যেসব উদ্যোগ নিতে হবে, তার ঘাটতি আছে বলে মনে করেন তাঁরা। অর্থনীতিবিদ জাহিদ হোসেন প্রথম আলোর কাছে সংকটের বর্ণনা দিয়েছেন এভাবে, মোটাদাগে অর্থনীতিতে এখন তিনটি সমস্যা আছে। প্রথম সমস্যা হলো উচ্চ মূল্যস্ফীতি। দ্বিতীয় সমস্যা বৈদেশিক লেনদেনের ভারসাম্যহীনতা। তৃতীয়টি হলো আর্থিক খাতের ভঙ্গুরতা। ব্যাংক খাতে খেলাপি ঋণ বেড়েছে। সম্পদের পচন ধরেছে। অনেক প্রতিষ্ঠানের মূলধনের ঘাটতি হয়েছে। এই তিন সমস্যার সমাধান করতে হবে। কেননা, সামষ্টিক অর্থনীতি একধরনের অক্সিজেনের মতো। রোগীর শ্বাসকষ্ট থাকলে অন্য রোগের চিকিৎসার মানে হয় না। আগে রোগীর শ্বাসকষ্ট ঠিক করতে হবে।
নতুন বছরে বিশ্ব অর্থনীতি ঘুরে দাঁড়ানোর স্বপ্ন দেখছে। এর কিছু লক্ষণও আছে। জাহিদ হোসেন মনে করেন, ‘২০২৪ সালে বিশ্ব অর্থনীতির মন্দার আশঙ্কা খুবই কম। সুদের হার বাড়বে না বলেও মনে করা হচ্ছে। এতে জ্বালানি তেলসহ বিভিন্ন ধরনের পণ্যমূল্য স্থিতিশীল থাকবে। এমন আন্তর্জাতিক প্রেক্ষাপট আমাদের অর্থনীতিতে স্থিতিশীলতা আনার পথ সুগম করবে। তবে তা স্বয়ংক্রিয়ভাবে হবে না। আমাদেরও কিছু উদ্যোগ নিতে হবে।’
তাহলে কী করতে হবে? জাহিদ হোসেনের মতে, অর্থনীতিতে স্থিতিশীলতা আনার চেষ্টা আমরা ২০২৩ সালেও করেছি। কিন্তু সেই কৌশল সুফল দেয়নি। যে পথে চলেছি, তা ঠিক ছিল না—এই ভুল কৌশলগুলোর স্বীকৃতি থাকতে হবে। উচ্চ মূল্যস্ফীতি নিয়ন্ত্রণে সুদের হার বৃদ্ধিসহ কিছু উদ্যোগ দেখা গেছে। তবে যতটা করা হয়েছে, তা যথেষ্ট কি না; অন্য দেশগুলো আরও কী করছে, তা দেখা উচিত। নতুন বছরে মূল্যস্ফীতি নিয়ন্ত্রণে আরও জোরালো পদক্ষেপ প্রয়োজন হতে পারে। বাজার ব্যবস্থাপনাও বড় বিষয় হয়ে দাঁড়িয়েছে। একেক সময় একেক পণ্যের দাম বেড়ে যায়। বড় ব্যবসায়ীরা সুযোগসন্ধানী আচরণ দেখাচ্ছেন। বাজার অস্থিরতায় পেছন থেকে যাঁরা ভূমিকা রাখছেন, তাঁদের বিরুদ্ধে ব্যবস্থা নিতে হবে। বৈদেশিক লেনদেনের ভারসাম্য ফিরিয়ে আনতে ডলারের দাম নির্ধারণে বাফেদা ও এবিবি মডেল বাদ দিতে হবে। বৈধ চ্যানেল ডলার প্রবাহ বাড়াতে হবে। আর্থিক খাতের সব প্রতিষ্ঠান একরকম নয়। আর্থিক খাতে ব্যাপকভাবে আস্থাহীনতা ছড়িয়ে পড়লে অর্থনীতি চালু রাখাই কঠিন হয়। আর্থিক খাতের সমস্যার স্বীকৃতি দেখা যাচ্ছে, কর্মসূচির ঘাটতিও নেই। তবে বাস্তবায়নে অলসতা আছে। কাজের গতি না এলে এই বিষফোড়া একদিন ক্যানসারে পরিণত হতে পারে।
সব মিলিয়ে বলা যায়, নির্বাচন ও গণতন্ত্র নিয়ে বিশ্বব্যাপী যে বৈধতার সংকট দেখা দিয়েছে, তা থেকে দৃষ্টি ফেরাতে অর্থনীতির উন্নয়নের দিকেই হয়তো নতুন সরকারের নজর বেশি থাকবে। তবে এ জন্য অনেক বেশি কঠোর সিদ্ধান্ত নিয়ে সংস্কার করতে হবে। নতুন বছরে এটাই হবে মূল চ্যালেঞ্জ। এই চ্যালেঞ্জ সরকার নেবে কমপক্ষে এই আশাবাদ তো রাখাই যায়।
জীবনানন্দ দাশের ‘স্বপ্নের হাতে’ কবিতার শেষ অংশেই তো বলা আছে, ‘উজ্জ্বল আলোর দিন নিভে যায়,/ মানুষেরো আয়ু শেষ হয়।/ পৃথিবীর পুরানো সে-পথ/ মুছে ফেলে রেখা তার—/কিন্তু এই স্বপ্নের জগৎ/চিরদিন রয়!"
2024-01-01 11:00:00,বুদ্ধির ব্যায়ামের সমাধান ও বিজয়ী,"অনুষ্ঠিত হলো বুদ্ধির ব্যায়াম-এর বিজয়ী বাছাই লটারি। ৩১ ডিসেম্বর, রোববার বিজ্ঞানচিন্তা কার্যালয়ে এ লটারির মাধ্যমে একজন বিজয়ী নির্বাচন করা হয়। এতে বিজয়ী হয়েছেন নিত্যজিৎ দেবনাথ। বিজয়ীর ঠিকানায় শিগগিরই পৌঁছে যাবে আকর্ষণীয় পুরস্কার। লটারির সময় উপস্থিত ছিলেন কিশোর আলোর সহকারী সম্পাদক আদনান মুকিত, সহসম্পাদক আহমাদ মুদ্দাসসের, বিজ্ঞানচিন্তার নির্বাহী সম্পাদক আবুল বাসার, সহসম্পাদক উচ্ছ্বাস তৌসিফ, সম্পাদনা দলের সদস্য কাজী আকাশ ও প্রদায়ক আব্দুল্লাহ আল মাকসুদসহ আরও অনেকে।
এর আগে, ২৬ ডিসেম্বর বিজ্ঞানচিন্তার ওয়েবসাইটে প্রকাশিত হয় ‘বুদ্ধির ব্যায়াম: কমেডি মুভি পছন্দ করে কে’। উত্তর পাঠানোর শেষ তারিখ ছিল ২৯ ডিসেম্বর। প্রায় ৬৫০ পাঠক উত্তর পাঠিয়েছেন বিজ্ঞানচিন্তার ই-মেইলে। বেশির ভাগ পাঠক সঠিক উত্তর দিয়েছেন। তাঁদের মধ্য থেকে লটারির মাধ্যমে বিজয়ী বাছাই করা হয়েছে।
চলুন, এবার সমাধান দেখে নেওয়া যাক।
প্রশ্নটি ছিল এরকম: সামান্থা, স্নেহা, সাবরিনা ও স্বপ্না চার বন্ধু। বন্ধু হলেও তাদের প্রত্যেকের বয়সের পার্থক্য এক বছর। বয়স যথাক্রমে ১১ বছর, ১২ বছর, ১৩ বছর ও ১৪ বছর। ছুটির দিনে তারা সবাই সামান্থার বাসায় বেড়াতে এসেছে। প্রত্যেকে পাশাপাশি চারটা চেয়ারে বসেছে। বিভিন্ন বিষয় নিয়ে তাদের মধ্যে চলছে আড্ডা। কে কোন ধরনের মুভি দেখতে পছন্দ করে, কার কী ধরনের খাবার পছন্দ—এসব নিয়ে চলছে আলোচনা। এই আলোচনায় উঠে এসেছে—তাদের প্রত্যেকের ভিন্ন ধরনের মুভি পছন্দ। এ তালিকায় আছে অ্যাকশনধর্মী মুভি, কমেডি, হরর ও থ্রিলার। মুভি দেখার সময় প্রত্যেকে ভিন্ন ভিন্ন খাবার খেতে পছন্দ করে। খাবারের তালিকায় আছে পটেটো, চকলেট, ড্রিংকস ও পপকর্ন। চারজন পরেছে চার ধরনের পোশাক। পোশাকের রং ভিন্ন ভিন্ন—কালো, নীল, সবুজ ও লাল। এখন এই চার জন সম্পর্কে ১৩টি তথ্য দেওয়া হবে আপনাকে সমস্যাটি সমাধানের জন্য। নিচের এই তথ্যগুলো পড়ে আপনাকে একটি প্রশ্নের উত্তর খুঁজতে হবে। চলুন, প্রথমে তথ্যগুলো জেনে নিই।
১. স্নেহা বসেছে সিরিয়ালের সবার শেষে বা প্রথমে।
২. কালো রঙের জামা পরা মেয়েটি সবার ছোট মেয়েটির বাঁয়ে কোথাও বসেছে।
৩. স্নেহা হরর মুভি দেখতে পছন্দ করে।
৪. ১৪ বছর বয়সী মেয়েটি বসেছে তৃতীয় স্থানে।
৫. লাল জামা পরা মেয়েটি বসেছে ১৩ বছর বয়সী মেয়ে ও অ্যাকশনধর্মী মুভি পছন্দ করে, এমন মেয়ের মাঝে কোথাও।
৬. সামান্থা থ্রিলার মুভি পছন্দ করে।
৭. যে চকলেট খেতে পছন্দ করে, সে আছে সবার শেষ বা শুরুতে।
৮. কালো জামা পরা মেয়েটি আছে থ্রিলার মুভি পছন্দ করা মেয়েটির বাঁয়ে।
৯. যে ড্রিংকস পছন্দ করে, সে কমেডি মুভি পছন্দকারী মেয়েটির ঠিক ডানে বসেছে।
১০. লাল জামা পরা মেয়েটি বসেছে পপকর্ন পছন্দকারী মেয়ে ও সাবরিনার মাঝে কোথাও।
১১. যে থ্রিলার মুভি দেখতে পছন্দ করে, সে সবার শেষ বা শুরুতে কোথাও আছে।
১২. সাবরিনা বসেছে স্নেহা ও সামান্তার মাঝের কোনো জায়গায়।
১৩. সবুজ জামা পরা মেয়েটি সবার শুরুতে বসেছে।
এখন আপনাকে খুঁজে বের করতে হবে, কমেডি মুভি পছন্দ করে কে?
এবার ১০ ও ১২ নং তথ্য খেয়াল করুন। ১০ নং তথ্যানুসারে লাল জামা পড়া মেয়েটি বসেছে পপকর্ন পছন্দকারী মেয়ে ও সাবরিনার মাঝে কোথাও। যেহেতু লাল জামা পড়া মেয়েটি দ্বিতীয় স্থানে আছে, সুতরাং তৃতীয় স্থানে হয় সাবরিনা বসেছে অথবা যে বসেছে সে পপকর্ন পছন্দ করে। এবার ১২ নং তথ্যে দেখুন, সাবরিনা বসেছে স্নেহা ও সামান্তার মাঝের কোনো জায়গায়। সুতরাং সাবরিনা কোনোভাবে প্রথম স্থানে বসতে পারে না। কারণ তাহলে মাঝে বসা হবে না। অর্থাৎ সাবরিনা বসেছে তৃতীয় স্থানে। সেক্ষেত্রে যে প্রথমে বসেছে, তার পছন্দের খাবার পপকর্ন। ৭ নং তথ্যানুসারে, চকলেট পছন্দকারী হয় শুরুতে বা শেষে বসেছে। আমরা ইতিমধ্যে জেনেছি, প্রথম স্থানে থাকা মেয়েটির পছন্দ পপকর্ন। সুতরাং, সবার শেষে বসেছে চকলেট পছন্দকারী। এবার ৯নং তথ্য দেখুন। ড্রিংকস পছন্দকারী বসেছে কমেডি সিনেমা পছন্দকারী মেয়েটির ঠিক ডানে। খেয়াল করুন, প্রথম ও চতুর্থ স্থানে থাকা মেয়েদের পছন্দের খাবার আমরা জানি। যেহেতু ড্রিংকস পছন্দকারী ডানে বসবে সেহেতু সে দ্বিতীয় স্থানে বসতে পারবে না। অর্থাৎ, তৃতীয় স্থানে থাকা বেক্তি ড্রিংকস পছন্দ করে। পছন্দের খাবারের ঘর বাকি রইল আর একটা। তার আর পটেটো পছন্দ করা ছাড়া উপায় নেই। এই তথ্যগুলো এখন ছকে বসাই।"
2024-01-28 12:02:49,প্রাথমিক শিক্ষক নিয়োগ: বিষয়ভিত্তিক মডেল টেস্ট ৩৯,"সরকারি প্রাথমিক বিদ্যালয়ে সহকারী শিক্ষক পদে নিয়োগের জন্য আগের মতো একযোগে বিজ্ঞপ্তি প্রকাশ না করে এবার বিভাগভিত্তিক বিজ্ঞপ্তি প্রকাশ করা হয়েছে। ইতিমধ্যে প্রথম ধাপের লিখিত পরীক্ষা অনুষ্ঠিত হয়েছে। দ্বিতীয় ও তৃতীয় ধাপের পরীক্ষার্থীদের প্রস্তুতির জন্য প্রথম আলো বিষয়ভিত্তিক মডেল টেস্টের আয়োজন করেছে। নিয়মিত আয়োজনের ৩৯তম পর্বে বাংলা বিষয়ের ওপর মডেল টেস্ট তৈরি করেছেন ঢাকার কোতোয়ালি থানার গোয়ালনগর সরকারি প্রাথমিক বিদ্যালয়ের সহকারী শিক্ষক বিশ্বজিত সুর।
১. ‘অঞ্চল’ শব্দের অর্থ শুধু ‘শাড়ির পাড়’ না বুঝিয়ে ‘এলাকা’ বোঝালে এখানে ঘটে অর্থের—
ক) সংকোচন
খ) প্রসার
গ) উন্নতি
ঘ) অবনতি"
2024-01-01 12:03:04,নতুন বছরের শপথ মাস না যেতেই হারিয়ে যায় কেন,
2024-01-01 10:33:27,৬৫ বছর পর পাওয়া গেল হারিয়ে যাওয়া মানিব্যাগ,"পুরোনো জিনিসের সঙ্গে কত স্মৃতিই না জড়িয়ে থাকে। আর বহু বছর আগে হারিয়ে যাওয়া কোনো কিছু যদি খুঁজে পাওয়া যায়, তাহলে তো বাড়তি আনন্দ। সম্প্রতি যুক্তরাষ্ট্রের জর্জিয়া অঙ্গরাজ্যের আটলান্টা শহরে ঘটেছে এমনই এক ঘটনা। শহরটিতে একটি সিনেমা হলে খুঁজে পাওয়া গেছে ৬৫ বছরের পুরোনো একটি মানিব্যাগ।
আটলান্টার ওই সিনেমা হলে সংস্কারের কাজ চলছিল। তখন একটি দেয়ালের পেছনের স্থান থেকে মানিব্যাগটি উদ্ধার করেন শ্রমিকেরা। এরপর সেটি তুলে দেওয়া হয় হলের মালিক ক্রিস এসকোবারের কাছে।
ক্রিস এসকোবারের ধারণা, মানিব্যাগটি কেউ সিনেমা হলে হারিয়ে ফেলেছিলেন। কারণ, সেটি যেখানে পাওয়া গেছে, সেখানে দর্শকদের হারিয়ে ফেলা জিনিসগুলো রেখে দেওয়া হতো। তবে পরে সংস্কারের কারণে ওই স্থান চোখের আড়ালে চলে যায়।
মানিব্যাগটি নিয়ে সংবাদমাধ্যম সিএনএনকে এসকোবার বলেন, ‘মানিব্যাগটি অতীতে ফিরে যাওয়ার একটি উপায়। আমাদের মনে হলো, এই মানিব্যাগের প্রকৃত মালিক হয়তো হলের আশপাশের এলাকাতেই থাকতেন। একবার ভাবুন তো, তাঁদের খুঁজে বের করাটা কেমন হবে?’
হ্যাঁ, এসকোবার প্রকৃত মালিকের খোঁজ করেছিলেন। তাঁর নাম–ঠিকানাও পেয়েছেন। জানা যায়, মানিব্যাগের মালিকের নাম ফলি কালব্রেথ। তবে দুভার্গ্যের বিষয় হলো, ২০০৫ সালে ৮৭ বছর বয়সে মৃত্যু হয় তাঁর।
শেষ পর্যন্ত ফলি কালব্রেথের ৭১ বছর বয়সী মেয়ে থিয়া কালব্রেথ চেম্বারলেনের হাতে ওই মানিব্যাগ তুলে দেন এসকোবার। তিনি জানিয়েছেন, তাঁর মা ১৯৫৮ সালে মানিব্যাগটি হারিয়ে ফেলেছিলেন। তখন তাঁর বয়স ছিল মাত্র ছয় বছর। খুঁজে পাওয়ার পর মানিব্যাগটিতে তাঁদের পরিবারের পুরোনো কিছু ছবি, একটি লাইব্রেরি কার্ড ও লটারির টিকিট পাওয়া গেছে।
সংবাদমাধ্যম ওয়াশিংটন পোস্টকে চেম্বারলেন বলেন, ‘মানিব্যাগটি হাতে পেয়ে কতটা হতবাক হয়েছিলাম, তা ভাষায় প্রকাশ করার মতো নয়।’"
2024-01-01 10:13:15,কুষ্টিয়ায় নিখোঁজের ১১ দিনেও ব্যাংক কর্মকর্তার সন্ধান পায়নি পরিবার,"জিডির তদন্তকারী কর্মকর্তা কুমারখালী থানার উপপরিদর্শক (এসআই) সাইফুল ইসলাম বলেন, ঘটনার তদন্ত চলছে। এখনই বিস্তারিত বলা যাচ্ছে না।
রায়হানা বেগম বলেন, দুই সন্তান নিয়ে তিনি মাসখানেক ধরে তাঁর বাবার বাড়ি খোকসাতে আছেন। তাঁর স্বামী কুমারখালী শেরকান্দি এলাকায় ভাড়া বাসা থেকে নিয়মিত ব্যাংকে যাওয়া–আসা করেন। ২১ ডিসেম্বর রাতে রাজীব মুঠোফোনে তাঁকে জানিয়েছিলেন ২২ ডিসেম্বর তিনি (রাজীব) গ্রামের বাড়ি ভেড়ামারা যাবেন। এরপর ২২ ডিসেম্বর সকাল সাড়ে ১০টার দিকে তাঁর সঙ্গে কথা বলে গ্রামের বাড়ির উদ্দেশে রওনা দেন। কিন্তু বের হওয়ার ১০ থেকে ১৫ মিনিট পর থেকে স্বামীর ফোন বন্ধ পান তিনি।
রায়হানা বেগম বলেন, ওই দিন বিকেল থেকেই তিনি তাঁর স্বামীকে স্বজন, বন্ধুসহ সব স্থানে খোঁজাখুঁজি করেও সন্ধান পাননি। পরে থানায় জিডি করেছেন তিনি। তাঁর ভাষ্য, স্বামী রাজীবের কোনো শত্রু ছিল না। তবে তাঁদের সংসার জীবনে কিছুটা পারিবারিক কলহ ছিল।
ব্যাংক কর্মকর্তার বড় ভাই সাইদুল ইসলাম বলেন, নিখোঁজের খবর পেয়ে সম্ভাব্য সব স্থানে খোঁজাখুঁজি করছেন তাঁরা। থানায়ও গিয়েছেন। তবু ভাইকে পাননি তিনি। তাঁর ভাষ্য, স্ত্রীর সঙ্গে তাঁর ভাইয়ের পারিবারিক কলহ ছিল।
পূবালী ব্যাংক, কুমারখালী শাখার ব্যবস্থাপক আবদুল হামিদ বলেন, রাজীব খুব ভদ্র, নম্র, ভালো মানুষ। অফিসে কারও সঙ্গে কোনো মনোমালিন্য ছিল না। কথা কম বলতেন। গত ২০ ডিসেম্বর অফিসে শেষ এসেছিলেন রাজীব।"
2024-01-01 10:09:08,"আকরাম বলছেন, পিএসএল হচ্ছে ‘মিনি’ আইপিএল","আইপিএলের (ইন্ডিয়ান প্রিমিয়ার লিগ) সঙ্গে পিএসএলের (পাকিস্তান সুপার লিগ) কোনো তুলনাই চলে না—এমন উল্লেখ করে ওয়াসিম আকরাম বলেছেন, পাকিস্তানের ফ্র্যাঞ্চাইজিভিত্তিক লিগটি হচ্ছে ‘মিনি আইপিএল’-এর মতো।
২০০৮ সালে শুরু হওয়া আইপিএল এরই মধ্যে বৈশ্বিক ক্রিকেটের কাঠামো বদলে দিতে বড় ভূমিকা রেখেছে। ক্রিকেটের সবচেয়ে বড় ফ্র্যাঞ্চাইজিভিত্তিক লিগ এটিই। এখন এ লিগে খেলে ১০টি দল। সর্বশেষ ‘মিনি’ নিলামে আইপিএল নিলামের ইতিহাসের রেকর্ড ভেঙে অস্ট্রেলিয়া অধিনায়ক প্যাট কামিন্স ও ফাস্ট বোলার মিচেল স্টার্ককে কেনা হয়েছে।
অন্যদিকে পিএসএল শুরু হয়েছে ২০১৬ সালে। ৬ দলের এ টুর্নামেন্ট পাকিস্তানে বেশ জনপ্রিয়ই। শুরুতে সংযুক্ত আরব আমিরাত হলেও এ লিগ এখন পাকিস্তানেই হয়।
২০০৮ সালে আইপিএলের প্রথম আসরে বেশ কয়েকজন পাকিস্তানি ক্রিকেটার খেললেও দুই দেশের মধ্যে রাজনৈতিক দ্বন্দ্বে এরপর আর তাঁদের দেখা যায়নি। এমনকি মেয়েদের আইপিএলেও খেলেননি কোনো পাকিস্তান ক্রিকেটার।
একসময় কলকাতা নাইট রাইডার্সের হয়ে কাজ করা আকরামকে দুই লিগের মধ্যে একটিকে বেছে নেওয়ার বিষয়ে প্রশ্ন করা হয়েছিল। আইপিএলের পর পিএসএলেও কাজ করা পাকিস্তানের সাবেক অধিনায়ক ভারতের স্পোর্টসকিড়া নামের ওয়েবসাইটকে এমন প্রশ্নের জবাবে বলেন, ‘দুটিতেই কাজ করেছি। আইপিএল ও পিএসএলের আসলে তুলনা হয় না।’
এরপর আকরাম যোগ করেন, ‘আইপিএল বিশাল কিছু। পাকিস্তানেও পিএসএল নিঃসন্দেহে অনেক বড় কিছু। এটা পাকিস্তানে মিনি আইপিএলের মতো।’
কলকাতা নাইট রাইডার্স, নাকি করাচি কিংস—এ দুই দল থেকে অবশ্য একটি বেছে নিতে পারেননি আকরাম। দুই দলের কথাই উল্লেখ করেছেন তিনি।
তবে জাতীয় দলের কোচ হওয়ার প্রস্তাব থাকলে অস্ট্রেলিয়া না পাকিস্তানকে বেছে নেবেন—এমন একটি প্রশ্নের জবাবে আকরাম বলেন, ‘অস্ট্রেলিয়া।’ তবে সেটি যে অস্ট্রেলিয়ান স্ত্রী শানেরিয়ার কারণে বলছেন না, তা–ও উল্লেখ করেছেন তিনি, ‘না, আমার স্ত্রীর কারণে নয়। (কারণ, অস্ট্রেলিয়ায়) চাপ কম থাকবে। আমি আমার কাজ করতে পারব।’
আকরামকে প্রশ্ন করা হয়েছিল বিরাট কোহলি ও বাবর আজম প্রসঙ্গেও। দুজনের মধ্যে ভারতের সাবেক অধিনায়ককেই বেছে নিয়েছেন আকরাম, ‘বিরাট (কোহলি)। বাবর ঠিক পথেই আছে। সে আধুনিক ক্রিকেটের সেরা একজন। তবে বিরাট কোহলি ইতিহাসে সোনার হরফে নিজের নাম লিখে ফেলেছে।’
অস্ট্রেলিয়ায় থাকা আকরাম চলমান অস্ট্রেলিয়া ও পাকিস্তানের টেস্ট সিরিজে ধারাভাষ্যকার হিসেবে কাজ করছেন।"
2024-01-01 10:12:35,৫২ বছর পর সিংহাসন ছাড়ার ঘোষণা ডেনমার্কের রানির,"রানি মার্গারেটার বয়স ৮৩ বছর। ১৯৭২ সালে তিনি সিংহাসনে বসেছিলেন। ২০২২ সালের সেপ্টেম্বরে ব্রিটিশ রানি দ্বিতীয় এলিজাবেথের মৃত্যুর পর তিনি ইউরোপের দেশগুলোয় সবচেয়ে বেশি দিন সিংহাসনে থাকা রাষ্ট্রপ্রধান।
গত বছরের ফেব্রুয়ারিতে রানি মার্গারেটার পিঠে সফল অস্ত্রোপচার হয়েছিল।
গতকালের ভাষণে রানি মার্গারেটা বলেন, ‘ওই অস্ত্রোপচার স্বাভাবিকভাবে আমাকে ভবিষ্যৎ নিয়ে ভাবিয়েছে। আমি চিন্তা করেছি, পরের প্রজন্মের কাছে দায়িত্ব ছেড়ে দেওয়ার সময় নিয়ে।’
ডেনমার্কের রানি আরও বলেন, ‘আমি সিদ্ধান্ত নিয়েছি, এখনই সেই সময়। ২০২৪ সালের ১৪ জানুয়ারি, আমার প্রিয় বাবার উত্তরসূরি হওয়ার ৫২ বছর পর, আমি ডেনমার্কের রানির পদ থেকে পদত্যাগ করব। ছেলে যুবরাজ ফ্রেডেরিক সিংহাসনে আমার স্থালাভিষিক্ত হবে।’"
2024-01-01 10:00:00,গাঁয়ে আমার ভিটেমাটি,"গাঁয়ে বাবা মা
গাঁয়ের নরম কাদা মাটি
ভুলতে পারি না।
আমার গাঁয়ের সবই খাঁটি
সবুজ শ্যামল বন
নাড়ির টানে ছটফট করে
আমার অবুঝ মন।
ইট পাথুরের শহর জীবন
ভাল্লাগে না আর
আহ্লাদি মন গাঁয়ে যেতে
বায়না ধরে বারবার।"
2024-01-21 16:18:03,রাশিফল ২০২৪: বছরটা আপনার কেমন যাবে,"এ বছর আপনার আত্মবিকাশের বছর। শুরু থেকে পরিকল্পনা করে কাজে লেগে পড়ুন, যাতে বছর শেষে আপনি আপনার নির্দিষ্ট লক্ষ্যে পৌঁছাতে পারেন। পেশাগত ক্ষেত্রে পদোন্নতি হতে পারে। বিবাহযোগ্য অনেকেই সঙ্গীর দেখা পাবেন, বিয়ের বাদ্য বাজবে। কারও কারও ক্ষেত্রে সন্তান লাভের সম্ভাবনা আছে। আর্থিক দিক ভালো যেতে পারে।
এ বছর অপ্রয়োজনীয় ব্যয় নিয়ন্ত্রণের চেষ্টা করুন। আয় বৃদ্ধি পেলে ব্যয় না বাড়িয়ে সঞ্চয় ও বিনিয়োগের চেষ্টা করুন। বছরের শুরুতে ব্যয় বাড়তে পারে। কথাবার্তায় বিশেষ সাবধানতা প্রয়োজন হতে পারে। সন্তানের শরীর–স্বাস্থ্য দুশ্চিন্তার কারণ হতে পারে। বিবাহবহির্ভূত সম্পর্কের জন্য অনেকে ফেঁসে যেতে পারেন।
এ বছর অপ্রয়োজনীয় বিষয়ে তর্ক করতে গিয়ে বন্ধু যাতে শত্রুতে পরিণত না হয়, সেদিকে খেয়াল রাখুন। বন্ধুবান্ধবের মাধ্যমে কেউ কেউ নতুন চাকরি বা ব্যবসার সন্ধান পেতে পারেন। ভাইবোনের সঙ্গে সুসম্পর্ক বজায় থাকবে। প্রয়োজনে তাঁদের সুপরামর্শ আশা করতে পারেন। বিবাহিত ব্যক্তিদের দাম্পত্য সুসম্পর্ক বজায় থাকবে। সম্ভাব্য ক্ষেত্রে সন্তান লাভের সম্ভাবনা আছে। কর্মক্ষেত্রে কোনো ধরনের চ্যালেঞ্জের সম্মুখীন হতে পারেন। কারও কারও ক্ষেত্রে প্রবাসী হওয়া বা বিদেশযাত্রা হতে পারে।
এ বছর খাদ্যাভ্যাসের দিকে আপনাকে ভালোভাবে খেয়াল রাখতে হবে। অনিয়ন্ত্রিত খাদ্যাভ্যাস স্বাস্থ্যহানির কারণ হতে পারে। আত্মপ্রতিষ্ঠার জন্য বছরটি স্মরণীয় হয়ে থাকতে পারে। পেশাগত ও সামাজিক মর্যাদা বাড়তে পারে। নেতৃত্বের সুযোগ পাওয়ার সম্ভাবনা আছে। ভিসা জটিলতা কেটে যাবে বলে আশা করা যায়। দাম্পত্য সম্পর্ক মধুময় করতে জীবনসঙ্গীকে পর্যাপ্ত সময় দিন। সাময়িকভাবে কোনো ধরনের চ্যালেঞ্জ মোকাবিলার প্রয়োজন হতে পারে। নিজের শরীরের যত্ন নিন।
এ বছর দূরদূরান্তে ভ্রমণের প্রচুর সুযোগ পেতে পারেন। বিবাহিত ব্যক্তিরা জীবনসঙ্গীর স্বাস্থ্যের দিকে খেয়াল রাখুন। দাম্পত্য সম্পর্কের ক্ষেত্রে ভুল বোঝাবুঝি এড়িয়ে চলুন। এসব ক্ষেত্রে কখনো তৃতীয় পক্ষকে মধ্যস্থতার জন্য টানবেন না। পারস্পরিক আলোচনার মাধ্যমে সমস্যা সমাধানের চেষ্টা করুন। ব্যবসায়ী হলে চ্যালেঞ্জ মোকাবিলার জন্য প্রস্তুতি রাখুন। অপ্রত্যাশিত ঝুঁকি এড়াতে অংশীদারি ব্যবসায় বিশেষ সতর্কতার প্রয়োজন হতে পারে। লেনদেনের ক্ষেত্রেও বিশেষ সতর্কতার প্রয়োজন আছে।
এ বছর দাম্পত্য সম্পর্কের বেলায় সন্দেহজনক আচরণ ও ভুল বোঝাবুঝি এড়িয়ে চলার চেষ্টা করুন। পারস্পরিক শ্রদ্ধা, সম্মান ও ভালোবাসা দিয়ে সম্পর্ক প্রাণবন্ত রাখুন। চোখের যত্ন নিন, কারও কারও ক্ষেত্রে মুখমণ্ডলের কোনো সমস্যা দেখা দিতে পারে। ধর্মীয় বিষয়ে আগ্রহ বাড়তে পারে। কারও কারও ক্ষেত্রে চোখে সাময়িক সমস্যা দেখা যেতে পারে। ভুল বোঝাবুঝির ঝুঁকি এড়াতে সরাসরি কথা বলুন। বিবাহবহির্ভূত সম্পর্ক কারও কারও জন্য বিপজ্জনক হতে পারে। দেশ–বিদেশ ভ্রমণের সুযোগ পেতে পারেন।
ব্যবসায়িকভাবে সাফল্যের জন্য দরকার সঠিক সময়ে সঠিক সিদ্ধান্ত। অভিজ্ঞদের কাছ থেকে পরামর্শ নিয়ে সিদ্ধান্ত নিলে এ বছর আপনার জন্য ব্যবসায়িক দিক থেকে সাফল্যময় হতে পারে। শারীরিক ও মানসিকভাবে ভালো যেতে পারে। পেশাগত ক্ষেত্রে পদোন্নতি, নেতৃত্বের সুযোগ পেতে পারেন। লেখক ও প্রকাশকদের নিত্যনতুন উপায়ে প্রচার ও বিপণনের কাজে হাত দেওয়ার প্রয়োজন হতে পারে। প্রতিপক্ষের সঙ্গে তর্ক নয়, আলোচনার মাধ্যমে সমস্যা সমাধানের চেষ্টা করুন।
এ বছর আপনার পারিবারিক দায়দায়িত্ব বাড়তে পারে। পরিবারের নতুন সদস্যের আগমন হতে পারে। পরিবারের সদস্যদের পাশাপাশি নিজের শরীরের যত্ন নিন। মাদকের বদভ্যাসে লিভার–সংক্রান্ত সমস্যা দেখা যেতে পারে। মায়ের স্বাস্থ্যের খোঁজ নিন, প্রয়োজনে চিকিৎসার ব্যবস্থা করুন। সন্তানের বিষয়ে উদ্বিগ্নতা বাড়তে পারে। প্রেমের সম্পর্কে প্রতারণার শিকার হতে পারেন; এ বিষয়ে সতর্ক থাকুন। বিবাহযোগ্য অনেকের এ বছর বিয়ের পিঁড়িতে বসা হতে পারে। কোনো বিষয় চুক্তি সম্পাদনও হতে পারে। অর্থ উপার্জনের বিকল্প রাস্তার সন্ধান পেতে পারেন।
এ বছর ভ্রমণের ক্ষেত্রে আপনাকে সাবধানতা অবলম্বন করতে হবে। প্রস্তুতিবিহীন হলে যাত্রাপথে প্রতিবন্ধকতার শিকার হতে পারেন। দূরে ভ্রমণের পরিকল্পনা থাকলে আগে থেকেই প্রস্তুতি নিন। শিল্প–সংস্কৃতি ও সৃজনশীল পেশার সঙ্গে সম্পৃক্ত ব্যক্তিদের জন্য সময়টা ভালো যেতে পারে। পেশাগত কাজের স্বীকৃতি পেতে পারেন। সন্তান লাভের যোগ আছে। প্রতিবেশীদের সঙ্গে কৌশলে ঝামেলা এড়িয়ে সমস্যা সমাধানের চেষ্টা করুন। কারও কারও ক্ষেত্রে পেশাগত পদোন্নতির সম্ভাবনা আছে। ব্যবসায়িক দিক ভালো যেতে পারে।
এ বছর আপনাকে কাজের প্রতি আরও মনোযোগী হতে হবে। আর্থিক চ্যালেঞ্জ মোকাবিলায় অল্প হলেও নিয়মিত সঞ্চয় করার চেষ্টা করুন। সাময়িকভাবে সময় চ্যালেঞ্জিং যেতে পারে। অলসতার কারণে কোনো সুযোগ হাতছাড়া হতে পারে। ভ্রমণের ক্ষেত্রে বেশি সাবধানতার প্রয়োজন আছে। যানবাহন কেনার সময় অভিজ্ঞ কারও পরামর্শ নিলে ভালো করবেন। নবদম্পতিদের সন্তান লাভের চেষ্টায় সাফল্য আসতে পারে। আইন, মধ্যস্থতা কারবারিদের সাফল্যের সম্ভাবনা আছে।
এ বছর আপনার জন্য পরিশ্রমের বছর। অলসতায় সময় নষ্ট করলে এর জন্য পরে পস্তাতে হতে পারে। লোকে কী ভাববে, এ চিন্তা না করে কাজে নেমে পড়ুন। কাজকে ভালোবাসলে সফলতা আপনার জন্য অবধারিত। আলস্য ও খেয়ালিপনা সাফল্যের পথে বাধার কারণ হতে পারে। স্বল্প দূরত্বে ভ্রমণের মাধ্যমে নতুন কারও সঙ্গে পরিচয় ও ভাগ্যোন্নয়নের সুযোগ তৈরি হতে পারে। কথাবার্তায় বিশেষ সতর্কতার প্রয়োজন আছে। আর্থিক দিক সাময়িকভাবে চ্যালেঞ্জিং হতে পারে। কারও কারও ক্ষেত্রে বাড়ি বা বাহন কেনা হতে পারে।
এ বছর নানারকম চ্যালেঞ্জ মোকাবিলা করে ধাপে ধাপে সাফল্যের পথে অগ্রসর হবেন। আর্থিক দিক মোটামুটি ভালো যেতে পারে। আয়–উপার্জন বৃদ্ধির সুযোগ আসতে পারে। আমদানি–রপ্তানির সঙ্গে সম্পৃক্ত ব্যক্তিদের ব্যবসায়িক দিক ভালো যেতে পারে। বৈদেশিক লেনদেনে দীর্ঘসূত্রতা দেখা যেতে পারে। শিক্ষকতা পেশার অনেকেই উচ্চতর বিষয়ে জ্ঞানার্জন ও গবেষণার সুযোগ পাবেন। ব্যক্তিগত বা পারিবারিক জীবনে সমস্যার কারণ হতে পারে এমন বিষয়গুলো থেকে সচেতনভাবে দূরে থাকুন। নিজের শরীরের যত্ন নিন। কাছে কিংবা দূরে ভ্রমণের সুযোগ পেতে পারেন।"
2024-01-01 12:12:37,মূল্যস্ফীতি কমানোর উদ্যোগ নিতে হবে,"আশা করি, নতুন সরকার ক্ষমতায় এসে মূল্যস্ফীতি কমানোর উদ্যোগ নেবে; বাংলাদেশ ব্যাংক মুদ্রানীতি ব্যবহার করে মূল্যস্ফীতি নিয়ন্ত্রণের পদক্ষেপ গ্রহণ করবে; সুদের হার স্বাধীন করতে হবে এবং বাংলাদেশ ব্যাংক থেকে সরকারের ঋণ গ্রহণ কমবে। এ ছাড়া এক কোটি পরিবারকে সাশ্রয়ী মূল্যে ভোগ্যপণ্য দেওয়া হবে এবং পণ্যের দাম বেঁধে দেওয়ার উদ্যোগ অব্যাহত রাখা হবে।
বাংলাদেশে মূল্যস্ফীতি নিয়ন্ত্রণে আর্থিক নীতি ও মুদ্রানীতি ব্যবহারে অনীহা আছে। আগামী বছর যেন এসব নীতি ব্যবহার করা হয়। কেন্দ্রীয় ব্যাংকের গভর্নর অবশ্য ইতিমধ্যে এসব নীতি ব্যবহারের প্রতিশ্রুতি দিয়েছেন। তাতে আশা করি, আগামী বছরের মাঝামাঝি সময়ের মধ্যে মূল্যস্ফীতি ৬-৭ শতাংশের মধ্যে নেমে আসবে।"
2024-01-01 09:45:00,এবার ‘শাহরুখ’ হবেন কে,"‘জিগরা’
করণ জোহরের সঙ্গে হাত মিলিয়ে আলিয়া ভাট ‘জিগরা’ আনতে চলেছেন। এ ছবিতে আলিয়াকে হাড় হিম করা অ্যাকশন করতে দেখা যাবে। বসন বালা পরিচালিত অ্যাকশনধর্মী ছবিটি ২৭ সেপ্টেম্বর মুক্তি পাবে।
‘দেবা’
শহীদ কাপুর ও পূজা হেগড়ে জুটি বেঁধে আসছেন ‘দেবা’ ছবিতে। থ্রিলারধর্মী ছবিটি মুক্তি পাবে অক্টোবরে। তবে মুক্তির দিন জানা যায়নি।"
2024-01-01 09:38:07,পরের প্রজন্মের কাছে শীত ঋতু হয়তো রূপকথা হয়ে থাকবে,"বিশ্ব যখন উন্নয়নের জোয়ারে ভাসছে, তখন এই বৈশ্বিক উষ্ণায়ন নিয়ে মেতেছে সবাই। বিশ্বে বৈশ্বিক উষ্ণায়ন ক্রমান্বয়ে বৃদ্ধির ফলে পৃথিবীর সবচেয়ে বড় আইসবার্গ ভেসে গেছে। যেখানে হাজারো প্রজাতির প্রাণীর জীবন রয়েছে। তাদের জীবন নিয়ে বিশেষজ্ঞরাও আতঙ্কিত।
শীতকাল এলেই বাতাসে মিশে থাকে রুক্ষতা ও শীতল গন্ধ। গাছের পাতারা প্রাণ হারিয়ে ফেলে নতুন প্রাণের আশায়। শীতকাল যেন নতুন আগমনী বার্তা নিয়ে আসে পৃথিবীর বুকে। কিন্তু এই জলবায়ু পরিবর্তনের কারণে বর্তমানে পাতা ঝরাও লক্ষ্য হয় না ঋতুর পরিবর্তন অনুযায়ী।
শীত নিয়ে গল্প হচ্ছিল উত্তরের জেলা দিনাজপুরের ফুলবাড়ীর মো. সেলিমের সঙ্গে। তিনি বলেন, ‘এখন আর শীত আগের মতো নাই। আগে আমরা কাঁপতাম সেই কনকনে ঠান্ডায়। সেই শীতল আবহাওয়া উপভোগ করতাম। এখন কি আর সেই দিন আছে? নাই রে বাচ্চা, এখন কৃত্রিমতার যুগে আবহাওয়া তার নিজস্ব রূপ হারাচ্ছে। আগের হিম পরিবেশের বিন্দু পরিমাণ অস্তিত্ব নেই। পরবর্তী প্রজন্মরা শীতকাল বলে ঋতু ছিলো শুধু গল্পেই শুনবে বলে মনে হয়। শীতের সময় গরম পিঠা খাওয়ার অনুভূতি এখন নেই। কৃত্রিমতার কাছে সব হেরে যাচ্ছে।’
এই ঋতু পরিবর্তনের দায় কার? আমার, আপনার, নাকি কার?—এ ধরনের প্রশ্ন করেছিলেন বৃদ্ধ। বায়ুতে নাইট্রোজেন, কার্বন ডাই-অক্সাইড, কার্বন মনোক্সাইড ইত্যাদি বিষাক্ত গ্যাসের পরিমাণ বৃদ্ধি পাওয়ার ফলে ওজন স্তরও ক্রমান্বয়ে হ্রাস পাচ্ছে।
আমরা যদি সচেতন না হতে পারি, এই জলবায়ু, আবহাওয়া পুনরায় ফিরিয়ে আনা সম্ভব হবে বলে মনে হয় না। গাছের সংখ্যাবৃদ্ধি এবং বিষাক্ত গ্যাস অপসারণের মাধ্যমেই শুধু মাত্র আমরা পরিত্রাণ পেতে পারি। এ জন্য সবার দৃষ্টি আকর্ষণ করছি।
*লেখক: মায়িশা মালিহা চৌধুরী, শিক্ষার্থী, কমিউনিকেশন অ্যান্ড মাল্টিমিডিয়া জার্নালিজম, ইসলামী বিশ্ববিদ্যালয়, কুষ্টিয়া"
2024-01-03 13:44:03,কেমন যাবে মীন রাশির ২০২৪,"অধিপতি গ্রহ: পাশ্চাত্যমতে নেপচুন, প্রাচ্যমতে বৃহস্পতি
শুভ রত্ন: পোখরাজ, গোমেদ ও সাদা জিরকন
শুভ রং: লাল, হলুদ, কমলা ও গোলাপি
শুভ সংখ্যা: ১, ৩, ৪ ও ৯
শুভ বার: রবি, মঙ্গল ও বৃহস্পতি
বৈশিষ্ট্য: প্রকৃতিগতভাবে আপনি শান্ত। আপনার মধ্যে মানবিক গুণাবলি স্পষ্টভাবে বিদ্যমান। আপনি পরোপকারী। আপনি জানেন মানুষকে কীভাবে ভালোবাসতে হয়। আপনি সদা হাসিখুশি থাকতে পছন্দ করেন। নিজের কষ্ট সহজে অন্যকে বুঝতে দেন না। আপনি ভ্রমণপ্রিয়, দেশ–বিদেশের বিভিন্ন স্থানে ঘুরে বেড়াতে পছন্দ করেন। আচার–ব্যবহারে যথেষ্ট আন্তরিক ও বন্ধুবৎসল হওয়ায় যেকোনো বয়সীদের সঙ্গে সহজে মিশতে পারেন। যেকোনো কিছু ঘটার আগে অন্তর্দৃষ্টির মাধ্যমে তা বুঝতে পারেন। ধর্মীয় ও রহস্যজনক বিষয়ের প্রতি আপনার আগ্রহ আছে। মীন রাশির জাতকেরা জলজাতীয় পণ্য, কৃষি ও শিক্ষকতায় পেশায় সফল হন। আপনার পায়ের পাতা ও আঙুলে সমস্যা থাকতে দেখা যায়। কারও কারও ক্ষেত্রে স্থূলতা, মেদাধিক্য থাকতে পারে। এ ছাড়া পায়ের পাতা বেঁকে যাওয়া বা অন্য কোনো ধরনের আঘাত বা অসুবিধা থাকতে পারে।
কেমন যাবে মীন রাশির ২০২৪
এ বছর নানারকম চ্যালেঞ্জ মোকাবিলা করে ধাপে ধাপে সাফল্যের পথে অগ্রসর হবেন। আর্থিক দিক মোটামুটি ভালো যেতে পারে। আয়–উপার্জন বৃদ্ধির সুযোগ আসতে পারে। আমদানি–রপ্তানির সঙ্গে সম্পৃক্ত ব্যক্তিদের ব্যবসায়িক দিক ভালো যেতে পারে। বৈদেশিক লেনদেনে দীর্ঘসূত্রতা দেখা যেতে পারে। শিক্ষকতা পেশার অনেকেই উচ্চতর বিষয়ে জ্ঞানার্জন ও গবেষণার সুযোগ পাবেন। ব্যক্তিগত বা পারিবারিক জীবনে সমস্যার কারণ হতে পারে এমন বিষয়গুলো থেকে সচেতনভাবে দূরে থাকুন। নিজের শরীরের যত্ন নিন। কাছে কিংবা দূরে ভ্রমণের সুযোগ পেতে পারেন।"
2024-01-03 13:42:38,কেমন যাবে কুম্ভ রাশির ২০২৪,"অধিপতি গ্রহ: পাশ্চাত্যমতে ইউরেনাস, প্রাচ্যমতে শনি
শুভ রত্ন: ইন্দ্রনীলা
শুভ রং: সাদা, লাল ও হলুদ
শুভ সংখ্যা: ২, ৩, ৬, ৭ ও ৯
শুভ বার: সোম, মঙ্গল, বৃহস্পতি ও শুক্র
বৈশিষ্ট্য: আপনি যথেষ্ট ধৈর্যশীল ও সতর্ক। অতিরিক্ত সতর্কতা অনেক সময় সুযোগ হাতছাড়া হওয়ার কারণ হতে পারে। একাধিক বিষয়ের প্রতি আপনার আগ্রহ আছে। তবে সফল হওয়ার জন্য একটা সুনির্দিষ্ট বিষয়ে পরিপূর্ণ দক্ষতা অর্জন করার চেষ্টা করুন। প্রচলিত নিয়ম ও শৃঙ্খল ভেঙে আপনি নতুন কিছু করতে চান। তবে নিজেকে শৃঙ্খলিত করতে পারলেই আপনি সফল হবেন। আপনি আকর্ষণীয় ব্যক্তিত্বের অধিকারী ও পরোপকারী। নিত্যনতুন আবিষ্কারের প্রতি সহজাত আকর্ষণ আছে। যথেষ্ট পরিশ্রমী। আপনার ঘনিষ্ঠ বন্ধুবান্ধবের সংখ্যা খুবই কম। যোগাযোগমূলক কাজে আপনার দক্ষতা বিশেষভাবে প্রশংসনীয়। কম–বেশি সব বিষয় সম্পর্কে ধারণা রাখার চেষ্টা করেন। অধিকাংশ সময়ই আপনি স্বাধীন পেশার প্রতি আগ্রহী হয়ে থাকেন। শরীরের দুর্বলতম স্থান হচ্ছে হাঁটু ও গোড়ালি। কারও কারও পায়ে আঘাত, মচকানো বা অন্য কোনো সমস্যা থাকতে দেখা যায়।
কেমন যাবে কুম্ভ রাশির ২০২৪
এ বছর আপনার জন্য পরিশ্রমের বছর। অলসতায় সময় নষ্ট করলে এর জন্য পরে পস্তাতে হতে পারে। লোকে কী ভাববে, এ চিন্তা না করে কাজে নেমে পড়ুন। কাজকে ভালোবাসলে সফলতা আপনার জন্য অবধারিত। আলস্য ও খেয়ালিপনা সাফল্যের পথে বাধার কারণ হতে পারে। স্বল্প দূরত্বে ভ্রমণের মাধ্যমে নতুন কারও সঙ্গে পরিচয় ও ভাগ্যোন্নয়নের সুযোগ তৈরি হতে পারে। কথাবার্তায় বিশেষ সতর্কতার প্রয়োজন আছে। আর্থিক দিক সাময়িকভাবে চ্যালেঞ্জিং হতে পারে। কারও কারও ক্ষেত্রে বাড়ি বা বাহন কেনা হতে পারে।"
2024-01-03 13:41:10,কেমন যাবে মকর রাশির ২০২৪,"অধিপতি গ্রহ: শনি
শুভ রত্ন: ইন্দ্রনীলা
শুভ রং: সাদা, কালো, লাল ও নীল
শুভ সংখ্যা: ৬, ৮ ও ৯
শুভ বার: মঙ্গল, বুধ, শুক্র ও শনি
বৈশিষ্ট্য: আপনি কিছুটা আরামপ্রিয়। ধীরস্থিরভাবে কাজ শুরু করতে পছন্দ করেন। ব্যক্তিগত, পারিবারিক ও পেশাগত জীবনে এ নিয়ে আপনাকে অনেক কথা শুনতে হতে পারে। তবে আপনি সূক্ষ্মভাবে অনেক কিছু করতে পারেন, যেটা অন্যরা পারে না। আপনি আগবাড়িয়ে নতুন কারও সঙ্গে পরিচিত হওয়া বা সবার সঙ্গে সহজে মিশতে পারেন না। নিজের মধ্যে জড়তা কাজ করে। যত বেশি ভালো মানুষের সঙ্গে মিশতে পারবেন, ততই আপনার শুভাকাঙ্ক্ষীর সংখ্যা বাড়বে। পাশাপাশি একাকিত্ব থেকে বেরিয়ে আসতে পারবেন। আপনি অধ্যবসায়ী, পরিশ্রমী ও স্বাধীনচেতা। জীবনের অনেক ক্ষেত্রেই আপনি সহনশীল ও হিসাবি। জীবনে অনেক চ্যালেঞ্জ মোকাবিলা করেই আপনার সাফল্য এসেছে। আর তাই আপনার জীবনদৃষ্টি অন্যদের চেয়ে আলাদা। এ রাশির অনেকেই সব ধরনের ঝুঁকি এড়িয়ে চলার চেষ্টা করেন। পুরোনো রীতিনীতি মেনে চলতে চান। আপনার দায়িত্বজ্ঞান ও সচেতনতার ফলে অন্যরা সহজে আপনাকে বিশ্বাস করে। রহস্যজনক বিষয়ের প্রতি আপনার ঝোঁক থাকতে পারে। এ রাশির জাতকদের জীবনে সাফল্য অর্জনের জন্য কঠোর পরিশ্রম করতে হয়। সাফল্য সাধারণত বেশি বয়সে আসে। আপনি সদা সতর্ক ও হিসাবি। আরামপ্রিয় বলে অনেক সুযোগ হাতছাড়া হতে পারে। তবে যথেষ্ট কর্মশক্তির অধিকারী। সহজাতভাবে আপনার মধ্যে সাংগঠনিক দক্ষতা আছে। মাঝেমধ্যে আর্থিক সংকটের মধ্যে দিনাতিপাত করতে হয়। ভাগ্যোন্নয়নে আপনার জন্য কর্মের বিকল্প নেই। নানা রকমের প্রতিবন্ধকতা মোকাবিলা করার মাধ্যমে আপনাকে সামনের পথে এগিয়ে চলতে হয়। বাস্তবজীবন সম্পর্কে খুব ভালো ধারণা রাখেন বলে কল্পনায় ভেসে বেড়ান না। শরীরের দুর্বলতম অঙ্গ হচ্ছে হাঁটু, জয়েন্ট, কঙ্কালতন্ত্র ও রক্তসংবহনতন্ত্র। কারও কারও ক্ষেত্রে পায়ে কোনো ধরনের আঘাতের চিহ্ন কিংবা অসুবিধা থাকতে পারে।
কেমন যাবে মকর রাশির ২০২৪
এ বছর আপনাকে কাজের প্রতি আরও মনোযোগী হতে হবে। আর্থিক চ্যালেঞ্জ মোকাবিলায় অল্প হলেও নিয়মিত সঞ্চয় করার চেষ্টা করুন। সাময়িকভাবে সময় চ্যালেঞ্জিং যেতে পারে। অলসতার কারণে কোনো সুযোগ হাতছাড়া হতে পারে। ভ্রমণের ক্ষেত্রে বেশি সাবধানতার প্রয়োজন আছে। যানবাহন কেনার সময় অভিজ্ঞ কারও পরামর্শ নিলে ভালো করবেন। নবদম্পতিদের সন্তান লাভের চেষ্টায় সাফল্য আসতে পারে। আইন, মধ্যস্থতা কারবারিদের সাফল্যের সম্ভাবনা আছে।"
2024-01-03 13:39:37,কেমন যাবে ধনু রাশির ২০২৪,"অধিপতি গ্রহ: বৃহস্পতি
শুভ রত্ন: পোখরাজ ও টোপাজ
শুভ রং: সাদা, কমলা, সবুজ ও উজ্জ্বল নীল
শুভ সংখ্যা: ১, ৩, ৪, ৬, ৮ ও ৯
শুভ বার: রবি, বুধ, বৃহস্পতি ও শুক্র
বৈশিষ্ট্য: সনাতন ধারণার পাশাপাশি বিজ্ঞান ও দর্শনের প্রতি আপনার আগ্রহ আছে। আবেগ বা কল্পনা নয়, বাস্তবতার নিরিখে আপনি সিদ্ধান্ত নিতে পছন্দ করেন। আপনি দিকনির্দেশনামূলক পেশায় ভালো করবেন। নতুন কিছু অনায়াসে শিখতে পারেন। আপনি যথেষ্ট ব্যক্তিত্বসম্পন্ন ও প্রকৃত জ্ঞানের অধিকারী। জীবনের অনেক ক্ষেত্রে আপনার দর্শন, বুদ্ধি ও পরামর্শ অন্যদের প্রেরণা জোগায়। আপনি পেশাগত জীবনে যত সফল হবেন, আপনার সহচরের সংখ্যা তত বাড়তে থাকবে। ধর্মকর্ম ও পরোপকার আপনাকে মানসিক প্রশান্তি দেবে। ব্যক্তিজীবনে আপনি সৎ থাকার চেষ্টা করেন। অন্যকেও সততা ও ভালো কাজে উৎসাহিত করেন। অসতর্কতা ও অতিরিক্ত উদ্বিগ্নতার ফলে প্রায়ই ভুল বোঝাবুঝির শিকার হতে পারেন। তবে কারও সমালোচনা ও বিতর্ক করা থেকে বিরত থাকুন। আপনার শরীরের দুর্বলতম অঙ্গ হচ্ছে যকৃত ও ঊরু।
কেমন যাবে ধনু রাশির ২০২৪
এ বছর ভ্রমণের ক্ষেত্রে আপনাকে সাবধানতা অবলম্বন করতে হবে। প্রস্তুতিবিহীন হলে যাত্রাপথে প্রতিবন্ধকতার শিকার হতে পারেন। দূরে ভ্রমণের পরিকল্পনা থাকলে আগে থেকেই প্রস্তুতি নিন। শিল্প–সংস্কৃতি ও সৃজনশীল পেশার সঙ্গে সম্পৃক্ত ব্যক্তিদের জন্য সময়টা ভালো যেতে পারে। পেশাগত কাজের স্বীকৃতি পেতে পারেন। সন্তান লাভের যোগ আছে। প্রতিবেশীদের সঙ্গে কৌশলে ঝামেলা এড়িয়ে সমস্যা সমাধানের চেষ্টা করুন। কারও কারও ক্ষেত্রে পেশাগত পদোন্নতির সম্ভাবনা আছে। ব্যবসায়িক দিক ভালো যেতে পারে।"
2024-01-03 13:38:05,কেমন যাবে বৃশ্চিক রাশির ২০২৪,"অধিপতি গ্রহ: পাশ্চাত্যমতে প্লুটো, প্রাচ্যমতে মঙ্গল গ্রহ
শুভ রত্ন: রক্তপ্রবাল
শুভ রং: হলুদ, কমলা, লাল ও সাদা।
শুভ সংখ্যা: ৩, ৪ ও ৯
শুভ বার: রবি, সোম, মঙ্গল, বৃহস্পতি ও শুক্র
বৈশিষ্ট্য: আপনি সংযমী, দৃঢ়প্রতিজ্ঞ ও গোপনীয়তাপ্রিয়। নিজের দুঃখ–কষ্ট সহজে অন্যকে বুঝতে দেন না। আপনি নিরিবিলি থাকতে বেশি পছন্দ করেন। সুযোগ বুঝে অন্যকে চমকে দিতে পারেন। জীবনের সব অবস্থায় সততার সঙ্গে প্রতিটি কাজ করতে চান। অতীন্দ্রিয় বিষয়ের প্রতি আগ্রহ থাকতে পারে। দায়িত্ব নেওয়ার মতো সাহস ও ধৈর্য আপনার আছে। তবে একবার চটে গেলে আপনার কথাবার্তা বড় বেশি তীক্ষ্ণ ও কর্কশ হয়ে যায়। আপনি সাধারণত গবেষণামূলক কাজে দক্ষ। সংগীত, শিল্পকলা ও লেখালেখির প্রতি সহজাত আকর্ষণ আছে। লেখক হিসেবে বেশ সুনাম কুড়াতে পারেন। যথেষ্ট বুদ্ধিমানও আপনি। তবে মাঝেমধ্যে নিজের ভুলে প্রতিকূল পরিস্থিতিতে পড়তে পারেন। প্রেম ও ভালোবাসার ক্ষেত্রেও আপনি যথেষ্ট আন্তরিক। তরুণ বয়সে কারও কারও ভুল সম্পর্কে জড়িয়ে পড়ার আশঙ্কা থাকে। আপনার শরীরের দুর্বলতম অঙ্গ হচ্ছে প্রজনন ও যৌনাঙ্গ।
কেমন যাবে বৃশ্চিক রাশির ২০২৪
এ বছর আপনার পারিবারিক দায়দায়িত্ব বাড়তে পারে। পরিবারের নতুন সদস্যের আগমন হতে পারে। পরিবারের সদস্যদের পাশাপাশি নিজের শরীরের যত্ন নিন। মাদকের বদভ্যাসে লিভার–সংক্রান্ত সমস্যা দেখা যেতে পারে। মায়ের স্বাস্থ্যের খোঁজ নিন, প্রয়োজনে চিকিৎসার ব্যবস্থা করুন। সন্তানের বিষয়ে উদ্বিগ্নতা বাড়তে পারে। প্রেমের সম্পর্কে প্রতারণার শিকার হতে পারেন; এ বিষয়ে সতর্ক থাকুন। বিবাহযোগ্য অনেকের এ বছর বিয়ের পিঁড়িতে বসা হতে পারে। কোনো বিষয় চুক্তি সম্পাদনও হতে পারে। অর্থ উপার্জনের বিকল্প রাস্তার সন্ধান পেতে পারেন।"
2024-01-03 13:35:29,কেমন যাবে তুলা রাশির ২০২৪,"অধিপতি গ্রহ: শুক্র
শুভ রত্ন: হীরা, সাদা পোখরাজ, ইন্দ্রনীলা ও মুনস্টোন
শুভ রং: সাদা, কমলা ও লাল
শুভ সংখ্যা: ১, ২, ৪ ও ৭
শুভ বার: রবি, সোম, মঙ্গল, বুধ ও শনিবার
বৈশিষ্ট্য: আপনার পছন্দ সামঞ্জস্যতা ও শৃঙ্খলা। আপনি বৈষম্য পছন্দ করেন না। খুব সহজেই মানুষকে আপন করে নেওয়ার অসাধারণ গুণ আপনার আছে। নতুন কোনো পরিবেশে গেলেও সঙ্গী জোগাড় করে নেওয়া আপনার কাছে ব্যাপার না। সংগীত, ক্রীড়া কিংবা লেখালেখিতে ভালো করতে দেখা যায়। তুলা রাশির জাতকেরা সাধারণত সৌন্দর্যের পূজারি, রোমান্টিক ও বুদ্ধিমান হয়ে থাকেন। সহজেই অন্যের সঙ্গে মিশতে পারেন। যোগাযোগমূলক কাজে আপনার বিশেষ দক্ষতা আছে। অন্যায় কাজ আপনার নীতিবিরুদ্ধ। যেকোনো কাজ ধীরে ধীরে করতে পছন্দ করেন। অনেকের ক্ষেত্রেই এ কারণে ভাগ্যোন্নয়ন বিলম্বিত হয়। কর্মস্থলে আপনার মতো সহমর্মী ও সহযোগী পাওয়া দুষ্কর। অধস্তনদের দক্ষতা উন্নয়নে আপনি গুরুত্বপূর্ণ ভূমিকা পালন করেন। আপনার শরীরের দুর্বলতম অঙ্গ হচ্ছে কিডনি, ত্বক, কটিদেশীয় অঞ্চল ও নিতম্ব।
কেমন যাবে তুলা রাশির ২০২৪
ব্যবসায়িকভাবে সাফল্যের জন্য দরকার সঠিক সময়ে সঠিক সিদ্ধান্ত। অভিজ্ঞদের কাছ থেকে পরামর্শ নিয়ে সিদ্ধান্ত নিলে এ বছর আপনার জন্য ব্যবসায়িক দিক থেকে সাফল্যময় হতে পারে। শারীরিক ও মানসিকভাবে ভালো যেতে পারে। পেশাগত ক্ষেত্রে পদোন্নতি, নেতৃত্বের সুযোগ পেতে পারেন। লেখক ও প্রকাশকদের নিত্যনতুন উপায়ে প্রচার ও বিপণনের কাজে হাত দেওয়ার প্রয়োজন হতে পারে। প্রতিপক্ষের সঙ্গে তর্ক নয়, আলোচনার মাধ্যমে সমস্যা সমাধানের চেষ্টা করুন।"
2024-01-01 10:58:35,বিরল সুবিধায় বাংলাদেশ ব্যাংক থেকে ধার পেল সংকটে পড়া ৭ ব্যাংক,"অনিয়মের কারণে তারল্যসংকটে পড়া সাত ব্যাংককে বিরল সুবিধায় ২২ হাজার কোটি টাকা ধার দিয়েছে বাংলাদেশ ব্যাংক। এসব ব্যাংক যাতে বিদায়ী ২০২৩ সালের শেষ কার্যদিবসে তারল্যসংকটের প্রকৃত চিত্রের পরিবর্তে তুলনামূলক ভালো চিত্র দেখানোর সুযোগ পায়, সে জন্য তাদের এমন সুবিধা দেওয়া হয়েছে। বাংলাদেশ ব্যাংক ‘লেন্ডার অব দ্য লাস্ট রিসোর্ট’ হিসেবে এই ধার দিয়েছে।
এই বিশেষ ব্যবস্থায় টাকা ধার পাওয়া ব্যাংকগুলো হচ্ছে ইসলামী ব্যাংক, ফার্স্ট সিকিউরিটি ইসলামী ব্যাংক, সোশ্যাল ইসলামী ব্যাংক, গ্লোবাল ইসলামী ব্যাংক ও ইউনিয়ন ব্যাংক। বাকি দুটি হলো প্রচলিত ধারার ন্যাশনাল ব্যাংক ও পদ্মা ব্যাংক।
এর আগে ২০২২ সালেও আর্থিক হিসাব ভালো দেখাতে শরিয়াহভিত্তিক এই পাঁচ ব্যাংককে একই সুবিধায় ১৪ হাজার ৭৯০ কোটি টাকা ধার দিয়েছিল কেন্দ্রীয় ব্যাংক। তখন থেকেই ব্যাংক পাঁচটি তারল্যসংকটে ভুগছে। এই পাঁচ ব্যাংক চট্টগ্রামের এস আলম গ্রুপের মালিকানাধীন।
এভাবে সুবিধা দেওয়ার ঘটনা বিরল। কারণ, কেন্দ্রীয় ব্যাংক থেকে টাকা ধার নিতে হলে তাদের কাছে ব্যাংকগুলোকে বিল বা বন্ড জমা রাখতে হয়। তা না হলে কেন্দ্রীয় ব্যাংক টাকা ধার দিতে পারে না। কিন্তু এসব ব্যাংকের কাছে টাকা ধার নেওয়ার জন্য ব্যবহারযোগ্য বিল-বন্ড নেই। সে জন্য তারা প্রতিশ্রুতিপত্র (ডিমান্ড প্রমিজরি নোট) প্রদান করে টাকা ধার নিয়েছে তারা। এই প্রতিশ্রুতিপত্রের মাধ্যমে যেকোনো উপায়ে টাকা ফেরত দেওয়ার প্রতিশ্রুতি দিয়েছে ব্যাংকগুলো।
তবে এই ঘটনাকে বাংলাদেশ ব্যাংকের মুখপাত্র মেজবাউল হক বিরল সুবিধা বলতে রাজি নন। তিনি প্রথম আলোকে বলেন, ‘অন্যান্য নানা ব্যবস্থার পাশাপাশি ডিমান্ড প্রমিজরি নোটের মাধ্যমে টাকা ধার দেওয়া কেন্দ্রীয় ব্যাংকের নিয়মিত কাজের অংশ। ডিমান্ড প্রমিজরি নোটের মাধ্যমে ১৮০ দিন মেয়াদ পর্যন্ত টাকা ধার দেওয়া যায়। বাংলাদেশ ব্যাংক অর্ডার মেনে এই টাকা ধার দেওয়া হয়েছে।’
কেন্দ্রীয় ব্যাংকের নীতিমালা অনুযায়ী, শরিয়াহভিত্তিক ব্যাংকগুলোকে তাদের কাছে থাকা গ্রাহকের মোট আমানতের বিপরীতে কেন্দ্রীয় ব্যাংকে নগদ ৪ শতাংশ টাকা সিআরআর (ক্যাশ রিজার্ভ রেশিও) হিসেবে রাখতে হয়। এ ছাড়া আমানতের সাড়ে ৫ শতাংশ রাখতে হয় বিধিবদ্ধ জমা (এসএলআর) হিসেবে।
অন্যদিকে প্রচলিত ধারার ব্যাংকগুলোকে মোট আমানতের বিপরীতে নগদে ৪ শতাংশ টাকা ও আমানতের সাড়ে ৫ শতাংশ পরিমাণ বিল ও বন্ড বিধিবদ্ধ জমা (এসএলআর) হিসেবে রাখতে হয়। এ দুটি ক্ষেত্রে ব্যর্থ হলে কেন্দ্রীয় ব্যাংকের জরিমানার মুখে পড়তে হয় ব্যাংকগুলোকে। নগদ টাকা জমা থাকে চলতি হিসাবে। তবে এসব ব্যাংকের পরিচালনার সঙ্গে যুক্ত ব্যক্তিদের নানা অনিয়ম ও দুর্নীতির কারণে প্রায় এক বছর ধরে চাহিদামতো টাকা কেন্দ্রীয় ব্যাংকে রাখতে পারছে না।
জানা গেছে, শেষ মুহূর্তে এসে ব্যাংকগুলো বছরের আর্থিক হিসাবের ঘাটতির তথ্য গোপন করতে কেন্দ্রীয় ব্যাংকের দ্বারস্থ হয়। কিন্তু টাকা ধার করার মতো কোনো বিল-বন্ড তাদের কাছে ছিল না। সে জন্য বাংলাদেশ ব্যাংকের পরামর্শেই ব্যাংকগুলো প্রতিশ্রুতিপত্র দিয়ে টাকা ধার চায়। তা কেন্দ্রীয় ব্যাংক অনুমোদন করে। সুদ ধরা হয় ৯ দশমিক ৭ শতাংশ।
সাত ব্যাংককে গত ২৮ ডিসেম্বর সব মিলিয়ে ২২ হাজার কোটি টাকা ধার দেয় বাংলাদেশ ব্যাংক। এর মেয়াদ তিন দিন, যা আজ সোমবার ব্যাংকগুলোর ফেরত দেওয়ার কথা। সবচেয়ে বেশি টাকা পেয়েছে ইসলামি ব্যাংক।
এ নিয়ে মোবাইল ফোনে যোগাযোগ করা হলেও কোনো কোনো ব্যাংকের ব্যবস্থাপনা পরিচালক (এমডি) ফোন ধরেননি। আবার কোনো কোনো এমডি সাড়া দিলেও কথা বলতে চাননি।
সংকটে থাকা সাত ব্যাংকের মধ্যে পাঁচটি শরিয়াহ ব্যাংক। তাদের পরিস্থিতি একরকম, বাকি দুটোর অন্য রকম। শরিয়াহ ব্যাংকগুলোর পরিচালকদের নানা অনিয়মের কারণে এগুলোর আমানত কমেছিল। এরপর আবার তা বেড়ে যায়। ব্যাংকগুলো কেন্দ্রীয় ব্যাংকে চাহিদামতো টাকা জমা রাখতে পারছে না। আবার অনিয়মও থামেনি। উল্টো কেন্দ্রীয় ব্যাংক ‘বিশেষ হিসাব’ তৈরি করে এসব ব্যাংকের লেনদেনব্যবস্থা সচল রেখেছে। কারণ, এসব ব্যাংকের কোনো গ্রাহক যাতে চেক ক্লিয়ারিং, এটিএম অর্থ উত্তোলনসহ কোনো লেনদেনে ব্যর্থ না হন।
পদ্মা ও ন্যাশনাল ব্যাংকে আমানত আসা কমে গেছে। তবে শরিয়াহ ব্যাংকগুলোর মতো তাদের চলতি হিসাব ঘাটতিতে পড়েনি। বছরের শেষ কার্যদিবসে পদ্মা ব্যাংকের সিআরআর রাখতে প্রয়োজন ছিল ২৯১ কোটি টাকা। এর বিপরীতে ব্যাংকটির হিসাবে ছিল মাত্র ৮৬ কোটি টাকা। এ জন্য বাংলাদেশ ব্যাংক প্রতিশ্রুতিপত্রে স্বাক্ষর নিয়ে পদ্মা ব্যাংককে দেয় ২০৫ কোটি টাকা। একই রকম অবস্থায় থাকা ন্যাশনাল ব্যাংককেও একইভাবে ধরা দেওয়া হয়।"
2024-01-03 13:33:42,কেমন যাবে কন্যা রাশির ২০২৪,"অধিপতি গ্রহ: বুধ
শুভ রত্ন: পান্না ও পোখরাজ
শুভ রং: সাদা, হলুদ ও সবুজ
শুভ সংখ্যা: ৪, ৭ ও ৯
শুভ বার: সোম, বুধ, শুক্র ও বৃহস্পতি
বৈশিষ্ট্য: আপনি সহজাত বিচারবুদ্ধি ও যুক্তি দিয়ে সিদ্ধান্ত নিতে পছন্দ করেন। প্রয়োজনে প্রিয় মানুষের জন্য অকাতরে অনেক ত্যাগ স্বীকার করতে পারেন। আকর্ষণীয় ব্যক্তিত্বের অধিকারী আপনি। তীক্ষ্ণ স্মৃতিশক্তি আপনার। সচরাচর ভালোবাসার প্রতিদান পান না বলে মনে করেন। যে কারণে প্রায়ই অন্যের ওপর অভিমান করে থাকেন। তবে যা–ই হোক, আপনি সব সময় অন্যের সেবায় নিজেকে উৎসর্গ করতে ভালোবাসেন। ভালো কাজে অংশগ্রহণের মাধ্যমে আত্মতৃপ্তি পান। সংগীত, গণিত, যুক্তি ও কর্মদক্ষতায় আপনি অনন্য। সাংগঠনিক দক্ষতার কারণে আপনার ওপর সহজেই গুরুত্বপূর্ণ কাজের দায়িত্ব অর্পণ করতে দেখা যায়। পাচনতন্ত্র, প্লীহা, অন্ত্র ও স্নায়ুতন্ত্রের সমস্যায় ভুগতে পারেন।
কেমন যাবে কন্যা রাশির ২০২৪
এ বছর দাম্পত্য সম্পর্কের বেলায় সন্দেহজনক আচরণ ও ভুল বোঝাবুঝি এড়িয়ে চলার চেষ্টা করুন। পারস্পরিক শ্রদ্ধা, সম্মান ও ভালোবাসা দিয়ে সম্পর্ক প্রাণবন্ত রাখুন। চোখের যত্ন নিন, কারও কারও ক্ষেত্রে মুখমণ্ডলের কোনো সমস্যা দেখা দিতে পারে। ধর্মীয় বিষয়ে আগ্রহ বাড়তে পারে। কারও কারও ক্ষেত্রে চোখে সাময়িক সমস্যা দেখা যেতে পারে। ভুল বোঝাবুঝির ঝুঁকি এড়াতে সরাসরি কথা বলুন। বিবাহবহির্ভূত সম্পর্ক কারও কারও জন্য বিপজ্জনক হতে পারে। দেশ–বিদেশ ভ্রমণের সুযোগ পেতে পারেন।"
2024-01-03 13:31:55,কেমন যাবে সিংহ রাশির ২০২৪,"অধিপতি গ্রহ: রবি
শুভ রত্ন: রুবি ও পান্না
শুভ রং: লাল, কমলা ও সবুজ
শুভ সংখ্যা: ১, ৪, ৫ ও ৯
শুভ বার: রবি, মঙ্গল, বুধ, বৃহস্পতি ও শুক্র
বৈশিষ্ট্য: যেকোনো কিছু জয় করার জন্য আপনার আছে দৃঢ় ইচ্ছাশক্তি। আপনি অন্যের কাছে বিশ্বস্ত। নিরবচ্ছিন্ন অধ্যবসায় আপনার সাফল্যের মূলসূত্র। আপনি জানেন, কীভাবে সময়ের মূল্য দিতে হয়। সব কিছু নিখুঁতভাবে করতে চান। আপনার জেদ ও একরোখা মনোভাবের কারণে অন্যের রোষানলে পড়তে পারেন। আপনি ন্যায়বিচার করতে পছন্দ করেন। আপনার মধ্যে সাংগঠনিক দক্ষতা ও নেতৃত্বের গুণ আছে। আপনি কর্মঠ ও আত্মনির্ভরশীল। সুযোগ পেলে আপনি নেতৃত্ব দিতে চান, যা আপনার সহজাত। শিল্পকলা, ক্রীড়া ও সংগীতের প্রতি আকর্ষণ থাকতে পারে। সোজাসাপটা কথা বলার কারণে কেউ কেউ আপনাকে ভুল বুঝতে পারে। তবে হৃদয় আপনার ভালোবাসায় পরিপূর্ণ। সিংহ রাশির জাতকদের বুক, হৃৎপিণ্ড ও মেরুদণ্ড–সংক্রান্ত সমস্যা থাকতে দেখা যায়।
কেমন যাবে সিংহ রাশির ২০২৪
এ বছর দূরদূরান্তে ভ্রমণের প্রচুর সুযোগ পেতে পারেন। বিবাহিত ব্যক্তিরা জীবনসঙ্গীর স্বাস্থ্যের দিকে খেয়াল রাখুন। দাম্পত্য সম্পর্কের ক্ষেত্রে ভুল বোঝাবুঝি এড়িয়ে চলুন। এসব ক্ষেত্রে কখনো তৃতীয় পক্ষকে মধ্যস্থতার জন্য টানবেন না। পারস্পরিক আলোচনার মাধ্যমে সমস্যা সমাধানের চেষ্টা করুন। ব্যবসায়ী হলে চ্যালেঞ্জ মোকাবিলার জন্য প্রস্তুতি রাখুন। অপ্রত্যাশিত ঝুঁকি এড়াতে অংশীদারি ব্যবসায় বিশেষ সতর্কতার প্রয়োজন হতে পারে। লেনদেনের ক্ষেত্রেও বিশেষ সতর্কতার প্রয়োজন আছে।"
2024-01-03 13:29:31,কেমন যাবে কর্কট রাশির ২০২৪,"অধিপতি গ্রহ: চন্দ্র
শুভ রত্ন: মুক্তা ও মুনস্টোন
শুভ রং: সাদা, সোনালি, ক্রিম, হলুদ ও লাল
শুভ সংখ্যা: ১, ৪, ৬ ও ৮
শুভ বার: সোম, শুক্র ও বুধ
বৈশিষ্ট্য: আপনি সাধারণত কোনো ধরনের ঝঞ্ঝাট চান না। শান্তিপ্রিয় মানুষ বটে, তবে রেগে গেলে যতটা ভয়ংকর চিন্তা করেন বাস্তবে তার বিপরীত আচরণ করেন। আবেগের বশে এমন কিছুতে জড়ানো ঠিক হবে না, যার জন্য ভবিষ্যতে অনুশোচনা করতে হয়। পুরোনো রীতিনীতি মেনে চলার প্রতি আপনার আকর্ষণ আছে। আপনি যথেষ্ট কল্পনাপ্রবণ, আবার কর্মঠ। সব ব্যাপারেই বুঝেশুনে চলেন। সুনির্দিষ্ট লক্ষ্য অর্জনে কাজে লেগে থাকার অসাধারণ গুণ আপনার আছে। আত্মনির্ভরশীল হওয়ার অদম্য ইচ্ছা ও চেষ্টাও আপনার আছে। সংগীত ও শিল্পকলার প্রতি আগ্রহ থাকতে পারে। কর্কট রাশির জাতকদের অন্তর্দৃষ্টি গভীর। অন্যের আবেগ ও অনুভূতি দ্বারা সহজেই প্রভাবিত হন। আপনি যথেষ্ট অতিথিপরায়ণ ও আন্তরিক। সেবামূলক কাজে আপনার সহজাত আকর্ষণ আছে। অনেক সময় অন্যকে অনুসরণ করার চেয়ে অনুকরণই বেশি করেন। পরবর্তী জীবনের হিসাব মেলাতে গিয়ে হতাশাগ্রস্ত হতে দেখা যায়। কর্কট রাশির জাতকদের বুক, স্তন, পেট ও খাদ্যনালির সমস্যা থাকতে পারে।
কেমন যাবে কর্কট রাশির ২০২৪
এ বছর খাদ্যাভ্যাসের দিকে আপনাকে ভালোভাবে খেয়াল রাখতে হবে। অনিয়ন্ত্রিত খাদ্যাভ্যাস স্বাস্থ্যহানির কারণ হতে পারে। আত্মপ্রতিষ্ঠার জন্য বছরটি স্মরণীয় হয়ে থাকতে পারে। পেশাগত ও সামাজিক মর্যাদা বাড়তে পারে। নেতৃত্বের সুযোগ পাওয়ার সম্ভাবনা আছে। ভিসা জটিলতা কেটে যাবে বলে আশা করা যায়। দাম্পত্য সম্পর্ক মধুময় করতে জীবনসঙ্গীকে পর্যাপ্ত সময় দিন। সাময়িকভাবে কোনো ধরনের চ্যালেঞ্জ মোকাবিলার প্রয়োজন হতে পারে। নিজের শরীরের যত্ন নিন।"
2024-01-03 13:27:38,কেমন যাবে মিথুন রাশির ২০২৪,"অধিপতি গ্রহ: বুধ
শুভ রত্ন: পোখরাজ ও পান্না
শুভ রং: সবুজ ও হলুদ
শুভ সংখ্যা: ৩, ৫, ৬ ও ৭
শুভ বার: সোম, বুধ, বৃহস্পতি ও শুক্র
বৈশিষ্ট্য: এক জায়গায় বেশি সময় বসে থাকা আপনার জন্য কঠিন। চঞ্চলতা ও কথামালায় চারপাশ মুখর করে রাখতে পারলেই আপনি খুশি। ব্যবসায়িক দিক দিয়েও আপনি সাফল্য অর্জন করবেন। অশুভ বুধের প্রভাবে কারও কারও মিথ্যা বলার বদভ্যাস থাকতে পারে। মিথ্যা বললে সুনাম ক্ষুণ্ন হয়, আস্থা ও সামাজিক গ্রহণযোগ্যতা কমে যায়। মিথ্যা বলার কারণে প্রিয়জনের আস্থা ও বিশ্বাস হারিয়ে ফেলতে পারেন। এ বিষয়ে সতর্ক থাকুন। সহজাতভাবে আপনি দক্ষ সংগঠক। একসঙ্গে একাধিক কাজ করার দক্ষতা ও যোগ্যতা দুটোই আপনার আছে। সঙ্গ পেলে আপনি গল্প করতে খুব পছন্দ করেন। নতুন কোনো পরিবেশে অনায়াসে আড্ডা জমিয়ে তুলতে পারেন। আপনার হৃদয় স্নেহ–মমতা ও ভালোবাসায় পরিপূর্ণ। ক্রীড়া, সংগীত ও লেখালেখিতে চেষ্টা করলে ভালো করার যথেষ্ট সুযোগ পাবেন। জ্ঞানার্জনের প্রতি সহজাত আকর্ষণ আছে আপনার। এ রাশির অনেকেই বই পড়তে খুব পছন্দ করেন। সব সময়ই নিজেকে কোনো না কোনো কাজে ব্যস্ত রাখতে পারলে ভালো থাকেন। ব্যস্ততার মধ্যেও তাঁরা সময়কে সুন্দরভাবে কাজে লাগাতে পারেন। জীবনে অনেক ভ্রমণ করার সুযোগ পাবেন। মিথুন রাশির জাতকদের প্রকাশনা, পরিবহন, কুরিয়ার, ইনস্যুরেন্স ব্যবসা এবং সাংবাদিকতা, আইন কিংবা শিক্ষকতা পেশায় সফল হতে দেখা যায়। মিথুন রাশির জাতকদের কাঁধ, হাত, স্নায়ুতন্ত্র, শ্বাসতন্ত্র ও মস্তিষ্কের পীড়ায় আক্রান্ত হতে দেখা যায়।
কেমন যাবে মিথুন রাশির ২০২৪
এ বছর অপ্রয়োজনীয় বিষয়ে তর্ক করতে গিয়ে বন্ধু যাতে শত্রুতে পরিণত না হয়, সেদিকে খেয়াল রাখুন। বন্ধুবান্ধবের মাধ্যমে কেউ কেউ নতুন চাকরি বা ব্যবসার সন্ধান পেতে পারেন। ভাইবোনের সঙ্গে সুসম্পর্ক বজায় থাকবে। প্রয়োজনে তাঁদের সুপরামর্শ আশা করতে পারেন। বিবাহিত ব্যক্তিদের দাম্পত্য সুসম্পর্ক বজায় থাকবে। সম্ভাব্য ক্ষেত্রে সন্তান লাভের সম্ভাবনা আছে। কর্মক্ষেত্রে কোনো ধরনের চ্যালেঞ্জের সম্মুখীন হতে পারেন। কারও কারও ক্ষেত্রে প্রবাসী হওয়া বা বিদেশযাত্রা হতে পারে।"
2024-01-03 13:25:26,কেমন যাবে বৃষ রাশির ২০২৪,"অধিপতি গ্রহ: শুক্র
শুভ রত্ন: হীরা ও পান্না
শুভ রং: সবুজ, নীল ও সাদা
শুভ সংখ্যা: ২, ৭, ৮ ও ৯
শুভ বার: শুক্র, শনি, সোম ও বুধ
বৈশিষ্ট্য: আপনি ধীরস্থিরভাবে যেকোনো কিছু করতে পছন্দ করেন। সহনশীলতা আপনার এক অনন্য গুণ। উদার মনমানসিকতায় সহজেই অন্যকে আপন করে নিতে পারেন। আপনার দূরদৃষ্টির কাছে অন্যের মতামত মূল্যহীন মনে হতে পারে। তবে কেউ কিছু বলতে চাইলে থামিয়ে না দিয়ে মনোযোগ দিয়ে মতামতটা শুনুন। হয়তো আপনার প্রশ্নের জবাব সেখানেই খুঁজে পাবেন। সম্পর্ক উন্নয়নে এ বছর এই টোটকা কাজে লাগিয়ে দেখতে পারেন। আপনি সবার সঙ্গে ভালো ব্যবহার করতে ভালোবাসেন। অন্যের প্রতি আপনি যত্নশীল ও সমমর্মী। ঘরে–বাইরে সব কিছু গুছিয়ে করতে পছন্দ করেন। আপনার এসব গুণের কারণে অনেক মানুষের ভালোবাসা পাবেন। আপনি জানেন, কীভাবে জীবন উপভোগ করতে হয়। আপনি আত্মনির্ভরশীলতা পছন্দ করেন। শিল্প, সংগীত ও সাংস্কৃতিক কর্মকাণ্ডের প্রতি আগ্রহ থাকতে পারে। লেখালেখিতেও আপনি বেশ ভালো করতে পারেন। বৃষ রাশির জাতকেরা সাধারণত রান্নায় পারদর্শী হন। সাজসজ্জা ও সৌন্দর্যপ্রীতি তাঁদের সহজাত বৈশিষ্ট্য। বৃষ রাশির জাতকদের থাইরয়েড গ্রন্ধি, গলা, ঘাড় ও কণ্ঠস্বর–সংক্রান্ত সমস্যায় ভুগতে দেখা যায়।
কেমন যাবে বৃষ রাশির ২০২৪
এ বছর অপ্রয়োজনীয় ব্যয় নিয়ন্ত্রণের চেষ্টা করুন। আয় বৃদ্ধি পেলে ব্যয় না বাড়িয়ে সঞ্চয় ও বিনিয়োগের চেষ্টা করুন। বছরের শুরুতে ব্যয় বাড়তে পারে। কথাবার্তায় বিশেষ সাবধানতা প্রয়োজন হতে পারে। সন্তানের শরীর–স্বাস্থ্য দুশ্চিন্তার কারণ হতে পারে। বিবাহবহির্ভূত সম্পর্কের জন্য অনেকে ফেঁসে যেতে পারেন।"
2024-01-03 13:23:41,কেমন যাবে মেষ রাশির ২০২৪,"অধিপতি গ্রহ: মঙ্গল
শুভ রত্ন: রক্তপ্রবাল, রুবি ও গার্নেট
শুভ রং: লাল, হলুদ ও সোনালি
শুভ সংখ্যা: ১, ২, ৩, ৪, ৫, ৮ ও ৯
শুভ বার: মঙ্গল, শুক্র ও শনি
বৈশিষ্ট্য: আপনি প্রাণবন্ত, উদ্যমী ও আশাবাদী। আপনি জানেন, কীভাবে নিজের অধিকার আদায় করে নিতে হয়। কিছুটা স্বেচ্ছাচারী হওয়ায় অবচেতনে অন্যের মনোকষ্টের কারণ হতে পারেন। আবেগের আতিশয্য কিংবা রাগের মাথায় রূঢ় আচরণ করে ফেললেও পরে অনুশোচনা আপনি করেন। আবার নিজের আবেগ–অনুভূতি সহজে প্রকাশ পেতেও দেন না। কারও কারও ক্ষেত্রে মাঝেমধ্যে হঠকারিতা করতে দেখা যায়। তবে এতে আপনার সামাজিক মর্যাদা ক্ষুণ্ন হতে পারে। আপনি স্বাধীনচেতা ও দায়িত্ব নিতে ভালোবাসেন। একটু অনুপ্রেরণা পেলে যেকোনো কাজ ভালোভাবে করে তাক লাগিয়ে দিতে পারেন। সহজাতভাবেই আপনি মহৎ ও দয়ালু। বন্ধুদের প্রতি বিশ্বস্ত। যদিও কিছু মানুষ আপনাকে ভুল বোঝে। আপনার মধ্যে আছে তেজ ও বীরত্ব। আপনি আদর্শবাদী ও দূরদর্শী। বহু বিষয়ে আপনার নেতৃত্ব ও দিকনির্দেশনা সাফল্য নিয়ে আসে। মেষ রাশির জাতকদের শরীরের দুর্বলতম স্থান মাথা, মুখ ও চোখ। কারও কারও ক্ষেত্রে মাথায় আঘাত কিংবা মুখে আঘাতের দাগ থাকতে পারে।
কেমন যাবে মেষ রাশির ২০২৪
এ বছর আপনার আত্মবিকাশের বছর। শুরু থেকে পরিকল্পনা করে কাজে লেগে পড়ুন, যাতে বছর শেষে আপনি আপনার নির্দিষ্ট লক্ষ্যে পৌঁছাতে পারেন। পেশাগত ক্ষেত্রে পদোন্নতি হতে পারে। বিবাহযোগ্য অনেকেই সঙ্গীর দেখা পাবেন, বিয়ের বাদ্য বাজবে। কারও কারও ক্ষেত্রে সন্তান লাভের সম্ভাবনা আছে। আর্থিক দিক ভালো যেতে পারে।"
2024-01-01 12:00:56,আমি আশার কথাই বলব,"২০২৪ সালেও আমি আশার কথা ভাবি। যদি ভাবতেই হয়, নৈরাশ্যের কথা ভেবে তো কোনো লাভ হবে না। মানব জাতি চিরকাল উন্নত মহত্তর এক জীবনের স্বপ্ন দেখেছে। কিন্তু সেই স্বপ্ন কখনোই পুরোপুরি অর্জিত হয়নি। হয়নি বলেই মানুষ আবার নতুন করে স্বপ্ন রচনা করে, নতুন করে সামনে অগ্রসর হয়।
আজকে আমরা আপন ঘরে বসে যেসব হতাশার কথা ভেবে ব্যথিত হচ্ছি, হয়তো ১৮৯০ সালে লন্ডনের কোনো এক ঘরের কোনায় আমাদের মতো কোনো মধ্যবিত্ত একই কথা বলেছে। আমরা কখনো একটা সমৃদ্ধ জীবনকে একবারে পাইনি। কিন্তু আমরা সমৃদ্ধ জীবনের স্বপ্ন দেখেছি। এটা দুটো কাজ করেছে। ১. এটা আমাদের পতনের দিকে অত সহজেই যেতে দেয়নি। হয়তো পতন ঘটে গেছে, কিন্তু পতনের বিরুদ্ধে প্রতিরোধ গড়ে উঠেছে। ২. আমাদের মধ্যে নিঃশব্দ উন্নতি ঘটেছে।
একটা যুগ উন্নত হচ্ছে মানে সেই যুগের সমস্ত মানুষ মহান বা মহৎ হয়ে গেছে, এটা সত্য নয় কিন্তু। সেই যুগের কিছু কিছু মানুষ সমৃদ্ধ হয়েছে। সেই সমৃদ্ধি থেকে আলো নিয়ে সেই যুগের মধ্যেও কিছুটা সমৃদ্ধি এসেছে। শেক্‌সপিয়ার, মিল্টন, বায়রন, শেলি, কিটস—এইভাবে যখন বলি, তখন মনে হয়, ৫০ বছরের মধ্যে এঁরা সবাই এসেছেন। তা নয়। অনেক দিন লেগেছিল, অনেক সময়। ইতিহাসের অনেক সাঁকো তাঁদের পার হতে হয়েছে।
অক্সফোর্ড বা কেমব্রিজ থেকে ১০০ জিনিয়াস যদি বেরিয়ে থাকেন, তা এক দিনে ঘটেনি। আমরা ভাবি, ৫০ বছরে বা ১০০ বছরে হয়েছে। তা নয়। এক হাজার বছর লেগেছে। আসলে কোনো সময়ই সুসময় নয়। কিন্তু সুসময়ের জন্য আকাঙ্ক্ষা থেকে বড় বড় মানুষের জন্ম হয়েছে। শুধু আকাঙ্ক্ষা থেকে নয়। একটা যুগেরও স্বপ্ন থাকে। যেমন ব্রিটিশবিরোধী স্বপ্ন থেকে সেই যুগে আমাদের দেশে শুধু রাজনীতিতে নয়, বহু ক্ষেত্রে বড় বড় মানুষ জন্ম নিয়েছেন। এইভাবে আমরা আজকের দিনে এগিয়েছি, এবং পিছিয়েছি। তবে আমি মনে করি, এগোনোর দিকটাই বেশি।
আমাদেরও পতন আছে। আজকে সমস্ত পৃথিবী বিত্তের পেছনে ছুটছে। প্রত্যেক মানুষ সচ্ছল হবে। প্রত্যেক মানুষ অন্তত দারিদ্র্যমুক্ত একটা জীবন যাপন করবে। বিত্তের পেছনে অন্ধের মতো ছুটতে গিয়ে অনেক নৈতিক অধঃপতন ঘটবে। এটা নিয়ম, নদীর একূল গড়লে ওকূল ভাঙবে। একেক যুগে আমরা একটা বড় জিনিস পাব, তার বিনিময়ে আমরা অনেক মহৎ জিনিস হারাব। আবার পরে গিয়ে দেখা যাবে, অন্য জিনিস এসে গেছে। আগে যেটাকে অনেক বড় ভেবেছিলাম, পরে গিয়ে দেখা যাবে, তা তত বড় ছিল না।
২০২৩-এ গাজায় আট হাজারের বেশি শিশু মারা গেছে। এর চেয়ে দুঃখের এই মুহূর্তে কিছু নেই। পৃথিবীকে এই অন্যায় বন্ধ করতে হবে। প্রতিবাদ প্রতিরোধ করতে হবে। আবার ১০০ বছরের হিসাবে পরে মনে হবে, হিরোশিমা নাগাসাকিতে আড়াই লাখ মানুষ মারা গেছে। দ্বিতীয় বিশ্বযুদ্ধে ৭ কোটি থেকে ৮ কোটি মানুষ মারা গেছে। গত বছর খবরের প্রধান শিরোনাম ছিল যুদ্ধ; কিন্তু ২০০ বছরের মাপকাঠিতে দেখলে আমরা এখন প্রায় যুদ্ধহীন পৃথিবীতে বসবাস করছি। আগে প্রতিটি দেশ প্রতিটি দেশের সঙ্গে যুদ্ধ করত, সারা ইউরোপের একটা দেশ আরেকটা দেশকে ধ্বংস করতে চেষ্টা করত। সেই ইউরোপ এখন একটা ইউরোপে পরিণত হয়েছে।
যদি মধ্যপ্রাচ্যে শান্তি আসত, ইউক্রেন যুদ্ধ না হতো, তাহলে কত ভালো হতো! আমি যদিতে বিশ্বাস করি না। একটা প্রবাদ আছে, যদি ‘যদি’ থাকত, তাহলে প্যারিস ‘যদি’র ফাঁক দিয়ে সমুদ্রে পড়ে যেত। আমি বলি, যখন জন্মেছি, তখন সামনের দিকেই এগোতে হবে। আমি একটা লেখা লিখেছিলাম, তাতে বলেছিলাম, মানুষের শরীরটা কি সামনে যাওয়ার জন্য তৈরি না কি পেছনে যাওয়ার জন্য। তাহলে আমাদের চোখ সামনে কেন? নাক-মুখ সামনে কেন? আমরা সামনে পা বাড়াব, হাত বাড়াব, শরীর সেভাবেই তৈরি। চাইলে, দরকার হলে, পেছনেও পা নেওয়া যায়। কিন্তু তা সাময়িক। আসলে সমস্ত অস্তিত্বই সামনে যাওয়ার জন্য।
আমরা কাজ করব, কারণ কাজ মানেই অগ্রগতি। এই বিশ্বচরাচর যে এগিয়ে চলেছে, কারণ প্রতিটা গ্রহ-নক্ষত্র বিরামহীনভাবে কাজ করে চলেছে। সে যেদিকেই যাক, সে সামনের দিকেই এগোবে।
তাহলে আমরা একটা নতুন বছরে নেতির কথা বলব, নাকি আশার কথা! আমরা আশার কথা বলব। আমরা সামনে তাকাব। এবং প্রতি মুহূর্তে কাজ করে যাব, ভবিষ্যৎ রচনার জন্য অবিরাম কাজ করে যাব। যদি বলে কিছু নেই, আমরা যা করব, তা-ই হবে, যদি না করি হবে না!
আবদুল্লাহ আবু সায়ীদ: লেখক ও প্রতিষ্ঠাতা, বিশ্বসাহিত্য কেন্দ্র"
2024-01-01 09:13:48,৪৫তম বিসিএসের স্থগিত লিখিত কবে জানাল পিএসসি,"৪৫তম বিসিএসের স্থগিত হওয়া লিখিত পরীক্ষা কবে নেওয়া হতে পারে, সেই রূপরেখা ঠিক করেছে সরকারি কর্ম কমিশন (পিএসসি)। সাংবিধানিক এই প্রতিষ্ঠান মনে করছে, নির্বাচনের শেষে এই পরীক্ষা নেওয়া যাবে।
এ বিষয়ে জানতে চাইলে পিএসসির একজন নীতিনির্ধারক প্রথম আলোকে বলেন, ‘লিখিত পরীক্ষা নির্বাচনের পর নেওয়া হবে। আমরা ধরে রেখেছি, জানুয়ারির শেষ দিকে। সেটা হতে পারে ২০ থেকে ২৬ জানুয়ারির মধ্যে। এই সময়ের মধ্যে পরীক্ষা নেওয়ার প্রস্তুতিও নিয়ে রেখেছে পিএসসি।’
গত ২৪ নভেম্বর এক বিজ্ঞপ্তিতে ৪৫তম বিসিএসের লিখিত পরীক্ষা স্থগিত করে পিএসসি। বিজ্ঞপ্তিতে বলা হয়েছে, ২৭ নভেম্বর থেকে ১১ ডিসেম্বর পর্যন্ত ঢাকাসহ সব বিভাগীয় শহরে অনুষ্ঠিতব্য ৪৫তম বিসিএসের লিখিত পরীক্ষা অনিবার্য কারণে স্থগিত করা হয়েছে। পরীক্ষার নতুন তারিখ ও সময় যথাসময়ে কমিশনের ওয়েবসাইটে প্রকাশ করা হবে।"
2024-01-01 12:00:32,বড় পরিবর্তন নিয়ে শুরু হচ্ছে নতুন শিক্ষাবর্ষ,"দেশের মাধ্যমিক শিক্ষায় বড় ধরনের পরিবর্তন নিয়ে আজ পয়লা জানুয়ারি শুরু হচ্ছে নতুন শিক্ষাবর্ষ। নবম শ্রেণি থেকে বিজ্ঞান, মানবিক ও ব্যবসায় শিক্ষা বিভাগ উঠে যাচ্ছে। এদিকে বছরের প্রথম দিনে সারা দেশের বিদ্যালয়গুলোতে বিনা মূল্যে নতুন বই বিতরণ শুরু হলেও অষ্টম ও নবম শ্রেণির প্রায় আড়াই কোটি বই ছাপানো শেষ হয়নি। ফলে শিক্ষাবর্ষের প্রথম দিনে সব শিক্ষার্থী সব বই হাতে পাবে না।
বিদায়ী বছরের শুরুতে প্রথম, ষষ্ঠ ও সপ্তম শ্রেণিতে নতুন শিক্ষাক্রম শুরু হয়। এ বছর (২০২৪) আরও চারটি শ্রেণিতে নতুন শিক্ষাক্রম চালু হচ্ছে। শ্রেণিগুলো হলো দ্বিতীয়, তৃতীয়, অষ্টম ও নবম শ্রেণি। আগামী বছর চতুর্থ, পঞ্চম ও দশম শ্রেণিতে নতুন শিক্ষাক্রম চালুর মধ্য দিয়ে মাধ্যমিক পর্যন্ত সব শ্রেণিতেই তা চালু হবে। এরপর ২০২৬ সালে একাদশ ও ২০২৭ সালে দ্বাদশ শ্রেণিতে চালু হবে নতুন শিক্ষাক্রম।
নতুন নিয়মে উচ্চমাধ্যমিকে গিয়ে বিভাগ বিভাজন হবে। কারও কারও অভিমত, নতুন পদ্ধতিতে অভিন্ন বিষয় হওয়ায় নবম-দশম শ্রেণিতে বিজ্ঞানের অংশ কমে যাচ্ছে। ফলে উচ্চমাধ্যমিকে গিয়ে বিজ্ঞানের শিক্ষার্থীরা হোঁচট খেতে পারে। তাঁদের অভিমত, মাধ্যমিকেও দু-একটি ঐচ্ছিক বিষয় রাখা যেত।
তবে এই অভিমতের সঙ্গে একমত নন জাতীয় শিক্ষাক্রম উন্নয়ন ও পরিমার্জন কোর কমিটির সদস্য এবং ঢাকা বিশ্ববিদ্যালয়ের শিক্ষা ও গবেষণা ইনস্টিটিউটের (আইইআর) অধ্যাপক এম তারিক আহসান। তিনি মনে করেন, নতুন নিয়মে গভীরতা বাড়বে। সব শিক্ষার্থীর সব বিষয়ে একটি ভিত্তি তৈরি হবে। ‘ভালো শিক্ষার্থীরা’ কেবল বিজ্ঞান পড়বে, সেই ধারণাও ভাঙবে। মাধ্যমিকেও দু-একটি ঐচ্ছিক বিষয় রাখলে শিক্ষার্থীদের ওপর উল্টো চাপ বাড়বে।
১৯৫৯ সাল থেকে নবম শ্রেণিতে বিজ্ঞান, মানবিক ও ব্যবসায় শিক্ষা বিভাগ চালু হয়েছিল বলে জানান এম তারিক আহসান।
উল্লেখ্য, সর্বশেষ ২০১২ সালে প্রাথমিক ও মাধ্যমিক স্তরে শিক্ষাক্রম পরিমার্জন হয়েছিল।
করোনাকাল ছাড়া ২০১০ সাল থেকে শিক্ষাবর্ষের প্রথম দিন সারা দেশে শিক্ষাপ্রতিষ্ঠানগুলোতে উৎসব করে প্রাথমিক ও মাধ্যমিক স্তরের শিক্ষার্থীদের হাতে বিনা মূল্যে বই তুলে দিচ্ছে সরকার। এটি এখন রেওয়াজে পরিণত হয়েছে। সে অনুযায়ী আজও বছরের প্রথম দিনে দেশের বিদ্যালয়গুলোতে নতুন বই বিতরণ করা হবে।
এনসিটিবি সূত্রমতে, এবার সারা দেশে ৩০ কোটি ৭০ লাখ ৮৩ হাজারের মতো নতুন বই বিনা মূল্যে বিতরণ করা হবে। এর মধ্যে প্রাথমিকে বই ৯ কোটি ৩৮ লাখের বেশি এবং মাধ্যমিক স্তরের বই ২১ কোটি ৩২ লাখের বেশি।
এনসিটিবির সূত্রমতে, প্রাথমিকের সব বই ছাপা হয়েছে। কিন্তু মাধ্যমিকের সব বই ছাপা হয়নি। অষ্টম ও নবম শ্রেণির মোট ১০ কোটির কিছু বেশি বইয়ের মধ্যে প্রায় আড়াই কোটি বই গতকাল রোববার বছরের শেষ দিনেও ছাপা শেষ হয়নি।
জানতে চাইলে জাতীয় শিক্ষাক্রম ও পাঠ্যপুস্তক বোর্ডের (এনসিটিবি) চেয়ারম্যান অধ্যাপক মো. ফরহাদুল ইসলাম প্রথম আলোকে বলেছেন, অষ্টম ও নবম শ্রেণির একাধিক বিষয়ের পাণ্ডুলিপি চূড়ান্ত হতে ডিসেম্বরের মাঝামাঝি লেগে যায়। এ জন্য আড়াই কোটির মতো বই ছাপতে একটু সময় লাগছে।
তবে এই দুই শ্রেণির অধিকাংশ বই ছাপিয়ে পাঠিয়ে দেওয়া হয়েছে। আর প্রাথমিক থেকে সপ্তম শ্রেণি পর্যন্ত শতভাগ বই ছাপিয়ে পাঠানো হয়েছে। ফলে বছরের প্রথম দিনেই সব শিক্ষার্থী বই পাবে। অষ্টম ও নবম শ্রেণির শিক্ষার্থীরাও প্রথম দিনে ছয় থেকে আটটি করে বই পাবে। এই দুই শ্রেণির অবশিষ্ট বই সর্বোচ্চ ১০ জানুয়ারির মধ্যেই শিক্ষার্থীরা পেয়ে যাবে।
এনসিটিবি সূত্র জানিয়েছে, নির্বাচন কমিশন (ইসি) অনুমোদন না দেওয়ায় এবার শিক্ষা মন্ত্রণালয়ের উদ্যোগে কেন্দ্রীয়ভাবে উৎসব করে বই বিতরণ করা হবে না। জেলা প্রশাসক ও উপজেলা নির্বাহী কর্মকর্তাদের তত্ত্বাবধানে বিদ্যালয়গুলোতে শিক্ষার্থীদের হাতে নতুন বই বিতরণ করা হবে। তবে প্রাথমিক ও গণশিক্ষা মন্ত্রণালয়ের উদ্যোগে রাজধানীর মিরপুরের ন্যাশনাল (সকাল-বিকেল) সরকারি প্রাথমিক বিদ্যালয় প্রাঙ্গণে ‘বই বিতরণ উৎসব’ হবে।"
2024-01-02 16:03:21,জুলিয়ান ক্যালেন্ডারের সূচনা,"০০৪৫ খ্রিষ্টপূর্বাব্দের এই দিনে জুলিয়ান ক্যালেন্ডারের সূচনা হয়। তবে ১৫৮২ সালে পোপ গ্রেগরি-XIII–এর হাত ধরে তৈরি হয় সংশোধিত নতুন ক্যালেন্ডার, যা আমাদের কাছে গ্রেগরিয়ান ক্যালেন্ডার নামে পরিচিত। ১৭৮৮ সালের এই দিনে টাইমস অব লন্ডনের প্রথম সংস্করণ প্রকাশিত হয়। এর প্রায় ১০০ বছর পর ১৮৭৭ সালের এই দিনে রানি ভিক্টোরিয়াকে ব্রিটিশ ভারতের সম্রাজ্ঞী ঘোষণা করা হয়।
এ তো গেল গুরুত্বপূর্ণ ঘটনাবলির কথা। আজ, বছরের প্রথম দিনে বেশ কিছু গুণীজনের জন্মদিনও রয়েছে। ১৮৯৪ সালের ১ জানুয়ারি জন্মগ্রহণ করেন ভারতীয় বাঙালি পদার্থবিদ সত্যেন্দ্রনাথ বসু, যিনি সত্যেন বোস নামেও পরিচিত। আমাদের পল্লিকবি জসীমউদ্‌দীনও ১৯০৩ সালের এই দিনে জন্মগ্রহণ করেন। ১৯৮৪ সালের এই দিনে জন্মগ্রহণ করেন বাংলাদেশি ক্রিকেটার অলোক কাপালী। ক্রিকেটার মোহাম্মদ রুবেল হোসেনকে তো তোমরা অনেকেই চেনো। তিনিও ১৯৯০ সালের এই দিনে জন্মগ্রহণ করেন।"
2024-01-01 09:00:00,গোয়ালন্দে নৌকার নির্বাচনী প্রচারে ‘হাঁটা পার্টি’,"সংগঠনটির নাম সকালের গোয়ালন্দ। স্থানীয়ভাবে সংগঠনটি ‘হাঁটা পার্টি’ নামে পরিচিত। শরীর সুস্থ রাখার প্রত্যয় নিয়ে প্রায় ২০ বছর আগে হাতে গোনা কয়েকজন নিয়ে গড়ে তোলা হয় অরাজনৈতিক এই সংগঠন। তবে বিভিন্ন রাজনৈতিক, সামাজিক, সাংস্কৃতিক, ব্যবসায়ী, শিক্ষক ও সাংবাদিকেরা এ সংগঠনের সদস্য।
প্রতিদিন ফজরের নামাজের পর গোয়ালন্দ শহরের একটি নির্দিষ্ট স্থানে জমায়েত হয়ে সংগঠনের সদস্যরা হাঁটাহাঁটি করেন। চার থেকে পাঁচ কিলোমিটার পথ হাঁটেন তাঁরা। একেক দিন একেক এলাকায় ঘুরে ঘুরে এলাকার মানুষের সঙ্গে তাঁদের ভালো সম্পর্ক তৈরি হয়েছে। বর্তমানে সংগঠনের সদস্যসংখ্যা ৪৫। বেশির ভাগ সদস্যের বয়স পঞ্চাশোর্ধ্ব। যাঁদের অনেকে অবসরপ্রাপ্ত সরকারি কর্মকর্তা, রাজনীতিবিদ, জনপ্রতিনিধি এবং এলাকার সর্বজনশ্রদ্ধেয় ব্যক্তি। হাঁটাহাঁটির পাশাপাশি তাঁরা সংগঠনের পক্ষ থেকে কিছু সামাজিক কার্যক্রমও করে থাকেন, যেমন বিভিন্ন ধর্মীয় ও সামাজিক প্রতিষ্ঠানে গাছ লাগানো, অসহায় মানুষের পাশে সাধ্যমতো দাঁড়ানো ও শীতকালে শীতবস্ত্র বিতরণ করা।
হাঁটা পার্টির সদস্যরা এবার দ্বাদশ জাতীয় সংসদ নির্বাচনে রাজবাড়ী-১ (রাজবাড়ী সদর ও গোয়ালন্দ উপজেলা) আসনের আওয়ামী লীগের প্রার্থী ও বর্তমান সংসদ সদস্য কাজী কেরামত আলীকে সমর্থন জানিয়ে কাজ করছেন। প্রতিদিন ভোরে ফজরের নামাজ শেষে দল বেঁধে নিয়মিত হাঁটাহাঁটির পাশাপাশি তাঁরা নৌকা প্রতীকের পক্ষে মানুষের কাছে ভোট চাইছেন।
গোয়ালন্দ বাজার ব্যবসায়ী পরিষদের সভাপতি ও সকালের গোয়ালন্দ-এর সহসভাপতি মো. ছিদ্দিক মিয়া বলেন, সকালের গোয়ালন্দ নামে সংগঠনটির নামকরণ করা হয়েছে প্রায় পাঁচ বছর আগে। এর আগে প্রায় ১৫ বছর সংগঠনটি হাঁটা পার্টি হিসেবে পরিচিত ছিল। বরাবরের মতো প্রতিদিন ভোরে দলবদ্ধ হয়ে সবাই হাঁটাহাঁটি করছেন। তবে নির্বাচনের কারণে অধিকাংশ সদস্যের কাজী কেরামত আলী পছন্দের প্রার্থী হওয়ায় হাঁটাহাঁটির পাশাপাশি নৌকা প্রতীকের পক্ষে প্রচারণাও চালাচ্ছেন। এতে নিজেদের কাছে যেমন ভালো লাগছে; আবার ভোটারদের কাছ থেকেও ব্যাপক সাড়া পাচ্ছেন।
গোয়ালন্দ পৌরসভার মেয়র, পৌর আওয়ামী লীগের সভাপতি ও সকালের গোয়ালন্দের উপদেষ্টা মো. নজরুল ইসলাম মণ্ডল বলেন, কাজী কেরামত আলী একজন অত্যন্ত বিনয়ী, ভদ্র ও ভালো মানুষ। তিনি সাবেক শিক্ষা প্রতিমন্ত্রী ও প্রধানমন্ত্রীর খুব আস্থাভাজন। এলাকায় উন্নয়নের ধারা অব্যাহত রাখতে তাঁকে আবারও নির্বাচিত করা খুব প্রয়োজন। যে কারণে গোয়ালন্দের অধিকাংশ সামাজিক, সাংস্কৃতিক ও পেশাজীবী সংগঠনের সদস্যরা তাঁর পক্ষে প্রচার ও প্রচারণায় নেমেছেন। সকালের গোয়ালন্দের পাশাপাশি সুপ্রভাত গোয়ালন্দ নামের একটি সংগঠনের হয়েও তাঁরা ভোরে নিয়মিত হাঁটাহাঁটির পাশাপাশি নির্বাচনী প্রচারণা চালাচ্ছেন। তাঁরা আশাবাদী নৌকা প্রতীক নিয়ে কাজী কেরামত আলী বিপুল ভোটে জয়লাভ করবেন।"
2024-01-01 09:00:00,বহুমুখী চ্যালেঞ্জ মোকাবিলার বছর,"স্বাগত ২০২৪। আজ খ্রিষ্টীয় নতুন বছর। ২০২৩ সালটি আমাদের জাতীয় জীবনে অনেক ঘটন-অঘটনের সাক্ষী। সাফল্যের কথা বললে, গত বছর আমাদের মেয়েরা ক্রিকেটে এশিয়া কাপ জিতেছেন। ফুটবলেও তাঁরা ভালো করেছেন। আমাদের রিকশাচিত্র বিশ্ব ঐতিহ্যের অংশ হিসেবে স্বীকৃতি পেয়েছে।
স্বীকার করতে হবে, এ বছরের আন্তর্জাতিক ঘটনাপ্রবাহ বাংলাদেশের জনজীবনেও অভিঘাত ফেলেছে। এর পাশাপাশি বৈদেশিক মুদ্রার ভান্ডারে টান পড়া এবং ডলার–সংকট অর্থনীতিকে নতুন করে ঝুঁকিতে ফেলেছে। গত বছর মূল্যস্ফীতি এবং নিত্যপ্রয়োজনীয় পণ্যের মূল্যবৃদ্ধিতে সীমিত আয়ের মানুষ থেকে মধ্যবিত্ত পর্যন্ত সবার জীবন হয় ওষ্ঠাগত। অনেকে ধারকর্জ করে দৈনন্দিন চাহিদা মেটাতে বাধ্য হয়েছেন।
আন্তর্জাতিক ক্ষেত্রে গাজায় ইসরায়েলি বর্বরতা সারা বিশ্বের শান্তিকামী মানুষের মতো আমাদেরও স্তম্ভিত করে। আমরা যখন নতুন বছরকে স্বাগত জানাচ্ছি, তখনো বিশ্বজনমত উপেক্ষা করে ইসরায়েল সেখানে নির্বিচার মানুষ হত্যা করে চলেছে, যার বেশির ভাগই নারী ও শিশু। ২০২২ সালে রাশিয়া-ইউক্রেন যুদ্ধের কারণে জ্বালানিসংকট ও আমদানিনির্ভরতা বাংলাদেশের অর্থনীতিকে বেশ চাপে ফেলে, যার রেশ চলেছে গত বছরও। এ থেকে শিক্ষণীয় হলো, সমুদ্র উপকূল কিংবা স্থলভাগে মাটির নিচে যে গ্যাসসম্পদ আছে, তা অনুসন্ধান ও আহরণে সর্বাত্মক চেষ্টা চালাতে হবে।
২০২৩ সালে ঢাকায় মেট্রোরেল চালু, শাহজালাল আন্তর্জাতিক বিমানবন্দরের তৃতীয় টার্মিনাল উদ্বোধন কিংবা চট্টগ্রামে কর্ণফুলী টানেল চালু অর্থনৈতিক ও যোগাযোগ উন্নয়নের স্মারক হিসেবেই চিহ্নিত হবে। ঢাকা-কক্সবাজার সরাসরি রেল যোগাযোগ সাধারণ যাত্রীদের পাশাপাশি পর্যটক টানতে সহায়তা করবে সমুদ্রবন্দরটিকে।
২০২২ সালের মতো ২০২৩ সালেও দেশের রাজনীতি ছিল উদ্বেগ–উৎকণ্ঠায় ভরা। বছরের পুরো সময়ই রাজনৈতিক অঙ্গন উত্তপ্ত ছিল ক্ষমতাসীন ও বিরোধী দলের সমাবেশে। এসব কর্মসূচি মোটামুটি শান্তিপূর্ণভাবে পালিত হয়। কিন্তু ২৮ অক্টোবরে বিএনপির সমাবেশকে ঘিরে সৃষ্ট সহিংসতা দেশকে গভীর রাজনৈতিক সংকটে ফেলে দেয়। এরপরই বিএনপির মহাসচিবসহ হাজার হাজার নেতা-কর্মীকে গ্রেপ্তার করা হয়। সেই সঙ্গে পুরোনো মামলায় বিএনপির সহস্রাধিক নেতা-কর্মীকে দেওয়া হয় কারাদণ্ড ।
এ প্রেক্ষাপটে ৭ জানুয়ারি যে নির্বাচন হতে যাচ্ছে, সেটি সব দলের অংশগ্রহণে হচ্ছে না। ক্ষমতাসীন আওয়ামী লীগ ও তাদের সহযোগীরা যখন নির্বাচনে প্রতিদ্বন্দ্বিতা করছে, তখন বিএনপি ও তাদের সমমনা দলগুলো নির্বাচন বর্জনের আহ্বানের পাশাপাশি হরতাল, অবরোধ ও অসহযোগের মতো কর্মসূচি পালন করছে।
৭ জানুয়ারির নির্বাচনে রাজনৈতিক প্রতিদ্বন্দ্বী না থাকলেও নৌকাধারী ও স্বতন্ত্র প্রার্থীর সমর্থকদের মধ্যে সংঘাত, সংঘর্ষ ঘটছেই। ইতিমধ্যে কয়েকজন দলীয় সমর্থক মারা যাওয়া ও অনেকের আহত হওয়ারও খবর পাওয়া গেছে। এ ক্ষেত্রে দলীয় শীর্ষ নেতৃত্বের শান্তির আহ্বানও কাজে লাগছে না।
জনগণের প্রত্যাশা ছিল, রাজনৈতিক নেতৃত্ব নির্বাচনের বিষয়ে একটি সমঝোতা আসবে। কিন্তু নির্বাচনের আগে সেটি হয়নি। রাজনৈতিক অচলাবস্থার মধ্যে ৭ জানুয়ারি নির্বাচন হয়ে যাওয়ার অর্থ এই নয় যে রাজনৈতিক সংকটের সমাধান হয়ে যাওয়া। কিন্তু দেশের নাজুক অর্থনীতিকে সচল রাখতে, জনগণের জীবন–জীবিকা নির্বিঘ্ন রাখতে রাজনৈতিক স্থিতিশীলতা জরুরি। আমরা আশা করি, এ প্রেক্ষাপট বিবেচনায় নিয়ে দেশ ও জনগণের স্বার্থে রাজনৈতিক নেতৃত্ব ইতিবাচক ভূমিকা নেবেন। দেশের একটি জনগোষ্ঠীকে গণতান্ত্রিক প্রক্রিয়ার বাইরে রাখলে সার্বিকভাবে জাতীয় জীবনে এর মারাত্মক অভিঘাত পড়া অস্বাভাবিক নয়।
২০২৩ যদি রাজনৈতিক ঝঞ্ঝার বছর হয়ে থাকে, ২০২৪ হোক চ্যালেঞ্জ মোকাবিলার বছর। ২০২৪ সবার জন্য সুখ ও সমৃদ্ধি বয়ে আনুক। সবাইকে খ্রিষ্টীয় নববর্ষের শুভেচ্ছা।"
2024-02-27 15:43:24,আয়াতুল কুরসির বাংলা উচ্চারণ ও অর্থ,"আল্লাহ ছাড়া অন্য কোনো উপাস্য নেই, তিনি জীবিত, সবকিছুর ধারক। তাঁকে তন্দ্রাও স্পর্শ করতে পারে না এবং নিদ্রাও নয়। আসমান ও জমিনে যা কিছু রয়েছে, সবই তাঁর। কে আছ এমন যে সুপারিশ করবে তাঁর কাছে তাঁর অনুমতি ছাড়া? দৃষ্টির সামনে কিংবা পেছনে যা কিছু রয়েছে, সে সবই তিনি জানেন। তাঁর জ্ঞানসীমা থেকে তারা কোনো কিছুকেই পরিবেষ্টিত করতে পারে না, কিন্তু যতটুকু তিনি ইচ্ছা করেন। তাঁর কুরসি (সিংহাসন) সমস্ত আসমান ও জমিনকে পরিবেষ্টিত করে আছে। আর সেগুলোকে ধারণ করা তাঁর পক্ষে কঠিন নয়। তিনিই সর্বোচ্চ এবং সর্বাপেক্ষা মহান।
প্রথম বাক্যের সঙ্গে নবম বাক্যর মিল । প্রথম বাক্যে: আল্লাহ ছাড়া অন্য কোনো উপাস্য নেই, তিনি জীবিত, সবকিছুর ধারক। নবম বাক্য: তিনিই সর্বোচ্চ এবং সর্বাপেক্ষা মহান।,
দ্বিতীয় বাক্যের সঙ্গে অস্টম বাক্যর মিল (তাঁকে তন্দ্রাও স্পর্শ করতে পারে না এবং নিদ্রাও নয়।) অষ্টম বাক্য (আর সেগুলোকে ধারণ করা তাঁর পক্ষে কঠিন নয়),
তৃতীয় বাক্যের সঙ্গে সপ্তম বাক্যর মিল (আসমান ও জমিনে যা কিছু রয়েছে, সবই তাঁর) সঙ্গে সপ্তম বাক্য(তাঁর কুরসি (সিংহাসন) সমস্ত আসমান ও জমিনকে পরিবেষ্টিত করে আছে)
চতুর্থ বাক্যের সঙ্গে ষষ্ঠ বাক্যর মিল (কে আছ এমন যে সুপারিশ করবে তাঁর কাছে তাঁর অনুমতি ছাড়া?)সঙ্গে ষষ্ঠ বাক্যের(তাঁর জ্ঞানসীমা থেকে তারা কোনো কিছুকেই পরিবেষ্টিত করতে পারে না, কিন্তু যতটুকু তিনি ইচ্ছা করেন।) অলৌকিক মিল!
বাদ পড়ে শুধু পঞ্চম বাক্য দৃষ্টির সামনে কিংবা পেছনে যা কিছু রয়েছে, সে সবই তিনি জানেন।
সেটি মাঝে থেকে কী সুন্দরভাবে তার অর্থ ও অবস্থানকে অর্থবহ করে তোলে।
হজরত আবু হুরায়রা (রা.) একদিন দেখতে পেলেন, এক ব্যক্তি সদকার মাল চুরি করছে। তখন তিনি তার হাত ধরে বললেন, ‘আমি তোমাকে আল্লাহর রাসুল (সা.)–এর কাছে নিয়ে যাব।’ তখন আগন্তুক বলে যে সে খুব অভাবী।
আবু হুরায়রা (রা.) তাকে ছেড়ে দিলেন। পরদিন সকালে রাসুল (সা.)–এর কাছে আসার পর তিনি আবু হুরায়রা (রা.)–কে জিজ্ঞাসা করলেন, ‘গতকাল তোমার অপরাধীকে কী করেছ?’ আবু হুরায়রা তখন তাকে ক্ষমা করার কথা বললেন।
রাসুল (সা.) বললেন, ‘সে তোমাকে মিথ্যা বলেছে, সে আবার আসবে।’ পরদিন আবু হুরায়রা চোরকে পাকড়াও করলেন আর বললেন, ‘এবার অবশ্যই আমি তোমাকে আল্লাহর রাসুল (সা.)–এর কাছে নিয়ে যাব।’
এবারও সেই চোর বলে যে সে খুব অভাবী আর তার অনেক প্রয়োজন আর শপথ করে যে আর আসবে না। পরদিন আবারও রাসুল (সা.) তাকে জিজ্ঞাসা করলে তিনি একই জবাব দেন আর তখন তিনি বলেন, ‘আসলেই সে তোমাকে মিথ্যা বলেছে আর সে আবারও আসবে।’ পরদিন আবারও আবু হুরায়রা (রা.) চোরের জন্য অপেক্ষা করতে লাগলেন আর যখন সে আবারও চুরি করতে এল, তখন তিনি তাকে পাকড়াও করলেন আর বললেন, ‘এবার অবশ্যই আমি তোমাকে আল্লাহর রাসুল (সা.)–এর কাছে নিয়ে যাব।’
চোর যখন দেখল এবার তাকে সত্যিই রাসুল (সা.)–এর কাছে নিয়ে যাওয়া হবে, তখন অবস্থা বেগতিক দেখে সে বলে, ‘আমাকে মাফ করো। আমি তোমাকে এমন কিছু বলে দেব, যার মাধ্যমে আল্লাহ তোমাকে কল্যাণ দান করবেন।’ আবু হুরায়রা (রা.) সেটা জানতে চাইলে চোর বলে, ‘যখন ঘুমাতে যাবে, তখন আয়াতুল কুরসি পড়ে ঘুমাবে, তাহলে আল্লাহ তোমার জন্য একজন পাহারাদার নিযুক্ত করবেন, যে তোমার সঙ্গে থাকবে আর কোনো শয়তান সকাল পর্যন্ত তোমার কাছে আসতে পারবে না।’ এটা শুনে আবু হুরায়রা (রা.) তাকে ছেড়ে দিলেন।
পরদিন রাসুল (সা.) আবার অপরাধীর কথা জানতে চাইলে তিনি আগের রাতের কথা বললেন। তখন রাসুল (সা.) বললেন, ‘যদিও সে চরম মিথ্যাবাদী কিন্তু সে সত্য বলেছে।’ রাসুল (সা.) আবু হুরায়রা (রা.)–কে বললেন, ‘তুমি কি জানো সে কে?’ আবু হুরায়রা (রা.) বললেন, ‘না’। রাসুল (সা.) আবু হুরায়রা (রা.)–কে বললেন, ‘সে হচ্ছে শয়তান।’ [সহিহ বুখারি নম্বর ২৩১১]"
2024-01-01 08:54:47,নতুন বছরের প্রথম দিনে বায়ুদূষণে শীর্ষে ঢাকা,"আজ সোমবার খ্রিষ্টীয় নতুন বছর ২০২৪ সালের প্রথম দিন। আজ সকাল ৮টার দিকে বিশ্বের ১০৯ শহরের মধ্যে বায়ুদূষণে শীর্ষে ছিল ঢাকা।
এ সময় আইকিউএয়ারের বাতাসের মানসূচকে ঢাকার স্কোর ছিল ২৪৬। এ স্কোরকে খুব অস্বাস্থ্যকর বলে গণ্য করা হয়।
গতকাল রোববার সকাল সাড়ে ৮টার দিকে একিউআই (এয়ার কোয়ালিটি ইনডেক্স) সূচকে ঢাকার স্কোর ছিল ২৪২। এ স্কোরও খুব অস্বাস্থ্যকর।
আজ বিশ্বে বায়ুদূষণে দ্বিতীয় ও তৃতীয় স্থানে আছে চীনের চেংডু ও ভারতের দিল্লি। এ দুই শহরের স্কোর যথাক্রমে ২১৭ ও ২১৩।
বায়ুদূষণের এ পরিস্থিতি নিয়মিত তুলে ধরে সুইজারল্যান্ডভিত্তিক প্রতিষ্ঠান আইকিউএয়ার। বাতাসের মান নিয়ে তৈরি করা এই লাইভ বা তাৎক্ষণিক একিউআই সূচক একটি নির্দিষ্ট শহরের বাতাস কতটা নির্মল বা দূষিত, সে সম্পর্কে মানুষকে তথ্য দেয় ও সতর্ক করে।
আইকিউএয়ারের দেওয়া আজকের তালিকায় বলা হয়েছে, ঢাকার বাতাসে অতিক্ষুদ্র বস্তুকণাই (পিএম ২.৫) দূষণের প্রধান উৎস। আজ ঢাকার বাতাসে যতটা এই বস্তুকণা আছে, তা বিশ্ব স্বাস্থ্য সংস্থার (ডব্লিউএইচও) মানদণ্ডের চেয়ে ৩৮ গুণের বেশি। বাতাসের এ অবস্থা থাকায় সবার জন্য পরামর্শ, আজ বাইরে বের হলে মাস্ক ব্যবহার করতে হবে।
স্কোর ১৫১ থেকে ২০০ হলে তা ‘অস্বাস্থ্যকর’ বায়ু। স্কোর ২০১ থেকে ৩০০ হলে তাকে ‘খুবই অস্বাস্থ্যকর’ বায়ু ধরা হয়। ৩০১ থেকে তার ওপরের স্কোরকে ‘দুর্যোগপূর্ণ’ বা ‘ঝুঁকিপূর্ণ’ ধরা হয়। ঢাকায় গত জানুয়ারিতে সবচেয়ে বেশিসংখ্যক দিন দুর্যোগপূর্ণ বাতাসের মধ্যে কাটিয়েছে নগরবাসী। জানুয়ারির মোট ৯ দিন রাজধানীর বাতাসের মান দুর্যোগপূর্ণ ছিল, যা গত ৭ বছরের মধ্যে সর্বোচ্চ।"
2024-01-01 09:40:10,ওয়ানডে থেকে অবসরের ঘোষণা ওয়ার্নারের,"সিডনিতে পাকিস্তানের বিপক্ষে সিরিজে ক্যারিয়ারের শেষ টেস্ট খেলার অপেক্ষায় থাকা ডেভিড ওয়ার্নার জানিয়েছেন, ওয়ানডে ক্রিকেটও আর খেলবেন না। অস্ট্রেলিয়ার হয়ে শুধু টি-টোয়েন্টি চালিয়ে যাবেন। আজ সিডনিতে এক সংবাদ সম্মেলনে তিনি এই ঘোষণা দেন।
তবে ক্রিকেট অস্ট্রেলিয়া (সিএ) চাইলে ২০২৫ সালের চ্যাম্পিয়নস ট্রফিতে খেলবেন বলে জানিয়েছেন ওয়ার্নার। নয়তো ক্যারিয়ারের বাকি সময় আন্তর্জাতিক ও ফ্র্যাঞ্চাইজি টি-টোয়েন্টি নিয়েই ব্যস্ত থাকবেন।
বুধবার সিডনিতে শুরু হতে যাওয়া অস্ট্রেলিয়া-পাকিস্তান সিরিজের তৃতীয় টেস্টই যে এই সংস্করণে তাঁর শেষ ম্যাচ, সেটি জানিয়েছিলেন আগেই। নতুন বছরের প্রথম দিন সিডনিতে আয়োজিত সংবাদ সম্মেলনে ওয়ার্নার শেষ বলে দিয়েছেন ৫০ ওভার ক্রিকেটকেও, ‘অবশ্যই আমি ওয়ানডে থেকেও অবসর নিচ্ছি। ব্যাপারটা আমি বিশ্বকাপজুড়েই বলে আসছিলাম। এর মধ্যেই ভারতের মাটিতে বিশ্বকাপ জিতলাম, যেটা অনেক বড় অর্জন। সুতরাং, আজ আমি দুটি সংস্করণ থেকেই অবসরের সিদ্ধান্ত নিচ্ছি, যা আমাকে বিশ্বজুড়ে লিগ খেলার এবং ওয়ানডে দলকে সামনে এগিয়ে যাওয়ার সুযোগ করে দেবে। আমি জানি সামনে চ্যাম্পিয়নস ট্রফি আছে। সামনের দুই বছর আমি যদি ভালো ক্রিকেট খেলি এবং দলের কাউকে দরকার হয়, আমি থাকব।’"
2024-01-01 08:41:15,অভয়াশ্রম গড়ে তোলায় সংশ্লিষ্টদের সাধুবাদ,"নতুন বছরকে বরণ করে নিতে গিয়ে পাখিদের সুরক্ষার বিষয়টি বারবার উচ্চারিত হয়ে আসছে। এটি সাম্প্রতিক বছরগুলোর প্রবণতা। কারণ, আমাদের উদ্‌যাপন এমন সব অনুষঙ্গনির্ভর হয়ে গেছে, তা কোনোভাবেই পরিবেশবান্ধব নয়।
আতশবাজি ও পটকা ফোটানোর কারণে মানুষ আতঙ্কগ্রস্ত তো হয়ই, পাখিদের জীবনও বিপন্ন হয়। এমনিতেই দেশের পরিবেশ-প্রকৃতি থেকে হারিয়ে যাচ্ছে অনেক পাখি। তবে আমরা কিছুটা হলেও আশান্বিত হতে পারি মৌলভীবাজারের কমলগঞ্জে গড়ে ওঠা পাখির একটি অভয়াশ্রম নিয়ে।
২০২২ সালের ডিসেম্বরে ‘একটি পক্ষী নিবাসের মৃত্যু’ শিরোনামে প্রথম আলোয় একটি লেখা লিখেছিলেন পাখি ও বন্য প্রাণী প্রজনন ও চিকিৎসাবিশেষজ্ঞ আ ন ম আমিনুর রহমান। তাঁর মাধ্যমে আমরা জানতে পারি ভারত সীমান্তবর্তী বাংলাদেশ সরকারের ন্যাশনাল টি কোম্পানি লিমিটেডের কুরমা টি এস্টেটে ছোট্ট একটি জায়গায় একটি পক্ষী নিবাসের অবস্থান সম্পর্কে।
কিন্তু চা-বাগান কর্তৃপক্ষ তাদের বাগান সম্প্রসারণের উদ্দেশ্যে এই ছোট্ট জায়গার ঝোপঝাড়, শণ, নলখাগড়া, ঘাসবন ও গাছপালা কেটে মাটির সঙ্গে মিশিয়ে দেয়। সেই জায়গায় ৭৫-৮০ প্রজাতির পাখি ছিল। কিন্তু বাগান কর্তৃপক্ষের অপরিণামদর্শী মনোভাবের কারণে সেই পক্ষী নিবাসে বিপর্যয় নেমে আসে।
আমরা সেই পক্ষী নিবাস নিয়ে সম্পাদকীয় করি। এ ঘটনায় নিন্দা জানিয়ে পক্ষী নিবাসটি রক্ষার আহ্বান জানাই বাগান কর্তৃপক্ষসহ সংশ্লিষ্ট সব পক্ষকে। চা–বাগান কর্তৃপক্ষেরও বোধোদয় হয়। গতকাল ২০২৩ সালের শেষ দিনে আমিনুর রহমান সেই পক্ষী নিবাস নিয়ে আবার একটি লেখা লিখেছেন। এক বছরের মাথায় সেই পক্ষী নিবাসটি শুধু রক্ষাই করা হয়নি, সেখানে একটি অভয়াশ্রমও গড়ে তোলা হয়েছে।
শ্রীমঙ্গলের বন্য প্রাণী উদ্ধারকারী স্বেচ্ছাসেবী সংগঠন ‘স্ট্যান্ড ফর আওয়ার এন্ডেজার্ড ওয়াইল্ডলাইফ’, মৌলভীবাজার বন বিভাগ ও কিছু পাখিবিশেষজ্ঞের সহযোগিতায় চা-বাগান কর্তৃপক্ষ ‘কুরমা পাখি অভয়াশ্রম’-এর ঘোষণা দিয়েছে এবং সেখানে এ-সংক্রান্ত একটি সাইনবোর্ডও লাগিয়ে দিয়েছে। যদিও পক্ষী নিবাসটি আগের সমৃদ্ধ অবস্থানে ফিরে আসেনি, এর জন্য ঢের সময় লাগবে।
ন্যাড়া হয়ে যাওয়া মাঠের কোথাও কোথাও ঝোপঝাড় সৃষ্টি হলেও বেশির ভাগ অংশই খোলা মাঠের মতো রয়ে গেছে। ফলে আগের তুলনায় পাখির সংখ্যা মারাত্মকভাবে হ্রাস পেয়েছে। খাদ্য, আশ্রয় ও নিরাপত্তার অভাবে আনাগোনা কমে গেছে অনেক আবাসিক ও পরিযায়ী পাখির।
পাখির অভয়াশ্রমটি গড়ে তোলার জন্য চা-বাগান কর্তৃপক্ষসহ সংশ্লিষ্ট সবাইকে আমরা সাধুবাদ জানাই। তবে সেটিকে কার্যতই অভয়াশ্রম গড়ে তোলার জন্য আন্তরিক প্রচেষ্টাও আমরা দেখতে চাই। সেখানে পর্যাপ্ত ঘাস, নলখাগড়া, বিষকাটালিগাছ লাগানোসহ সবুজ প্রকৃতি-পরিবেশ তৈরি করতে হবে। পক্ষী নিবাসটির যে সর্বনাশ করা হয়েছে, সেই ক্ষতিপূরণের জন্য প্রধানত চা–বাগান কর্তৃপক্ষকেই এগিয়ে আসতে হবে। আমরা তাদের ওপর আস্থা রাখতে চাই।"
2024-01-01 08:35:33,সকালেই পড়ুন আলোচিত ৫ খবর,"নির্বাচন সুষ্ঠু, গ্রহণযোগ্য না হলে বিশ্ব থেকে বাংলাদেশ বিচ্ছিন্ন হয়ে যেতে পারে বলে আশঙ্কা প্রকাশ করেছেন নির্বাচন কমিশনার মো. আনিছুর রহমান। দ্বাদশ জাতীয় সংসদ নির্বাচন উপলক্ষে নির্বাহী ম্যাজিস্ট্রেটদের প্রশিক্ষণ কর্মসূচির উদ্বোধনী অনুষ্ঠানে আনিছুর রহমান এই আশঙ্কার কথা বলেন। রোববার রাজধানীর আগারগাঁওয়ে বঙ্গবন্ধু আন্তর্জাতিক সম্মেলন কেন্দ্রে এই অনুষ্ঠানের আয়োজন করা হয়। বিস্তারিত পড়ুন...
অটোরিকশাচালক জামাল উদ্দিন ও পরিচ্ছন্নতাকর্মী মরিয়ম আক্তার দম্পতি বাড়ি তৈরির জন্য টাকা জমিয়ে আট শতক জমি কিনেছিলেন। একপাশে ছাপরা তুলে তিন মেয়ে ও মাকে নিয়ে বসবাস করছিলেন জামাল। স্ত্রী চাকরি করেন ঢাকায়। আশা ছিল, দ্রুতই বড় করে বাড়ি করবেন। কিন্তু এর আগেই ওই ঘরে বিদ্যুৎস্পৃষ্ট হয়ে মারা যান জামালসহ পরিবারের চার সদস্য। সেই জমিতেই আজ রোববার সকালে তাঁদের দাফন করা হয়েছে। বিস্তারিত পড়ুন...
বাইডেন প্রশাসনে এ বিষয়ে ঐকমত্য বাড়ছে যে রাশিয়ার সঙ্গে ইউক্রেনের যুদ্ধ ঝুলে গেছে। এ ক্ষেত্রে আলাপ-আলোচনার মাধ্যমে একটা মীমাংসায় আসা প্রয়োজন। বিষয়টিকে এখন প্রেসিডেন্ট বাইডেনের ‘দীর্ঘদিনের প্রস্তাবিত’নীতি হিসেবে চিত্রিত করা হচ্ছে। কিন্তু সত্য এর পুরো উল্টোটা। বাইডেন প্রশাসনই রাশিয়ার সঙ্গে যেকোনো ধরনের শান্তিচুক্তি হওয়ার ক্ষেত্রে সবচেয়ে বড় বাধা তৈরি করেছে। বিস্তারিত পড়ুন...
বেশ কয়েক বছর ধরেই হয়তো খরচের লাগাম টেনে ধরার কথা ভাবছেন। কিন্তু কিছুতেই ব্যয়টাকে বাগে আনতে পারছেন না। বাড়িভাড়া, বিদ্যুৎ-গ্যাস ইত্যাদির বিল, বাজার খরচ-সব মিলিয়ে দিশাহারা হওয়ার জোগাড়। তবে দুর্দিনের কথা মাথায় রেখে সাশ্রয়ী হওয়ার চেষ্টা করাটাই বুদ্ধিমানের কাজ। হুট করে যেমন আপনার আয় বেড়ে যাচ্ছে না, তেমনি হুট করে বড়সড় কোনো খাতের খরচ কমাতেও পারছেন না। কিন্তু এরপরও এমন কিছু ছোটখাটো বিষয় থাকে, বছরের শুরু থেকেই যেগুলোর সমন্বয় করে আপনি হয়ে উঠতে পারেন সাশ্রয়ী। বিস্তারিত পড়ুন..."
2024-01-01 08:12:46,"প্রিমিয়ার লিগ জয়ের সম্ভাবনা বেশি কোন দলের, জানাল সুপার কম্পিউটার","ইংলিশ প্রিমিয়ার লিগকে বিশ্বের সবচেয়ে প্রতিদ্বন্দ্বিতাপূর্ণ ঘরোয়া ক্রীড়া আসর ভাবা হয়। কিন্তু পেপ গার্দিওলা আসার পর থেকে প্রিমিয়ার লিগকে বড্ড একপেশে বানিয়ে ফেলেছে ম্যানচেস্টার সিটি। গার্দিওলার অধীনে সর্বশেষ ছয় মৌসুমে পাঁচবারই চ্যাম্পিয়ন হয়েছে সিটি। এর মধ্যে ২০১৭–১৮ মৌসুমে লিগ ইতিহাসের প্রথম ক্লাব হিসেবে ১০০ পয়েন্ট অর্জনের কীর্তিও গড়েছে।
হাড্ডাহাড্ডি লড়াই যে হয়নি, তা নয়। কিন্তু কঠিন চ্যালেঞ্জ বারবার উতরে গেছে সিটি। ২০১৮–১৯ ও ২০২১–২২ মৌসুমে একেবারে শেষ দিনে গিয়ে লিভারপুলকে ১ পয়েন্টের ব্যবধানে পেছনে ফেলে চ্যাম্পিয়ন হয়েছিল গার্দিওলার দল। সর্বশেষ ২০২২–২৩ মৌসুমে আর্সেনাল ২৪৮ দিন পয়েন্ট তালিকার শীর্ষে থাকলেও শেষ ভাগে পাশার দান উল্টে যায়। আর্সেনালের অবিশ্বাস্য ছন্দপতনের বিপরীতে সিটি টানা ৮ ম্যাচ জিতে শিরোপা ধরে রাখে।
ফুটবলের পরিসংখ্যানভিত্তিক প্রতিষ্ঠান ‘অপ্টা’ এবারও সিটির জন্য সুসংবাদ নিয়ে এসেছে। অপ্টার সুপার কম্পিউটার বলছে, ২০২৩–২৪ মৌসুমেও ম্যানচেস্টার সিটির প্রিমিয়ার লিগ জয়ের সম্ভাবনা বেশি। সদ্য বিদায় নেওয়া ২০২৩ সালের ডিসেম্বর পর্যন্ত দলগুলোর পয়েন্ট তালিকায় বতর্মান অবস্থান, শক্তিমত্তা বিশ্লেষণ করে সুপার কম্পিউটার জানিয়েছে, গার্দিওলার সিটির চ্যাম্পিয়ন হওয়ার সম্ভাবনা ৫৫.১০%।
ভবিষ্যদ্বাণী অনুযায়ী, রানার্সআপ হবে লিভারপুল। এ মুহূর্তে ইয়ুর্গেন ক্লপের দলের শিরোপা জয়ের সম্ভাবনা দেখানো হচ্ছে ২৭.৩০%। আর্সেনালের সম্ভাবনা ১৫.৩০%।
যদিও আরেক দফা শিরোপা ধরে রাখার অভিযানে নামা সিটিকে লিগে কঠিন পরীক্ষা দিতে হচ্ছে। ২০২৩–২৪ মৌসুমে বেশ কয়েকটি দলের মধ্যে শীর্ষস্থান নিয়ে চলছে ইঁদুর–বিড়াল খেলা। সেই খেলায় সিটি কিছুটা পিছিয়েও পড়েছে। ৪০ পয়েন্ট নিয়ে তালিকার তিনে থেকে বছর শেষ করেছে তারা।
লিভারপুল ও আর্সেনাল কমপক্ষে ১ মাস তাদের আফ্রিকান ও এশিয়ান খেলোয়াড়দের পাবে না। ক্লাব দুটির আফ্রিকান ও এশিয়ান খেলোয়াড়েরা শিগগিরই জাতীয় দলের ক্যাম্পে যোগ দেবেন। জানুয়ারি–ফেব্রুয়ারিতে তাঁরা খেলবেন দেশের হয়ে আফ্রিকান কাপ অব নেশনস ও এএফসি এশিয়ান কাপে। এ ক্ষেত্রেও লাভ হয়েছে সিটির। গার্দিওলার দলে কোনো আফ্রিকান ও এশিয়ান খেলোয়াড় নেই। অর্থাৎ, পূর্ণ শক্তির স্কোয়াডই পাবে বর্তমান চ্যাম্পিয়নরা।
অপ্টার সুপার কম্পিউটার লিগের শীর্ষ পাঁচ দলের বাইরে চ্যাম্পিয়ন হওয়ার সামান্যতম সুযোগ দেখছে শুধু ওয়েস্ট হামের। লন্ডনের ক্লাবটির সম্ভাবনা ০.০১%।
শীর্ষ চারে কোন দল থাকবে, সেই ভবিষ্যদ্বাণীও করে রেখেছে সুপার কম্পিউটার। যেখানে ম্যানচেস্টার সিটির সম্ভাবনা ৯৯.২০%, লিভারপুলের ৯৭.১০%, আর্সেনালের ৯৩.৮০%, অ্যাস্টন ভিলার ৬৫.৮০% আর টটেনহামের ৩০.৫০%।
অপ্টা জানিয়েছে, সময় গড়ানোর সঙ্গে সঙ্গে এই ভবিষ্যদ্বাণী হালনাগাদ করা হবে।"
2024-01-01 08:03:08,এ বছর নজর কাড়তে চলেছেন তটিনী,"তটিনী মানে নদী। তবে এই নাম বর্তমানে বাংলাদেশের ছোটপর্দায় নদীর মতো বয়ে চলেছে। পুরো নাম তানজিম সাইয়ারা তটিনী। তিনি এরই মধ্যে বেশ কয়েকটি নাটকে অভিনয় ও হাসি দিয়ে দর্শকদের মন কেড়েছেন। প্রাতিষ্ঠানিকভাবে অভিনয় না শিখলেও কাজে মুগ্ধতা ছড়িয়েছেন তটিনী। আর ২০২৩ এ ক্লোজ আপ কাছের আসার গল্প দিয়েই তিনি কাছে এসেছেন দর্শক ও ভক্তদের। নাটকে কাজ করেছেন ইয়াশ রোহান, আফরান নিশো, জিয়াউল ফারুক অপূর্ব, ফারহান আহমেদ জোভানের মতো জনপ্রিয় তারকার বিপরীতে। তাঁর বাহুল্যবর্জিত স্নিগ্ধ ও মিনিমাল সাজ, সাবলীল পর্দা উপস্থিতি আর নিজস্ব স্টাইল অচিরেই ছোট পর্দায় ক্রমশ অত্যন্ত জনপ্রিয় হয়ে ওঠা অভিনেত্রী ও মডেল তটিনীকে জাতীয় ক্রাশে পরিণত করতে চলেছে অচিরেই। এবারে তটিনীর ইন্সটাগ্রাম থেকে নেওয়া বিভিন্ন ছবিতে এই সুহাসিনীর বিভিন্ন লুক দেখে নেওয়া যাক।"
2024-01-01 10:24:01,"শুধু দুর্নীতি-চুরি-লুট-পাচার বন্ধ করুন, মানুষ দেশকে সোনার দেশ বানাবে","আজ একটা নতুন দিন। আমাদের পুরোনো পঞ্জিকা সরিয়ে দেয়ালে নতুন পঞ্জিকা টাঙাতে হচ্ছে। জানুয়ারি ২০২৪-এর পাতা মেলে ধরা হয়েছে গেছে এরই মধ্যে। পুরোনোকে সরিয়ে আজ নতুনকে বরণ করার দিন। নতুন আশায় বুক বাঁধার দিন।
২০২৩ বেশ খারাপ গেল পৃথিবীর। গাজায় ২১ হাজারের বেশি মানুষ হত্যার শিকার হলেন, যার মধ্যে বেশির ভাগই শিশু। হাসপাতালে, স্কুলে বোমাবর্ষণ চলল।
একবিংশ শতাব্দীতে এসে এই রকম একটা গণহত্যা, শিশুহত্যা সভ্যতা থামাতে পারল না। যুদ্ধ এখনো চলছে। একটা সহজ সমাধান পৃথিবীর জ্ঞানীগুণী ক্ষমতাধরদের মাথায় আসছে না যে স্বাধীন ফিলিস্তিনি রাষ্ট্র প্রতিষ্ঠা ছাড়া পৃথিবীতে শান্তি আসবে না।
রাশিয়া-ইউক্রেন যুদ্ধ থামল না। থামবে—এই আশায় বুক বেঁধে আমরা বরণ করছি ২০২৪। কিন্তু থামবে যে, এই কথা জোর দিয়ে বলতে পারছি না।
সামনের দিনগুলোতে পৃথিবীব্যাপী অর্থনৈতিক সংকট বাড়বে, বিভিন্ন আন্তর্জাতিক জার্নালে সে রকমটাই পূর্বাভাস। চীনের অর্থনীতিতে নাকি ঝড় বইবে। তবে ভারত ভালো করবে, এ রকমই দেখলাম একটা অনলাইন পূর্বাভাসে (এইটিফাই)। তারা আরও বলছে, ভালো করবে ভিয়েতনাম, ইন্দোনেশিয়া, কম্বোডিয়া, ফিলিপাইন।
যুক্তরাষ্ট্রে নির্বাচন আছে। তাতে রিপাবলিকানরা জয়লাভ করতে পারে। এতে রাশিয়া-ইউক্রেন যুদ্ধের অবসানের আশা আছে।
বাংলাদেশে আমরা কেমন থাকব? ২০২৩ আমাদের ঝঞ্ঝাক্ষুব্ধ গেছে। বাসে-ট্রেনে আগুন, জিনিসপত্রের আকাশছোঁয়া দাম, ব্যাংক লুট, একপক্ষীয় নির্বাচনের দিকে যাত্রা—এর চেয়ে ২০২৪ সালের পক্ষে খারাপ হওয়া অসম্ভব। যা-ই হোক না কেন, ২০২৪ সালের বাংলাদেশ ২০২৩ সালের চেয়ে ভালো থাকবেই।
গণতন্ত্র, মানবাধিকার, বাক্‌স্বাধীনতা প্রতিষ্ঠার লড়াই সব সময়ই জারি রাখতে হয়, ২০২৪ সালেও সেই লড়াই চলবে। তবে জনজীবন আরেকটু শান্তিপূর্ণ, মানুষের চলাচল আরেকটু নিরাপদ হবে—এটা আমরা আশা করতে পারি। আওয়ামী লীগ তাদের নির্বাচনী ইশতেহারে দেশ থেকে অর্থ পাচারকারীদের বিরুদ্ধে কার্যকর ব্যবস্থা গ্রহণের প্রতিশ্রুতি দিয়েছে। ‘রাষ্ট্র ও সমাজের সকল স্তরে ঘুষ-দুর্নীতি উচ্ছেদ, অনুপার্জিত আয় রোধ, ঋণ-কর-বিলখেলাপিদের বিরুদ্ধে আইনের কঠোর প্রয়োগ এবং অবৈধ অর্থ-সম্পদ বাজেয়াপ্তের’ হুঁশিয়ারিও দেওয়া হয়েছে শাসক দলের নির্বাচনী ইশতেহারে।
আমাদের দেশের প্রধান ভরসা হলো মানুষ। প্রবাসী শ্রমিকেরা, পোশাক কারখানার শ্রমিকেরা উদয়াস্ত পরিশ্রম করে মূল্যবান রেমিট্যান্স আনেন দেশে। আর পাচারকারীরা, লুটেরারা সব ঝাঁঝরা করে ফেলে।
সিপিডির হিসাবমতে, ২০০৮ থেকে ২০২৩ সালের মধ্যে সরকারি-বেসরকারি ১৯টি ব্যাংকে ২৪টি বড় ঋণ কেলেঙ্কারির মাধ্যমে ৯২ হাজার কোটিরও বেশি টাকা আত্মসাৎ হয়েছে।
২০০৮ সাল পর্যন্ত ব্যাংক খাতে মোট খেলাপি ঋণের পরিমাণ ছিল ২২ হাজার কোটি টাকা। এখন তা বেড়ে দাঁড়িয়েছে ১ লাখ ৫৬ হাজার কোটি টাকায়।
ওয়াশিংটনভিত্তিক সংস্থা গ্লোবাল ফাইন্যান্সিয়াল ইন্টেগ্রিটি (জিএফআই) বলছে, আন্তর্জাতিক বাণিজ্যের মাধ্যমে বাংলাদেশ থেকে প্রতিবছর গড়ে ৭৫৩ কোটি ৩৭ লাখ ডলার পাচার হয়। টাকার অঙ্কে তা প্রায় ৮০ হাজার কোটি।
দেশে নির্বাচনী তফসিল ঘোষিত হলে সেই নির্বাচন ঠেকানো যায় না, এরশাদের আমলেও যায়নি। সেই সাধারণ সূত্র ধরে এবং এখন পর্যন্ত যা পরিস্থিতি, তাতে ৭ জানুয়ারির নির্বাচন হয়ে যাবে এবং আওয়ামী লীগই ক্ষমতা ধরে রাখবে।
সে ক্ষেত্রে তাদের দুর্নীতি, ঋণ-কর-বিলখেলাপি, পাচারের বিরুদ্ধে ইশতেহারের অঙ্গীকার তাঁদেরই বারবার মনে করিয়ে দিতে হবে। এবার কি এ কাজ সত্যি সত্যি করা যায়? চুরি রোধ করা যায়? ব্যাংক লুটপাট থামানো যায়? লুটপাটের টাকা ব্যাংকে ফিরিয়ে দেওয়া যায়? পাচার হয়ে যাওয়া অর্থ ফেরত আনার উদ্যোগ নেওয়া যায়?
দেশের মানুষ কী ভয়াবহ পরিশ্রমই না করছেন! তাঁরা কি আরেকটু সুশাসন পেতে পারেন না! যা চলছে, তা-ই কি তাঁদের প্রাপ্য ছিল! এ-ই কি তাঁদের বিধিলিপি!
মাস্টারকার্ড ইকোনমিক ইনস্টিটিউট বলছে, বাংলাদেশ ২০২৪ সালে হবে পৃথিবীর দ্বিতীয় দ্রুততম অর্থনৈতিক প্রবৃদ্ধির দেশ (৬.৩%)। ভারতের পরেই থাকবে তার অবস্থান। এডিবির পূর্বাভাস, জিডিপি হবে ৬ দশমিক ৫। অর্থমন্ত্রীর আশা ৭ দশমিক ৫।
একটা কথা ঠিক, ব্যবসাপ্রতিষ্ঠানগুলো নির্বাচন সামনে রেখে ‘দেখি না কী হয়’ নীতি নিয়ে চলছে। অনেকেই নতুন ব্যবসার উদ্যোগ নিচ্ছেন না, মার্কেটিংয়ে অর্থ বরাদ্দ স্থগিত করে রেখেছেন। নির্বাচন হয়ে গেলে দেশে অর্থনৈতিক কার্যক্রম চাঙা হতে পারে। সে ক্ষেত্রে পরিস্থিতি এখনকার তুলনায় ভালো হওয়ার কথা। যুক্তরাষ্ট্র নতুন নিষেধাজ্ঞা দিতে পারে, সরকারের লোকজনই নানা সময়ে তা বলেছেন। সে নিষেধাজ্ঞা হয়তো ভিসা নীতির মতোই কিছু হতে পারে। তবে অর্থনৈতিক ক্ষেত্রে হলে ভুক্তভোগী জনগণই নতুন দুর্ভোগের শিকার হবে, তাতে শাসকদের ভাবান্তর ঘটবে না, সেটা নিশ্চয়ই স্যাংশনদাতারা বুঝবে।
আশার একটা জায়গা বিভিন্ন দেশের পর্যবেক্ষকেরা দেখছেন জ্ঞান-বিজ্ঞান-আবিষ্কারে। টিউমারের চিকিৎসা বের হতে পারে। চিকিৎসায় নতুন নতুন আবিষ্কার মানুষের জীবনকে সহজ ও সুন্দর করবে। এআই হবে সব আলোচনার কেন্দ্রবিন্দু। গুগল ও মেটার একাধিপত্যের বিপরীতে নতুন উদ্যোগ আসতে পারে। অস্ট্রেলিয়া নিউজ মিডিয়া বারগেইনিং কোড প্রবর্তন করেছে, যা এই ধরনের প্রতিষ্ঠানের একচ্ছত্রতার বিপরীতে মানুষকে সাহায্য করবে বলে আশা করা হচ্ছে।
নাজিম হিকমতের কবিতা ‘জেলখানার চিঠি’তে আছে: ‘দুঃসময় থেকে সুসময়ে মানুষকে পৌঁছে দেবে মানুষ’। মানুষই একমাত্র আশার জায়গা, ভরসার জায়গা। বাংলাদেশে দুর্ভিক্ষ হবে না, কারণ কৃষকেরা ফসল ফলাবেন। ডলার-সংকটের মুক্তিও ওই প্রবাসীদের পাঠানো রেমিট্যান্সের মধ্যেই নিহিত। গার্মেন্টসের শ্রমিকেরা যে এত কষ্ট করে নিজেদের উজাড় করে দিয়ে আমাদের বাঁচিয়ে চলেছেন, বিনিময়ে আমরা কী দিচ্ছি তাঁদের?
কী দিচ্ছি কৃষক-শ্রমিক-প্রবাসীদের? ১০০ ডলার আসে, ৮০ ডলার পাচার করে দেয় ভদ্রলোকেরা! শুধু দুর্নীতি-চুরি-লুট-পাচার বন্ধ করুন। দেশের মানুষ দেশকে সোনার দেশ বানাবে। সে জন্য চাই জবাবদিহি। সে জন্য চাই গণমাধ্যমের স্বাধীনতা। সে জন্যে চাই আইনের শাসন। আর সবকিছুর মূলে গণতন্ত্র।
২০২৪ নিয়ে তাই আশা ও আশঙ্কা দুই-ই আছে। আশা করা ছাড়া আমাদের সামনে আর কী পথই-বা খোলা আছে! নাজিম হিকমতের ভাষায়:
বাতাস আসে, বাতাস যায়
চেরির একই ডাল একই ঝড়ে
দুবার দোলে না।
গাছে গাছে পাখির কাকলি
পাখাগুলো উড়তে চায়।
জানলা বন্ধ:
টান মেরে খুলতে হবে।
আমি তোমাকে চাই; তোমার মতো রমণীয় হোক জীবন
আমার বন্ধু, আমার প্রিয়তমার মত...।।
আমি জানি, দুঃখের ডালি
আজও উজাড় হয়নি
কিন্তু একদিন হবে।।
জানালা বন্ধ, টান মেরে খুলতে হবে। দুঃখের ডালি আজও উজাড় হয়নি, কিন্তু একদিন হবে। হবেই। দুঃসময় থেকে সুসময়ে মানুষ পৌঁছে দেবে মানুষকে। যে সমুদ্র সবচেয়ে সুন্দর, তা আজও আমরা দেখিনি। কিন্তু একদিন দেখব। আমাদের সবচেয়ে সুন্দর শিশু আজও বেড়ে ওঠেনি। কিন্তু একদিন উঠবে। মধুরতম যে কথা আমি বলতে চাই, তা আজও বলিনি। কিন্তু নিশ্চয়ই একদিন বলতে পারব।
আনিসুল হক প্রথম আলোর ব্যবস্থাপনা সম্পাদক ও সাহিত্যিক"
2024-01-01 08:00:00,আগুন নেভাতে আসছে উড়ন্ত ড্রাগন রোবট,"সারা বিশ্বের রোবোটিকস নিয়ে যাঁরা কাজ করেন, তাঁরা ড্রাগন ফায়ারফাইটারের নকশা ধরে কাজ করতে পারবেন। জাপানের ওসাকা বিশ্ববিদ্যালয়ের গবেষক ড. ইউচি আম্বে বলেন, ‘আমরা প্রাথমিকভাবে একটি চার মিটার দীর্ঘ দূরবর্তীভাবে নিয়ন্ত্রণযোগ্য উড়ন্ত ফায়ারহোস রোবটের নমুনা বা প্রোটোটাইপ উপস্থাপন করেছি। এই রোবট সরাসরি আগুনের উৎসের কাছে গিয়ে নিরাপদে ও দক্ষতার সঙ্গে ভবনে আগুন নেভাতে কাজ করতে পারে। আমরা অগ্নিকাণ্ডের দুর্ঘটনায় দ্রুত আগুন নিভিয়ে ফেলার জন্য রোবট তৈরি করছি। আমরা একটি ড্রাগন ফায়ারফাইটার বা ডিএফএফ নামের রোবটের ধারণা নিয়ে কাজ করছি। একটি উড়ন্ত-পাইপ-টাইপের অগ্নিনির্বাপক রোবটের দুনিয়া আমরা উন্মুক্ত করছি। এ নিয়ে আমরা এখনো কাজ করছি।’
রোবটের মাধ্যমে আগুন নেভানোর জন্য অনেক রোবোটিক পদ্ধতি নিয়ে গবেষণা চলছে। স্নেক ফায়ারফাইটার রোবটের একটি প্রোটোটাইপ তৈরি করা হয়েছে। এটি একটি তারের মতো রোবট। হামাগুড়ি দেওয়ার মতো রোবট, যা পানির চাপে চলে। টানেলসহ বিপজ্জনক পরিবেশে আগুন নেভানোর জন্য এটি ব্যবহার করা যায়। অন্যদিকে শার্ক রোবোটিকস কলোসাস নামের আরেকটি অগ্নিনির্বাপক রোবট আলোচনা তৈরি করেছে। এটি একটি ক্রলার ধরনের রোবট। এই রোবট আগুন নেভানোর পাশাপাশি ধ্বংসাবশেষ পরিষ্কার করতে ও আগুনের দৃশ্য সম্পর্কে তথ্য সংগ্রহ করতে সহায়তা করে।
জাপানের তোহোকু বিশ্ববিদ্যালয়ের অধ্যাপক সাতোশি তাদোকোরোর গবেষণাগারের ২০১৬ সালে এমন উড়ন্ত রোবট নিয়ে প্রথম কাজ শুরু হয়। এরপর আরও গবেষক যুক্ত হয়ে বর্তমান নকশা করেন। নকশা করার মতো সত্যিকারের অগ্নিনির্বাপক দলের সদস্যদের মতামত নিয়ে নানান কিছু যুক্ত করা হয়েছে।
ড্রাগন ফায়ার ফাইটারের ফায়ারহোস বা পানি পরিবহনকারী পাইপটি ভিন্ন রকমের। আটটি নিয়ন্ত্রণযোগ্য পানির জেট ইঞ্জিনের মাধ্যমে ওপরের দিকে উড়তে পারে। ভূমি থেকে প্রায় দুই মিটার ওপরে উড়তে পারে। ফায়ারহোস আগুনের গতি বুঝে আকৃতি পরিবর্তন করতে পারে। পরিস্থিতি বুঝে অগ্নিশিখার দিকে ছুটে যেতে পারে। রোবটটির পেছনে চাকাযুক্ত কার্ট আছে, যা একটি কন্ট্রোল ইউনিট দ্বারা পরিচালিত হয়। এই কার্ট পাইপের মাধ্যমে ১৪ হাজার লিটার পানি সংরক্ষণ করা যায়, এমন ফায়ার ট্রাকের সঙ্গে যুক্ত থাকে। রোবটটি এক মেগাপ্যাসকেল চাপ নিয়ে প্রতি সেকেন্ডে ৬.৬ লিটার হারে পানি ছিটাতে পারে। ইমেজিং ক্যামেরা থাকার কারণে আগুনের অবস্থান খুঁজতে পারে রোবটটি।
আগামী ১০ বছরের মধ্যে রোবটটি উড়তে বাজারে আসবে বলে গবেষকেরা জানিয়েছেন। বিজ্ঞানী আম্বে বলেন, ‘বিশ্বের অগ্নিনির্বাপক পরিস্থিতি উন্নয়নে আমাদের রোবটটি আসতে ১০ বছরের মতো সময় লাগবে। ১০ মিটারের বেশি প্রসারিত করাই এখন সবচেয়ে বড় চ্যালেঞ্জ।’
সূত্র: টেক এক্সপ্লোরার্স"
2024-01-01 08:00:00,গোধূলিস্নাত সন্ধ্যা পেরিয়ে চব্বিশের সূর্যোদয়,"মিনতি, তোমার না ফেরার দেশে আমাদের খুনসুটিময় অবাধ্য স্মৃতিগুলোকে আগলে রেখো। এত বেশি ভালোবাসা দিয়ে তুমি আজ না ফেরার দেশে পাড়ি জমালে। তবু তোমার ভালোবাসাগুলো আজীবন আগলে রেখে বহুদূর হারাতে চাই। তোমার রেখে যাওয়া হাজারো স্মৃতিবিজড়িত মুহূর্ত আমার চোখের নিচে রোজ কালিমা মেখে দেয়।
আমাদের অসমাপ্ত গল্পের প্রতিটি অব্যক্ত অনুভূতি তোমার মায়ায় জড়িয়ে থাকুক।
তেইশ, তুমি আমার খুব আপন। যাত্রা শুভ হোক তোমার। ভালোবাসা নিয়ো, ভালোবাসা দিয়ো। ২৩ শতাব্দী পরেও মায়ায় থেকো।
ইতি
তেইশের গল্পকথক"
2024-01-01 12:05:55,২০২৪: হতে পারে নতুন মঞ্চনাটকের বছর,"গত বছর ৭০টির বেশি নতুন নাটক মঞ্চে এসেছে। নতুন বছরে সংখ্যাটা ছাড়িয়ে যেতে পারে বলে মনে করছেন মঞ্চকর্মীরা। নিয়মিত চর্চা করে, এমন প্রায় সব বড় দলই নতুন নাটকের প্রস্তুতি নিয়েছে। চলছে মহড়াও। তবে বেশির ভাগ নাটকের উদ্বোধনী প্রদর্শনীর তারিখ কিংবা মাস ঠিক হয়নি। এ বছর নাট্যাচার্য সেলিম আল দীনের ৭৫তম জন্মবার্ষিকী। ১৯৪৯ সালের ১৮ আগস্ট ফেনী জেলার সোনাগাজী থানার সেনেরখিল গ্রামে জন্মগ্রহণ করেন। বরেণ্য এই নাট্যজনের জন্মবার্ষিকী উপলক্ষে স্বপ্নদল তাঁর নাটক নিয়ে আসবে। ১৮ আগস্ট অনুষ্ঠেয় ‘নাট্যাচার্য সেলিম আল দীন জন্মোৎসব ২০২৪’-এ নাটকটি মঞ্চে আসতে পারে। ১৫ এপ্রিল মেঘদূত নাট্যদল মঞ্চে নিয়ে আসবে গৌতম হালদার নির্দেশিত, অপূর্ব কুমার কুণ্ডুর লেখা নাটক ‘আব্রাহাম লিংকন’।
মহাকাল নাট্য সম্প্রদায় নিয়ে আসবে নতুন নাটক ‘ড. হ্যানিম্যান’। ‘মহাকালের শিখণ্ডী কথা’ নাটকের ২০০তম মঞ্চায়ন হবে এ বছর। গত বছরের শেষ, অর্থাৎ ২৯ ডিসেম্বর তারা মঞ্চে আনে নতুন নাটক ‘সুরেন্দ্র কুমারী’। আনন জামানের লেখা এবং শামীম সাগর নির্দেশিত নাটকটি নতুন বছরে নতুন নাটক হিসেবে অনেক দর্শকের আগ্রহের বিষয় হতে পারে।
ব্যতিক্রমী উদ্যোগ নিয়েছে নাটকের দল থিয়েটার, এ বছর পালা নাটক নিয়ে আসবে তারা। নাটকের দল অনুস্বর প্রতিষ্ঠা করেছে নিজস্ব স্টুডিও থিয়েটার। চলতি বছর নিজেদের স্টুডিওকে নতুন করে সাজাবে তারা। পাশাপাশি দুটি নতুন নাটক আনার পরিকল্পনা রয়েছে এই দলের। বাতিঘর থিয়েটার ফেব্রুয়ারিতে নিয়ে আসবে দলের ১৭তম প্রযোজনা মুক্তনীল নির্দেশিত নাটক ‘প্যারাবোলা’। তীরন্দাজ রেপার্টরি কৃষণ চন্দরের ‘ম্যায় গাধা হুঁ’ উপন্যাস অবলম্বনে ‘আমি গাধা বলছি’ নাটকের প্রযোজনা করছে। গত দুই মাস তারা মহড়া করেছে। মার্চের প্রথম সপ্তাহে এটি মঞ্চে আনবে তারা। মণিপুরি থিয়েটার রবীন্দ্রনাথের ‘রক্তকরবী’ আনছে বিষ্ণুপ্রিয়া মণিপুরি ভাষায়। থিয়েটার আর্ট ইউনিট মার্চ মাসে ফোকধর্মী নতুন নাটক নিয়ে আসছে। তবে এখনই নাটকের নাম বলতে নারাজ দলের সদস্যরা। আরণ্যকও নতুন নাটকের জন্য কর্মশালা করেছে। তবে এখন নাটকের নাম চূড়ান্ত হয়নি।
চট্টগ্রামের নান্দীমুখ এ বছর দুটি নতুন নাটক আনবে। ফেব্রুয়ারিতে তারা নিয়ে আসবে অভিজিৎ সেনগুপ্তর নির্দেশনায় নাটক ‘অর্ফিয়ুস’। এপ্রিলে আসবে এ দলের নতুন নাটক ‘ডেঞ্জারাস গেম’। ঢাকা, চট্টগ্রামসহ দেশের বিভিন্ন অঞ্চলে নাট্যোৎসবের পরিকল্পনা করছে বিভিন্ন দল ও সংগঠন। আসবে দেশের বাইরের বিভিন্ন নাটকের দল। সব মিলে নতুন বছরটি মঞ্চনাটকের জন্য জমজমাট একটি বছর হতে পারে বলে ধারণা করছেন সংশ্লিষ্ট ব্যক্তিরা।"
2024-01-01 07:32:47,ভোটের প্রচার শুরুর ১২ দিনে ১৮৪ মামলা,"আসন্ন জাতীয় সংসদ নির্বাচনে প্রচার শুরুর পর থেকে ১২ দিনে হামলা-সংঘর্ষ, নাশকতা ও ভাঙচুরের ঘটনায় সারা দেশে ১৮৪টি মামলা হয়েছে। এসব মামলায় ২১৫ জনকে গ্রেপ্তার করা হয়েছে বলে পুলিশ সদর দপ্তর সূত্র জানিয়েছে।
এদিকে গত শনিবার রাত থেকে গতকাল রোববার রাত পর্যন্ত দেশের ১২টি স্থানে সংঘাতের ঘটনা ঘটেছে। এসব ঘটনায় ২৯ জন আহত হয়েছেন। প্রথম আলোর হিসাব অনুযায়ী, গত ১৪ দিনে নির্বাচনী প্রচার-প্রচারণায় এ পর্যন্ত ১২৯টি জায়গায় সংঘাত ও সহিংসতার ঘটনা ঘটল।
পুলিশ সদর দপ্তরের উপমহাপরিদর্শক (ডিআইজি-অপারেশনস) মো. আনোয়ার হোসেন প্রথম আলোকে বলেন, নির্বাচনকে ঘিরে ১৮ থেকে ২৯ ডিসেম্বর পর্যন্ত ১২ দিনে হামলা-সংঘর্ষ, নাশকতা ও ভাঙচুরের ঘটনায় দেশের বিভিন্ন থানায় ১৮৪টি মামলা হয় এবং এসব মামলায় ২১৫ জনকে গ্রেপ্তার করা হয়েছে।
গতকাল রাজশাহীর বাগমারায় বড় সংঘাতের খবর পাওয়া গেছে। রাজশাহী-৪ (বাগমারা) আসনে স্বতন্ত্র প্রার্থী এনামুল হকের সঙ্গে আওয়ামী লীগের নেতা-কর্মীদের সংঘর্ষে দুই পক্ষের কমপক্ষে ১৫ জন আহত হয়েছেন। আর ময়মনসিংহের গফরগাঁওয়ে স্বতন্ত্র প্রার্থীর গাড়িবহরে নৌকার প্রার্থীর সমর্থকেরা ভাঙচুর চালিয়েছেন বলে অভিযোগ পাওয়া গেছে।
এই ঘটনার পর এনামুল হক সেখানে সংক্ষিপ্ত প্রতিবাদ সভা করেন। তিনি এই ঘটনার জন্য আওয়ামী লীগ প্রার্থীর লোকজনকে দায়ী করেন।
নৌকার প্রার্থী আবুল কালাম আজাদ জানান, তিনি গণসংযোগ করছেন। তবে তিনি স্থানীয় কর্মীদের কাছ থেকে জেনেছেন, এনামুল হকের নির্দেশে আওয়ামী লীগের দলীয় কার্যালয়ে হামলা চালানো হয়েছে।
ময়মনসিংহ-১০ (গফরগাঁও) আসনে স্বতন্ত্র প্রার্থী মোহাম্মদ আবুল হোসেনের গাড়িবহরে নৌকার প্রার্থী ফাহমি গোলন্দাজের সমর্থকেরা হামলা চালিয়েছেন বলে অভিযোগ পাওয়া গেছে। হামলার পর স্বতন্ত্র প্রার্থীর সমর্থকেরা গফরগাঁও থানার সামনে বিক্ষোভ করেন। গতকাল রাত আটটার দিকে গফরগাঁও উপজেলার পৌর শহরের জামতলী এলাকায় এ হামলার ঘটনা ঘটে।
স্বতন্ত্র প্রার্থী আবুল হোসেন ময়মনসিংহ জেলা আওয়ামী লীগের উপদেষ্টা। তিনি প্রথম আলোকে বলেন, অতর্কিতে হামলা চালিয়ে মোটরসাইকেল, গাড়িসহ ৫০টি যানবাহন ভাঙচুর করা হয়েছে।
গফরগাঁও থানার ভারপ্রাপ্ত কর্মকর্তা (ওসি) শাহিনুজ্জামান প্রথম আলোকে বলেন, স্বতন্ত্র প্রার্থীর গাড়িবহরের পেছনের দিকে হামলায় কয়েকটি গাড়ি ক্ষতিগ্রস্ত হয়েছে।অভিযোগ প্রসঙ্গে জানতে ফাহমি গোলন্দাজের মুঠোফোনে ফোন করা হলে তিনি ফোন ধরেননি।
নির্বাচনী ক্যাম্পে আগুন
রাজশাহী-১ (গোদাগাড়ী-তানোর) আসনের স্বতন্ত্র প্রার্থী চিত্রনায়িকা মাহিয়া মাহির (শারমিন আক্তার) নির্বাচনী ক্যাম্পে দুর্বৃত্তরা আগুন দিয়েছে বলে অভিযোগ করেছেন তিনি। শনিবার দিবাগত রাত সোয়া দুইটার দিকে গোদাগাড়ী উপজেলার দেওপাড়া ইউনিয়নের ভাগাইল গ্রামে এ ঘটনা ঘটে বলে তিনি জানান।
গতকাল সকালে মাহি তাঁর ফেসবুকে একটি স্ট্যাটাস দিয়ে আগুনের ঘটনা জানান। এরপর দুপুরে গোদাগাড়ীতে প্রচারকালে মাহিয়া মাহি সাংবাদিকদের বলেন, ‘আগের রাতে তারা আমার নির্বাচনী প্রচারণায় বাধা দিয়েছে। এই ঘটনা আমি প্রশাসনকে অবহিত করেছি। ওই ঘটনার রেশ ধরেই রাতে আমার অফিসে আগুন দেওয়া হয়েছে।’
মাদারীপুর-৩ (সদরের একাংশ, কালকিনি ও দাসার) আসনে কালকিনি উপজেলায় স্বতন্ত্র প্রার্থী তাহমিনা বেগমের সমর্থকদের বিরুদ্ধে নৌকার প্রার্থী আবদুস সোবহান গোলাপের সমর্থক এক মুক্তিযোদ্ধার বসতঘরে হামলা ও ভাঙচুরের অভিযোগ পাওয়া গেছে। শনিবার রাতে কালকিনি পৌরসভার ৫ নম্বর ওয়ার্ডের সাবেক কাউন্সিলর উত্তর কৃষ্ণনগর এলাকার বীর মুক্তিযোদ্ধা মজিবর রহমান সরদারের বাড়িতে এ ঘটনা ঘটে।
ক্ষতিগ্রস্ত বীর মুক্তিযোদ্ধা মজিবর রহমান সরদার বলেন, ‘প্রধানমন্ত্রী শেখ হাসিনার দেওয়া উপহার বীর নিবাসে পরিবার নিয়ে বসবাস করি। ঈগলের সমর্থকেরা আমাকে হুমকি দিয়েছে। ওদের কথা না শোনায় ওরা আমার বাড়িতে হামলা চালিয়েছে। জানালার গ্লাস ভেঙে ভেতরে মালামালও ভাঙচুর করেছে। আমি এ ঘটনার সুষ্ঠু বিচার চাই।’
অভিযোগের বিষয়ে জানতে চাইলে স্বতন্ত্র প্রার্থীর নির্বাচন পরিচালনা কমিটির প্রধান সমন্বয়ক তৌফিকুজ্জামান শাহীন বলেন, ‘নৌকার প্রার্থী দিশাহারা হয়ে এখন আমাদের দিকে মিথ্যে অভিযোগ করাচ্ছেন। তাঁরা নিজেরা ঘটনা ঘটিয়ে আমাদের কর্মী–সমর্থকদের দায়ী করছেন।’
রাজবাড়ীর কালুখালী উপজেলায় স্বতন্ত্র প্রার্থীর নির্বাচনী ক্যাম্পের পাশে ককটেল বিস্ফোরণের ঘটনা ঘটেছে। নৌকা প্রতীকের সমর্থকেরা এই বিস্ফোরণ ঘটিয়েছেন বলে জেলা রিটার্নিং কর্মকর্তার কাছে লিখিতভাবে গতকাল দুপুরে অভিযোগ করা হয়েছে।
ঈগল প্রতীকের প্রার্থী কৃষক লীগের কেন্দ্রীয় কমিটির সাংগঠনিক সম্পাদক নুরে আলম সিদ্দিকী হক এই অভিযোগ দেন। তিনি রাজবাড়ী-২ (পাংশা, বালিয়াকান্দি ও কালুখালী উপজেলা) আসন থেকে সংসদ সদস্য হিসেবে প্রতিদ্বন্দ্বিতা করছেন।
সুনামগঞ্জের মধ্যনগর উপজেলার বংশীকুণ্ডা উত্তর ইউনিয়নের মাঝের ছড়া বাজারে সুনামগঞ্জ-১ (ধর্মপাশা, জামালগঞ্জ, তাহিরপুর ও মধ্যনগর) আসনে নৌকার প্রার্থী রনজিত চন্দ্র সরকারের সমর্থনে বাঁশ, রশি ও কাপড় দিয়ে বানানো নৌকা প্রতীকে আগুন দিয়েছে দুর্বৃত্তরা। শনিবার গভীর রাতে এ ঘটনা ঘটে। আগুনে নৌকাটির কিছু অংশ পুড়ে গেছে।
[প্রতিবেদন তৈরিতে সহায়তা করেছেন নিজস্ব প্রতিবেদক, ঢাকা ও সংশ্লিষ্ট এলাকার প্রতিনিধিরা]"
2024-01-01 10:14:27,"‘বই উৎসব’ আজ যেভাবে পালিত হবে, থাকতে পারছেন না রাজনৈতিক ব্যক্তিরা","সারাদেশে আনুষ্ঠানিকভাবে জাতীয় পাঠ্যপুস্তক বিতরণ কার্যক্রম হবে আজ সোমবার (১ জানুয়ারি)। জাতীয় নির্বাচনের কারণে এবার ১ জানুয়ারি ‘বই উৎসব’ হলেও তাতে রাজনৈতিক ব্যক্তিরা থাকতে পারবেন না। জাঁকজমকপূর্ণ অনুষ্ঠানও হবে না। স্থানীয় বিভাগীয় কমিশনার, জেলা প্রশাসক (ডিসি) ও উপজেলা নির্বাহী কর্মকর্তারা (ইউএনও) শিক্ষাপ্রতিষ্ঠানের প্রধানদের নিয়ে ‘অনাড়ম্বর’ অনুষ্ঠানের মাধ্যমে শিক্ষার্থীদের হাতে নতুন বই তুলে দেবেন।
জাতীয় শিক্ষাক্রম ও পাঠ্যপুস্তক বোর্ডের (এনসিটিবি) চেয়ারম্যান মো. ফরহাদুল ইসলাম গত ২৫ ডিসেম্বরে প্রথম আলোকে বলেছিলেন, নির্বাচন কমিশন ১ জানুয়ারি ‘বই উৎসব’ করার অনুমতি দিলেও তাতে রাজনৈতিক ব্যক্তিরা থাকতে পারবেন না। এ জন্য কেন্দ্রীয়ভাবে যে অনুষ্ঠান করার কথা ছিল, সেটি হবে না। তবে ১ জানুয়ারি ডিসি-ইউএনওরা শিক্ষাপ্রতিষ্ঠানের প্রধানদের নিয়ে অনাড়ম্বর অনুষ্ঠানের মাধ্যমে শিক্ষার্থীদের হাতে বই তুলে দেবেন।
করোনাকাল ছাড়া ২০১০ সাল থেকে শিক্ষাবর্ষের প্রথম দিন সারা দেশে শিক্ষাপ্রতিষ্ঠানগুলোয় উৎসব করে প্রাথমিক ও মাধ্যমিক স্তরের শিক্ষার্থীদের হাতে বিনা মূল্যে বই তুলে দিচ্ছে সরকার। শিক্ষার্থীরা খালি হাতে শিক্ষাপ্রতিষ্ঠানে গিয়ে নতুন বই হাতে নিয়ে খুশিমনে বাড়ি ফেরে। এটি এখন রেওয়াজে পরিণত হয়েছে। তবে জাতীয় নির্বাচনের আগমুহূর্তে এবার আসন্ন শিক্ষাবর্ষের শুরুর দিনেই উৎসব করে শিক্ষার্থীদের বই তুলে দেওয়া হবে কি না, তা নিয়ে একধরনের অস্পষ্টতা ছিল। এখন নির্বাচন কমিশনের অনুমোদন পাওয়ায় ১ জানুয়ারি বই উৎসব হবে।
এনসিটিবি সূত্রমতে, এবার প্রাথমিকে বই ৯ কোটি ৩৮ লাখের বেশি এবং মাধ্যমিক স্তরের বই ২১ কোটি ৩২ লাখের বেশি।
এদিকে সরকার ২০১০ সাল থেকে এ পর্যন্ত সারা দেশে মাধ্যমিক স্তর পর্যন্ত শিক্ষার্থীদের মাঝে ৪৬৪ কোটি ৭৮ লাখ ২৯ হাজার ৮৮৩ কপি বই বিনা মূল্যে বিতরণ করেছে। ২০১৭ সাল থেকে সরকার ক্ষুদ্র জাতিগোষ্ঠীর শিশুদের তাদের মাতৃভাষায় অধ্যয়নের জন্য চাকমা, মারমা, ত্রিপুরা, গারো ও সাদরি ভাষার বই বিতরণের পাশাপাশি অন্ধ শিক্ষার্থীদের মধ্যেও বই বিতরণ করছে।"
2024-01-01 07:00:00,আজ টিভিতে যা দেখবেন (১ জানুয়ারি ২০২৪),"খেলা ডেস্ক
প্রকাশ: ০১ জানুয়ারি ২০২৪, ০১: ০০
ইংলিশ প্রিমিয়ার লিগে রাতে নিউক্যাসলের মুখোমুখি লিভারপুল। বিগ ব্যাশ লিগে আছে দুটি ম্যাচ।
ইংলিশ প্রিমিয়ার লিগ
লিভারপুল–নিউক্যাসল
রাত ২টা, স্টার স্পোর্টস সিলেক্ট ১
বিগ ব্যাশ লিগ
হোবার্ট হারিকেন্স–সিডনি থান্ডার
সকাল ১১টা, স্টার স্পোর্টস ২ ও টি স্পোর্টস
ব্রিসবেন হিট–সিডনি সিক্সার্স
দুপুর ২–১৫ মিনিট, স্টার স্পোর্টস ২ ও টি স্পোর্টস"
2024-01-01 07:00:00,নতুন বছর এবং বিশ্ববাসীর কিছু পুরোনো প্রত্যাশা,"সময়ের স্বাভাবিক গতিধারায় বিশ্ব হতে বিদায় নিল ২০২৩। করোনা মহামারি ও করোনা মহামারির মধ্যেই ইউরোপের বুকে শুরু হওয়া ইউক্রেন-রাশিয়া যুদ্ধের ফলে বৈশ্বিক অর্থনৈতিক মন্দা, বছরব্যাপী বিশ্বের বিভিন্ন স্থানে ভূমিকম্পের ঘনঘটা ও তার ফলে সৃষ্ট প্রাণহানি ও অবকাঠামোগত বিপর্যয় মোকাবিলা করার চ্যালেঞ্জ, আফ্রিকা ভূখণ্ডে সামরিক অভ্যুত্থানের হিড়িকে অবনমিত বৈশ্বিক গণতান্ত্রিক ব্যবস্থা এবং বছরের শেষ দিকে প্রায় তিন মাসেরও বেশি সময় ধরে অব্যাহত থাকা ইসরায়েল-ফিলিস্তিন সংঘাত বিশ্বের মানুষের মনে নতুন বছরে কিছু পুরোনো প্রত্যাশার সৃষ্টি করেছে নতুন করে।
প্রথমেই বিবেচনায় আনা যাক করোনা মহামারি ও ইউক্রেন-রাশিয়া যুদ্ধের ফলে সৃষ্ট বিশ্বব্যাপী অর্থনৈতিক পরিস্থিতির প্রসঙ্গ। জ্বালানি তেল ও নিত্যপ্রয়োজনীয় দ্রব্যের অপর্যাপ্ত সরবরাহ বিশ্বজুড়ে যে মূল্যস্ফীতির সৃষ্টি করে তার ফলে করোনাকালে বিশ্বব্যাপী সরকারি ঋণের পরিমাণ গিয়ে ঠেকে ৪০ শতাংশে। যা ছিল বিগত ৬০ বছরের মধ্যে সর্বোচ্চ। ফলে আন্তর্জাতিক মুদ্রা তহবিলের (আইএমএফ) আওতাধীন সকল দেশে ঘটে ঋণাত্মক প্রবৃদ্ধি—যা একটি মন্দার পর না ঘটাই অস্বাভাবিক।
তবে এই মন্দার কফিনে শেষ পেরেকটি ঠুকে দেয় করোনা মহামারি সমাপ্তির প্রাক্কালে ভূরাজনৈতিক কারণে শুরু হওয়া ইউক্রেন-রাশিয়া যুদ্ধ। ইউক্রেন ও রাশিয়া উভয়ই বিশ্ব অর্থনীতির বিশেষত বিশ্ব জ্বালানি বাজারের এক প্রভাবশালী অংশ। পাশাপাশি শস্য রপ্তানির শীর্ষ ২০টি দেশেরও অন্তর্ভুক্ত দেশ দুটি। ফলে করোনা মহামারির মধ্যেই তাদের এ ধরনের সংঘর্ষে জড়িয়ে পড়া সারা বিশ্বের অর্থনীতিতে এক বিরূপ প্রভাবের সৃষ্টি করে। ইউরোপ মুখোমুখি হয় ৪০ বছরের মধ্যে সর্বোচ্চ মূল্যস্ফীতির। অথচ ২০২৩ সালজুড়ে বিশ্ববাসীর প্রত্যাশা ছিল করোনার ফলে সৃষ্ট অর্থনৈতিক সংকট কাটিয়ে ওঠার।
২০২৩ সালে বিশ্ব সাক্ষী হয় বেশ কয়েকটি প্রলয়ংকরী ভূমিকম্পের। ৬ ফেব্রুয়ারি তুরস্কের গাজিয়ানতেপে ৭.৮ মাত্রার ভূমিকম্পে প্রাণ হারায় অর্ধ লাখেরও বেশি মানুষ। ভেঙে পড়ে দেশটির এক বৃহৎ অংশের আবাসন ব্যবস্থা। এরপর ৮ সেপ্টেম্বর মরক্কোর মারাকেশের দক্ষিণ-পশ্চিমে আটলাস পর্বতমালার ইঘিল শহরের কাছে ৬.৮ মাত্রার আরেকটি ভূমিকম্প আঘাত হানে। এতেও বহু ঘরবাড়ি ও স্থাপনা ধসে ২৯৪৬ জনের মৃত্যু হয়।
এর এক মাসের ব্যবধানে আফগানিস্তানের হেরাতে ৬.৩ মাত্রার জোড়া ভূমিকম্পে নিহত হন প্রায় আড়াই হাজার মানুষ। পাশাপাশি বছরজুড়ে বিশ্বের অন্যান্য দেশেও ছোট ও মাঝারি মাত্রার ভূমিকম্পে কয়েকশ প্রাণহানি ও হাজার হাজার অবকাঠামো ক্ষতিগ্রস্ত হওয়ার ঘটনা ঘটে। যা নতুন বছরে বিশ্বের বিশেষত উন্নয়নশীল দেশগুলোর মানুষের মনে পরিকল্পিত নগরায়ণের মাধ্যমে নিরাপদ ও ভূমিকম্প সহনশীল অবকাঠামোগত উন্নয়নের প্রত্যাশাকে পুনরুজ্জীবিত করে তোলে নতুন করে।
আফ্রিকা ভূখণ্ডে ২০২৩ সালজুড়ে অনেকগুলো সামরিক অভ্যুত্থান দেখা যায়। বছরের মধ্য আফ্রিকা ও সাব-সাহারান অঞ্চলের পাঁচটি দেশ: নাইজার, সিয়েরালিওন, গ্যাবন, বুরকিনা ফাসো ও গিনি বিসাওতে সামরিক অভ্যুত্থান সংঘটিত হয়। এ ছাড়াও এ বছরেই সামরিক বাহিনীর বিভিন্ন দলের মধ্যে ক্ষমতা বণ্টন নিয়ে দ্বন্দ্বে সুদানে নতুন করে শুরু হয় গৃহযুদ্ধ। যাতে প্রায় অর্ধ সহস্রাধিক মানুষ নিহত হওয়ার খবর পাওয়া যায়। ওই অঞ্চলে এক বছরে এতগুলো সামরিক অভ্যুত্থান বেশ আলোচনা তৈরি করে বিশ্বজুড়ে।
কিন্তু সবচেয়ে আশ্চর্যের বিষয় হলো একই বছরে একটি মহাদেশের এতগুলো দেশে সামরিক অভ্যুত্থানে গণতান্ত্রিক ব্যবস্থায় ধস নামার পরও দেশগুলোর সাধারণ মানুষেরা সামরিক অভ্যুত্থানকে সমর্থন দিয়ে উল্লাস করেছে। কারণ তারা দেশের গণতন্ত্রমনা ঔপনিবেশিক শক্তির স্বার্থ উদ্ধারকারী নেতৃবৃন্দের চেয়ে জাতীয় স্বার্থের প্রতি যত্নশীল লোকদের প্রতি অধিক আস্থা রাখতে ইচ্ছুক।
২০২৩ সালের ৭ অক্টোবর ফিলিস্তিনের অবরুদ্ধ গাজা উপত্যকা হতে দেশটির স্বাধীনতাকামী সশস্ত্র সংগঠন হামাস ইসরায়েলি ভূখণ্ডে অতর্কিত হামলা চালায়। যার প্রেক্ষিত শুরু হয় গাজায় ইসরায়েল অভিযান শুরু করে। অঞ্চলটিতে দেখা দেয় ১৯৭৩ সালের পর সবচেয়ে বড় সংঘাত। এ যুদ্ধ মধ্যপ্রাচ্যের অন্যান্য দেশগুলোর আরও সশস্ত্র গোষ্ঠী জড়িয়ে পড়েছে। কিন্তু করোনা মহামারি ও বিশ্বব্যাপী অর্থনৈতিক মন্দার পর এ ধরনের যুদ্ধ কোনোভাবেই কামনা করে না বিশ্ববাসী। এখন পর্যন্ত গাজা যুদ্ধে ২০ হাজারের বেশি মানুষ মারা গেছে, যার বেশির ভাগই ফিলিস্তিনি। গাজার ফিলিস্তিনিরা মানবেতর জীবনযাপন করছে। অঞ্চলটিতে আরও ভয়াবহ মানবিক বিপর্যয় রুখতে অবিলম্বে এ যুদ্ধ বন্ধ হোক—এটাই নতুন বছরে সারা বিশ্বের প্রকৃত মানবতাবাদীদের অন্তরের পুরোনো প্রত্যাশা।
রুশাইদ আহমেদ
শিক্ষার্থী, গণযোগাযোগ ও সাংবাদিকতা বিভাগ
বেগম রোকেয়া বিশ্ববিদ্যালয়"
2024-01-26 19:24:50,ভোলায় তারুয়া সৈকত,"ভোলা জেলা সদর থেকে প্রায় ১২০ কিলোমিটার দক্ষিণে চরফ্যাশন উপজেলা। উপজেলার সর্বদক্ষিণে বঙ্গোপসাগরের মোহনায় প্রায় দেড় শ বছর আগে জেগে ওঠা বিচ্ছিন্ন দ্বীপ ঢালচর। এ চরের তাড়ুয়া সমুদ্রসৈকতটি অপরূপ সৌন্দর্যের লীলাভূমি। বিচ্ছিন্ন এ ঢালচর থেকে তারুয়া ট্রলারে প্রায় দেড় ঘণ্টার নদীপথ। স্পিডবোট মাত্র ২০-২৫ মিনিট। বঙ্গোপসাগরের একেবারে দক্ষিণের মোহনায় মনোরম ম্যানগ্রোভ বনসমৃদ্ধ তাড়ুয়া চর সগর্বে দাঁড়িয়ে। চারপাশে মাথা উঁচু করে দাঁড়িয়ে আছে বিভিন্ন সারি সারি কেওড়াগাছ। অন্য প্রজাতির গাছও নেহাত কম নয়।
তারুয়ার সৈকতে দেখা মিলবে চকচকে সাদা বালু আর লাল কাঁকড়ার মিছিল। মাথার ওপর কিংবা বেলাভূমিতে বিভিন্ন প্রজাতির হাজারো পাখির কলকাকলিতে মুখর হয়ে ওঠে চারপাশ। তবে শীতের সময় অতিথি পাখির বিচরণে এক অতি প্রাকৃতিক পরিবেশের সৃষ্টি হয়। সূর্যোদয় ও সূর্যাস্তের বর্ণিল আলোকচ্ছটা মোহিত করবে যে কাউকে। চাঁদনি রাতে এ সৈকত যেন জেগে ওঠে। মায়াবী আলোয় প্রকৃতিপ্রেমীরা ঘুমের কথা ভুলে যাবেন। নাগরিক ব্যস্ততার বন্দিজীবনে অবকাশ যাপনের জন্য প্রকৃতিপ্রেমীরা একটু সময় করে এখানে এলে প্রকৃতি তাঁদের নিরাশ করবে না।
ঢালচরের ৩১ দশমিক ৩১ বর্গকিলোমিটারের মধ্যে প্রায় ২৮ দশমিক ২০ বর্গকিলোমিটারজুড়ে সুবিশাল বনাঞ্চল। এর মধ্যে তারুয়ার বন অন্যতম। এ তারুয়া বনে রয়েছে গেওয়া, গরান, কেওড়া, বাইন, রেইনট্রিসহ বিভিন্ন প্রজাতির মূল্যবান গাছ। শীত এলেই এখানে আস্তানা গড়ে বিভিন্ন প্রজাতির হাজারো অতিথি পাখি।
এখানে পরিকল্পিতভাবে বনাঞ্চল শুরু হয় ১৯৭৬ সালে। এখানে কোনো হিংস্র পশুর ভয় না থাকলেও বনে রয়েছে শিয়াল, বন বিড়াল, হরিণ, সাপসহ বিভিন্ন প্রজাতির প্রাণী। এই বাগানের মধ্য দিয়ে বয়ে যাওয়া সরু ধরে হাঁটতে হাঁটতে একটু ভেতরে গেলেই মনে হবে, এ যেন আরেক ভুবন। সেখানে প্রাকৃতিকভাবে সৃষ্ট বিশাল একটি শীতল ছায়াবিশিষ্ট মাঠ। স্থানীয়ভাবে জায়গাটা বরইতলা নামে পরিচিত।
বাংলাদেশের সর্বদক্ষিণে বঙ্গোপসাগরের বুকে জেগে ওঠা তারুয়ার সাদা বালুর বিশাল সমুদ্রসৈকতে লোনা পানির ঢেউ শোঁ শোঁ শব্দে আছড়ে পড়ে। সাদা বালুতে লোনা পানির উঁচু ঢেউ, কাছাকাছি সবুজ বনভূমি কক্সবাজার অথবা কুয়াকাটা সৈকতের চেয়ে কারও কাছে অন্য রকম মনে হতে পারে। সৈকতে লাল কাঁকড়ার বিচরণ। বালুর ওপর ছোট ছোট পা দিয়ে দৌড়ে চলে এসব লাল কাঁকড়ার দল। মানুষের অবস্থান টের পেলে এরা চোখের নিমেষেই লুকিয়ে পড়ে বালুর গর্তে।
এ চরে চিত্রা হরিণ, বানর, উদবিড়াল, পাঁতিশিয়াল, বন্য মহিষ-গরু, বনবিড়াল, বন মোরগসহ নানা প্রজাতির প্রাণী রয়েছে। বক, শঙ্খচিল, মথুরা, কাঠ ময়ূর, কোয়েল, গুইসাপ, বেজি, কচ্ছপ নানা ধরনের সাপও আছে এ চরে।
ঢাকা থেকে লঞ্চে সরাসরি যেতে পারবেন ভোলার চরফ্যাশনে। সেখান থেকে মোটরসাইকেল কিংবা সিএনজিচালিত অটোরিকশা ভাড়া করে চর দক্ষিণ আইচা এলাকার চর কচ্ছপিয়া ঘাটে। এরপর চর কচ্ছপিয়া ট্রলার ঘাট হয়ে স্পিডবোট বা ইঞ্জিনচালিত নৌকায় বেশ খানিকটা জলপথ পাড়ি দিয়ে পৌঁছানো যাবে তারুয়া দ্বীপে। লক্ষ্মীপুর থেকে যেতে হলে মজু চৌধুরী লঞ্চ ও ফেরিঘাট থেকে লঞ্চ-ট্রলার-স্পিডবোটে ভোলার ইলিশা ঘাট, সেখান থেকে অটোরিকশায় ভোলা শহরে। শহরের বাসস্ট্যান্ড থেকে চরফ্যাশনের বাসে করে চরফ্যাশন গিয়ে পূর্ব নির্দেশিত পথে।"
2024-01-03 05:13:10,আপনার সন্তানের গেমস আসক্তির জন্য যেভাবে আপনিই দায়ী হতে পারেন,"ঘরে শিশু বা কিশোর বয়সী কেউ আছে, আর সে গেমস খেলায় আসক্ত নয়, এটা আজকাল যেন হতেই পারে না। বর্তমান বাংলাদেশের প্রতিটি নিম্নবিত্ত থেকে উচ্চবিত্ত পরিবারের খুব সাধারণ একটি দৃশ্য এটি। বর্তমান সময়ের প্রতিটি মা-বাবা অভিযোগ করেন যে তাঁদের সন্তান গেমস খেলায় আসক্ত। কিন্তু একবার ভেবে দেখেছেন কি, যে কেন তারা গেমসে ডুবে থাকে? কী এমন আছে এই গেমগুলোতে যে এগুলো তাদের এত আরাধ্য কিছুতে পরিণত হয়েছে? ঘন্টার পর ঘন্টা তাকে আটকে রাখতে পারছে কম্পিউটার বা মোবাইল ফোনের স্ক্রিন কিন্তু অন্য কোনো কিছুতেই তার আগ্রহ বা মনোযোগ নেই। কিন্তু এই দোষ কি তার একার? আসুন আজ তবে এর কিছু কারণ চিহ্নিত করার চেষ্টা করি, যেগুলো নিয়ে গভীরভাবে চিন্তা করার সময় এসেছে।
স্মার্ট ডিভাইস আমরাই তুলে দেই তাদের হাতে
বাবা-মাদের অভিযোগ থাকে, শিশু মোবাইল ফোন ছাড়া খাবার খায় না। আচ্ছা বলুন তো, আপনার সন্তান যখন খেতে শিখেছে তখন মোবাইল বা কার্টুনের সঙ্গে তার পরিচয় কে করিয়েছে? আপনি আপনার কাজের সুবিধার্থে কিংবা সে যেন অন্যমনষ্ক হয়ে পুরো খাবারটাই খায় সে উদ্দেশ্যে কি আপনি ওর হাতে মোবাইল ফোন বা স্মার্ট ডিভাইস তুলে দেন নি? ধীরে ধীরে সে এটাকে অভ্যাসে পরিনত করেছে। অথচ এখন এর পুরো দায় নিতে হচ্ছে সেই ছোট্ট শিশুটিকে।
কর্মব্যস্ত বাবা-মায়ের সন্তানের অবসর কাটে কীভাবে?
সারাদিনের অফিস কিংবা ব্যবসা সামলে এসে সন্তানকে কোয়ালিটি টাইম দেওয়ার মানসিকতা আমরা কয়জন রাখি? একজন নারী যখন মা এবং একই সঙ্গে কর্মজীবী, তাঁর জন্য ওয়ার্ক লাইফ ব্যালেন্স করা অবশ্যই কঠিন। আর এক্ষেত্রে পরিবারের অন্য সদস্য, বিশেষ করে বাবাদের ভূমিকা প্রায়ই অপর্যাপ্ত হয়। বিভিন্ন সম্মিলিত অ্যাক্টিভিটি, ঘুরতে নিয়ে যাওয়া আর শিশু-কিশোরদের সঙ্গে তাদের চাহিদামতো সময় কাটানো হয়না আমাদের। আর নিজেদের জীবনকে সহজ করতে অবচেতন মনেই সন্তানের হাতে স্মার্ট ডিভাইস তুলে দিয়ে আমরা নিজেরাই তাকে পরিচয় করে দিচ্ছি দ্রুত আসক্তি তৈরি করা গেমসের সঙ্গে। সন্তান বাবা-মায়ের সান্নিধ্য চাইবে এটাই স্বাভাবিক। আর যখন সে তা পাবে না তখন বিকল্প উপায়ে তার ভালো সময় কাটানোর চাহিদা পূরণ করবে, এটাও কিন্তু দিনের আলোর মতো সত্য। সে পরিবারকে পাশে পাবে না, চাইলেই বন্ধুদের সাথে মাঠে খেলতে পারবে না। এমন পরিস্থিতিতে তো সে গেমসকে ভালোবাসবেই।
একাকিত্ব বা বিষন্নতা কাটাতে গেমস
৮০-৯০ এর দশকের শিশু-কিশোরদের ছিল অবাধ স্বাধীনতা বন্ধুত্ব তৈরির ক্ষেত্রে। ছিল পাড়ার বন্ধু আর যৌথ পরিবারের কাজিনদের দল। অথচ বর্তমান সময়ের প্রেক্ষাপটে একটু খেয়াল করলেই দেখবেন, একজন শিশুর বেড়ে ওঠার সময়টায় সে সবচেয়ে একা থাকে। ফলে বিষন্নতায় ছেয়ে থাকে মন। শারীরিক-মানসিক পরিবর্তনগুলো নিয়ে কথা বলার যখন কেউ থাকে না। তখন তাকে কোয়ালিটি উপহার দেয় বিভিন্ন গেমস। গ্রুপ ভিত্তিক অনলাইন গেমগুলোর মাধ্যমে তার একটি সার্কেল তৈরি হয়। সঙ্গীরা মিলে শত্রুদের অ্যাটাক করা বা বিজয়ের মধ্যে আনন্দ খুঁজে নেয় তারা। কিন্তু দিন শেষে আপনার সঙ্গে দাবা, লুডু কিংবা রোজ বিকেলে পাড়ার মাঠে প্রাণ ভরে ফুটবল, ক্রিকেট, হাডুডু আর খেলা গেলে হয়তো দৃশ্যপট অন্যরকম হতো।
আপনি সন্তানের সঙ্গে শখের কাজে সময় কাটান কি?
অভিভাবকদের আরেকটি অভিযোগ, ‘আমার সন্তান ফোকাসড না, পড়াশুনায় বা অন্য কোন কাজে মনোযোগ ধরে রাখতে পারেনা। কিন্তু কেন এমন হয়,কখনও জানতে চেয়েছেন? আচ্ছা, আপনি জানেন কি আপনার সন্তানের শখ কী? জিজ্ঞাসা করলে হয়ত বলবে গেমস, আর এ কথা বললেই যেন বিপত্তি! কিন্তু আপনি কি কখনও তাকে অন্য কাজে উৎসাহিত করেছেন আদৌ? তাকে সঙ্গে নিয়ে বাগান করা, তাকে লাইব্রেরিতে নিয়ে যাওয়া, একসঙ্গে ছবি আঁকার মতো কাজ আমরা কয়জন করি?
গেমসের সবকিছুই খারাপ নয়
আপাত দৃষ্টিতে গেমসের কোন উপকারিতা না দেখা গেলেও গভীরভাবে ভাবলে এর কিছু ভালো দিক উঠে আসে।
১. গেমগুলো যেহেতু ধাপে ধাপে সাজানো থাকে, চ্যালেঞ্জ নেওয়ার প্রবণতা তৈরি হয়।
২. উপস্থিত বুদ্ধির বিকাশ হয়, যেহেতু এখানে সিদ্ধান্ত নেয়ার সময় খুব কম থাকে
৩. প্রতিটি ধাপ পার করার পর তার আত্মবিশ্বাস বাড়ে
৪. খেলার জন্য দক্ষতা অর্জন করতে হয়
অভিভাবকরা নিশ্চয়ই বাঁকা চোখে দেখছেন এই পয়েন্টগুলো। আর মাত্রাতিরিক্ত গেম আসক্তি অবশ্যই প্রত্যেকের জন্যই খারাপ। তবে পেছনের কারণ না খুঁজে আর নিজের ভূমিকার কথা না ভেবে গেমস খেলা নিয়ে সন্তানকে শাসন করে লাভ হবে না। আপনার সন্তানকে সময় দিন, তার খেয়াল রাখুন। তাকে গেমস ছাড়াও বিভিন্ন গঠনমূলক ও মজার শখের কাজের জগতের সঙ্গে পরিচয় করিয়ে দিন। আর সময় বদলেছে। প্রযুক্তিনির্ভর বিনোদনের এক অনন্য মাধ্যম হতে পারে গেমস খেলা। আপনি নিজেও তাতে অংশ নিতে পারেন, এ নিয়ে গল্প করতে পারেন সন্তানের সঙ্গে। এতে আপনার সঙ্গে বন্ধুত্বপূর্ণ সম্পর্ক গড়ে উঠবে তার সহজেই।
তথ্যসূত্র: মমস অফ টিনস
ছবি: পেকজেলস ডট কম"
2024-01-03 03:30:24,নির্বাচন থেকে স্বতন্ত্র প্রার্থী রণজিত কুমার রায়ের সরে দাঁড়ানোর গুঞ্জন,"যশোর-৪ আসনের (অভয়নগর, বাঘারপাড়া ও সদরের একাংশ) বর্তমান সংসদ সদস্য ও স্বতন্ত্র প্রার্থী রণজিত কুমার রায় নির্বাচন থেকে সরে দাঁড়িয়েছেন বলে গুঞ্জন ছড়িয়ে পড়েছে। এই আসনে আওয়ামী লীগের প্রার্থী এনামুল হকের (বাবুল) প্রার্থিতা বহালে আপিল বিভাগের আদেশের পর নির্বাচনী এলাকায় এ গুঞ্জন ছড়ায়।
এ বিষয়ে রণজিত কুমার রায়ের কোনো আনুষ্ঠানিক বিবৃতি পাওয়া যায়নি। চেষ্টা করেও তাঁর সঙ্গে যোগাযোগ করা সম্ভব হয়নি। তবে রণজিত কুমার রায়ের ব্যক্তিগত সহকারী তপন বিশ্বাস তাঁর ফেসবুক আইডিতে নির্বাচন থেকে রণজিত কুমার রায়ের সরে দাঁড়ানোর বিষয়ে একটি পোস্ট দিয়েছেন। সেখানে তিনি উল্লেখ করেছেন, ‘দ্বাদশ জাতীয় সংসদ নির্বাচনে নৌকার প্রার্থীকে সমর্থন দিয়ে স্বতন্ত্র প্রার্থী থেকে সরে দাঁড়ালেন যশোর-৪ এর বর্তমান এমপি রণজিত কুমার রায়।’
রিটার্নিং কর্মকর্তা কর্তৃক মনোনয়নপত্র বৈধ ঘোষণার পর আওয়ামী লীগের প্রার্থী এনামুল হকের বিরুদ্ধে ঋণখেলাপির অভিযোগ তুলে তাঁর মনোনয়নপত্র বাতিলের জন্য নির্বাচন কমিশনে (ইসি) আবেদন করেন বাংলাদেশ জাতীয়তাবাদী আন্দোলনের প্রার্থী সুকৃতি কুমার মণ্ডল ও স্বতন্ত্র প্রার্থী রণজিত কুমার রায়। শুনানি শেষে ১৩ ডিসেম্বর এনামুল হকের মনোনয়নপত্র বাতিল করে নির্বাচন কমিশন (ইসি)। এই সিদ্ধান্তের বৈধতা নিয়ে ও প্রার্থিতা ফিরে পেতে এনামুল হক ১৭ ডিসেম্বর হাইকোর্টে রিট করেন। শুনানি নিয়ে ১৮ ডিসেম্বর হাইকোর্ট রিটটি সরাসরি খারিজ করে দেন।
হাইকোর্টের ওই আদেশের বিরুদ্ধে আপিল বিভাগে আবেদন করেন এনামুল হক। এর ওপর ১৯ ডিসেম্বর চেম্বার আদালতে শুনানি হয়। শুনানি নিয়ে সেদিন চেম্বার আদালত এনামুল হকের মনোনয়নপত্র বৈধ ঘোষণা করে রিটার্নিং কর্মকর্তার সিদ্ধান্ত বহাল রাখেন। তাঁর প্রার্থিতা বাতিল করে নির্বাচন কমিশনের (ইসি) সিদ্ধান্ত এবং রিট খারিজ করে হাইকোর্টের দেওয়া আদেশ স্থগিত করা হয়। ফলে এনামুল হকের নির্বাচনে অংশ নেওয়ার পথ খোলে।
১৯ ডিসেম্বরের আদেশ প্রত্যাহার চেয়ে ওই দুই প্রার্থী আবেদন করেন। অন্যদিকে রিট খারিজ করে হাইকোর্টের দেওয়া আদেশের বিরুদ্ধে এনামুল হক লিভ টু আপিল করেন। আজ মঙ্গলবার এই লিভ টু আপিল এবং চেম্বার আদালতের আদেশ প্রত্যাহার চেয়ে অপর দুই প্রার্থীর করা আবেদন একসঙ্গে শুনানির জন্য ওঠে। এনামুল হকের প্রার্থিতা বহালে চেম্বার আদালতের দেওয়া আদেশ বহাল রেখেছেন আপিল বিভাগ।
যশোর-৪ আসনে ২০০৮,২০১৪ এবং ২০১৮ সালে আওয়ামী লীগের মনোনয়ন নিয়ে সংসদ সদস্য নির্বাচিত হন রণজিত কুমার রায়। এবারও আওয়ামী লীগের মনোনয়ন চেয়েছিলেন রণজিত। দলীয় মনোনয়ন না পেয়ে তিনি স্বতন্ত্র প্রার্থী হয়েছেন। তাঁর প্রতীক ঈগল। আর আওয়ামী লীগের মনোনয়ন পান অভয়নগর উপজেলা আওয়ামী লীগের সভাপতি এনামুল হক।
নির্বাচনে প্রচারণা শুরু হওয়ার পর থেকে নৌকার প্রার্থীসহ অন্য প্রার্থীদের প্রচার প্রচারণা, গণসংযোগ অব্যাহত থাকলেও সংসদ সদস্য স্বতন্ত্র প্রার্থী রণজিত কুমারের পক্ষে কোথাও কোনো তৎপরতা দেখা যায়নি। এমনকি তাঁর ঘনিষ্ঠজনেরাও এ বিষয়ে কোনো কিছু বলতে পারেননি। গোটা নির্বাচনী এলাকা তাঁর কোনো প্রচারণা দেখা যায়নি। চোখে পড়েনি ঈগল প্রতীকের কোনো পোস্টার।"
2024-01-03 08:17:50,লেবাননে ইসরায়েলি হামলায় হামাসের উপপ্রধান নিহত,"সালেহ আল-আরোরি হামাসের রাজনৈতিক ব্যুরোর উপপ্রধান। তিনি এই গোষ্ঠীর সামরিক কর্মকাণ্ডেও গভীরভাবে সম্পৃক্ত ছিলেন। এই হত্যাকাণ্ডের নিন্দা জানিয়েছেন হামাসের নেতা ইসমাইল হানিয়ে। এক বিবৃতিতে ইসরায়েলের হামলাকে কাপুরুষোচিত আখ্যায়িত করে তিনি বলেছেন, ইসরায়েল লেবাননের সার্বভৌমত্ব লঙ্ঘন করেছে ও চলমান সংঘাতকে আরও বাড়িয়ে তুলছে।
হামলার নিন্দা জানিয়েছে ইরান। লেবানন ইসরায়েলের বিরুদ্ধে জাতিসংঘের নিরাপত্তা পরিষদে অভিযোগ করার ঘোষণা দিয়েছে।
হামলার পর লেবাননের শিয়াপন্থী গোষ্ঠী হিজবুল্লাহ এক বিবৃতিতে বলেছে, বৈরুত শহরের কেন্দ্রস্থলে সালেহ আল-আরোরি ও তাঁর সঙ্গীদের হত্যার অপরাধকে লেবানন এবং এর জনগণ নিরাপত্তা, সার্বভৌমত্ব ও প্রতিরোধের বিরুদ্ধে একটি বিপজ্জনক আগ্রাসন বলে মনে করে। এই অপরাধের জন্য ‘প্রতিক্রিয়া ও সাজার’ মুখোমুখি হতে হবে বলে হুঁশিয়ারি দিয়েছে গোষ্ঠীটি।
ফিলিস্তিনের প্রধানমন্ত্রী মোহাম্মদ শাতায়েহ হামাস উপপ্রধান সালেহ আল-আরোরি হত্যার নিন্দা জানিয়েছেন। তিনি এই হত্যাকাণ্ডকে ‘পরিচিত অপরাধীদের দ্বারা সংঘটিত অপরাধ’ বলে অভিহিত করেছেন।
ইসরায়েলের সেনাবাহিনী এই হামলার বিষয়ে কোনো মন্তব্য করেনি। বাহিনীর মুখপাত্র ড্যানিয়েল হ্যাগারি বলেছেন, যেকোনো পরিস্থিতির জন্য তাঁর দেশের বাহিনীগুলো প্রস্তুত রয়েছে।
বিবিসির প্রতিবেদনে বলা হয়েছে, হামাসের রাজনৈতিক ব্যুরোর উপপ্রধান সালেহ আল-আরোরির বয়স ৫৭ বছর। তিনি হামাসের সামিরক শাখা কাসেম ব্রিগেডের প্রতিষ্ঠাতা কমান্ডার ছিলেন। ১৯৮৭ সালে তিনি হামাসে যোগ দিয়ে ইসলামী ছাত্র আন্দোলনের নেতৃত্ব দেন। পশ্চিম তীরে গোষ্ঠীটির সামরিক উপস্থিতি প্রতিষ্ঠায় সহায়তা করেন তিনি।
২০১১ সালে ইসরায়েলের প্রতিরক্ষা বাহিনীর একজন কর্পোরালকে ছেড়ে দেওয়ার বিনিময়ে এক হাজার ফিলিস্তিনি বন্দীকে মুক্তি দেওয়া হয়। ওই চুক্তির সঙ্গে জড়িত ছিলেন আল-আরোরি। ইরান ও লেবাননের হিজবুল্লাহ গোষ্ঠীর সঙ্গে তাঁর নিবিড় যোগাযোগ ছিল।"
2024-01-03 02:49:55,নির্বাচনী দৌড়ে বাদ পড়ায় হতাশ সাদিক আবদুল্লাহর সমর্থকেরা,"বরিশাল-৫ (সদর-মহানগর) আসনে স্বতন্ত্র প্রার্থী সেরনিয়াবাত সাদিক আবদুল্লাহর প্রার্থিতা চূড়ান্তভাবে আটকে গেছে আপিল বিভাগে। এর ফলে এবারের নির্বাচনে তাঁর আর প্রতিদ্বন্দ্বিতার সুযোগ নেই। প্রার্থিতা আটকে যাওয়ায় সাদিক আবদুল্লাহর সমর্থকদের মধ্যে তীব্র হতাশা দেখা দিয়েছে।
স্বতন্ত্র প্রার্থী সাদিক আবদুল্লাহর প্রার্থিতার বিষয়ে চেম্বার আদালতের দেওয়া স্থগিতাদেশ চলমান থাকবে বলে মঙ্গলবার আদেশ দেন আপিল বিভাগ। প্রধান বিচারপতি ওবায়দুল হাসানের নেতৃত্বাধীন ছয় সদস্যের আপিল বিভাগ শুনানি নিয়ে এই আদেশ দেন।
বরিশাল-৫ আসনে আওয়ামী লীগের মনোনয়ন চেয়েছিলেন নগর আওয়ামী লীগের সাধারণ সম্পাদক ও সাবেক সিটি মেয়র সাদিক আবদুল্লাহ। কিন্তু দল গত সিটি নির্বাচনের মতো এবার দ্বাদশ জাতীয় সংসদ নির্বাচনেও তাঁকে মনোনয়ন দেয়নি। মনোনয়ন পান বর্তমান সংসদ সদস্য ও পানিসম্পদ প্রতিমন্ত্রী জাহিদ ফারুক। দলীয় মনোনয়ন না পেয়ে আসনটিতে স্বতন্ত্র প্রার্থী হন সাদিক আবদুল্লাহ।
সাদিক আবদুল্লাহর মনোনয়নপত্র বৈধ ঘোষণা করেন রিটার্নিং কর্মকর্তা, তবে যুক্তরাষ্ট্রের দ্বৈত নাগরিকত্ব ও হলফনামায় সম্পদের তথ্য গোপনের অভিযোগ এনে সাদিক আবদুল্লাহর মনোনয়ন বাতিল চেয়ে নির্বাচন কমিশনে আপিল করেন জাহিদ ফারুক। অন্যদিকে জাহিদ ফারুকের প্রার্থিতা বাতিল চেয়ে সাদিক আবদুল্লাহও ইসিতে আপিল করেন। শুনানি শেষে ১৫ ডিসেম্বর নির্বাচন কমিশন জাহিদ ফারুকের আপিল মঞ্জুর করে। সাদিক আবদুল্লাহর আপিল নামঞ্জুর করে।
নির্বাচন কমিশনের এই সিদ্ধান্তের বৈধতা চ্যালেঞ্জ করে নিজের প্রার্থিতা ফিরে পেতে এবং জাহিদ ফারুকের প্রার্থিতা বাতিল চেয়ে সাদিক আবদুল্লাহ হাইকোর্টে পৃথক দুটি রিট করেন। প্রাথমিক শুনানি নিয়ে ১৭ ডিসেম্বর হাইকোর্ট রুল দিয়ে সাদিক আবদুল্লাহর প্রার্থিতা বাতিল করে দেওয়া ইসির সিদ্ধান্ত স্থগিত করেন। একই সঙ্গে সাদিক আবদুল্লাহর মনোনয়নপত্র গ্রহণ করে তাঁকে প্রতীক বরাদ্দ দিতে নির্দেশ দেন। ফলে তাঁর নির্বাচনে অংশ নেওয়ার পথ খোলে, তবে জাহিদ ফারুকের প্রার্থিতা বাতিল চেয়ে সাদিক আবদুল্লাহর করা অপর রিটটি সরাসরি খারিজ করে দেন হাইকোর্ট।
সাদিক আবদুল্লাহর প্রার্থিতা ফিরিয়ে দেওয়া-সংক্রান্ত হাইকোর্টের আদেশ স্থগিত চেয়ে আপিল বিভাগে আবেদন করেন জাহিদ ফারুক। এর ওপর ১৯ ডিসেম্বর আপিল বিভাগের চেম্বার আদালতে শুনানি হয়। শুনানি নিয়ে সেদিন আদালত সাদিক আবদুল্লাহর মনোনয়নপত্র গ্রহণ করে তাঁকে প্রতীক বরাদ্দ দিতে হাইকোর্টের দেওয়া আদেশ আট সপ্তাহের জন্য স্থগিত করেন। এতে সাদিক আবদুল্লাহর ভোটের লড়াই আটকে যায়। এ অবস্থায় ১৯ ডিসেম্বর চেম্বার আদালতের দেওয়া স্থগিতাদেশ প্রত্যাহার চেয়ে সাদিক আবদুল্লাহ আবেদন করেন। এদিকে সাদিক আবদুল্লাহর প্রার্থিতা ফিরিয়ে দেওয়া-সংক্রান্ত হাইকোর্টের আদেশের বিরুদ্ধে নির্বাচন কমিশনও আবেদন করে। দুটি আবেদনই মঙ্গলবার আপিল বিভাগের পূর্ণাঙ্গ বেঞ্চে একসঙ্গে শুনানির জন্য নির্ধারণ করা হয়। সাদিক আবদুল্লাহর প্রার্থিতার ওপর দেওয়া স্থগিতাদেশ চলমান থাকবে বলে মঙ্গলবার আদেশ দেন আপিল বিভাগ।
সাদিকের প্রার্থিতা আপিল বিভাগে চূড়ান্তভাবে আটকে যাওয়ার পর তাঁর সমর্থকদের মধ্যে তীব্র হতাশা দেখা দিয়েছে। বেশ কয়েকজন সমর্থক নাম প্রকাশ না করার শর্তে প্রথম আলোকে বলেন, তাঁরা আশা করেছিলেন, আপিল বিভাগে সাদিক আবদুল্লাহ তাঁর প্রার্থিতা ফিরে পাবেন। এ জন্য নির্বাচনের কেন্দ্র কমিটি, পোস্টারসহ সব ধরনের প্রস্তুতি নিয়ে রাখা হয়েছিল। যেন ২ তারিখ দ্রুত প্রচার ও ভোটের প্রস্তুতি নিতে পারেন সে জন্য এমন প্রস্তুতি নিয়ে রাখা হয়েছিল। কিন্তু আপিল বিভাগের আদেশের খবর পেয়ে তাঁরা সবাই হতাশ হয়েছেন। এই হতাশা থেকে তাঁর সমর্থকেরা আসন্ন নির্বাচনে দলীয় প্রার্থীর পক্ষে মাঠে কাজ করার বিষয়েও মুখ ফিরিয়ে নিতে পারেন।
গত জুনে বরিশাল সিটির নির্বাচনে দলীয় মনোনয়ন পাননি সাদিক আবদুল্লাহ। মনোনয়ন পেয়েছিলেন তাঁর ছোট চাচা নবনির্বাচিত মেয়র আবুল খায়ের আবদুল্লাহ। ফলে সাদিক ও তাঁর সমর্থকেরা হতাশ ও ক্ষুব্ধ হয়ে আবুল খায়ের আবদুল্লাহর পক্ষে নির্বাচনী মাঠে সক্রিয় হননি। এ নিয়ে চাচা-ভাতিজার দ্বন্দ্ব শুরু হয়। এর একপক্ষে অবস্থান নেন মেয়র আবুল খায়ের এবং পানি সম্পদ প্রতিমন্ত্রী জাহিদ ফারুক আর অপর পক্ষে সাদিক আবদুল্লাহ ও নগর আওয়ামী লীগ। এই দুই পক্ষের দ্বন্দ্ব ও বিভেদ প্রকাশ্যে আসে এবার জাতীয় সংসদ নির্বাচনকে কেন্দ্র করে।
সাদিক আবদুল্লাহ দলীয় মনোনয়ন না পাওয়ার পর তাঁকে স্বতন্ত্র প্রার্থী করে প্রকাশ্যে তাঁর পক্ষে অবস্থান নেয় নগর আওয়ামী লীগ। এ নিয়ে একপক্ষ অপর পক্ষের বিরুদ্ধে প্রকাশ্য মঞ্চে বিরূপ মন্তব্য এবং মিছিল-সমাবেশ পর্যন্ত করেছে। কিন্তু বিভেদের সুরাহা হয়নি।
এবার স্বতন্ত্র প্রার্থিতা চূড়ান্তভাবে বাতিল হওয়ার পর সাদিক আবদুল্লাহ ও নগর আওয়ামী লীগের অবস্থান কী হবে তা জানতে সাদিক আবদুল্লাহর ঘনিষ্ঠ হিসেবে পরিচিত নগর আওয়ামী লীগের সভাপতি একেএম জাহাঙ্গীরের মুঠোফোন নম্বরে একাধিকবার কল দিলেও তিনি সাড়া দেননি।
জাহিদ ফারুকের ঘনিষ্ঠ হিসেবে পরিচিত বরিশাল নগর আওয়ামী লীগের সাবেক সাধারণ সম্পাদক মীর আমিন উদ্দীন প্রথম আলোকে বলেন, বরিশাল-৫ আসনে জাহিদ ফারুক আওয়ামী লীগ ও শেখ হাসিনার মনোনীত প্রার্থী। সে ক্ষেত্রে আওয়ামী লীগের নীতি-আদর্শ ও শেখ হাসিনার নেতৃত্বের প্রতি যাঁরা আস্থাশীল, দলীয় প্রার্থীকে সমর্থন করা ও তাঁকে বিজয়ী করতে কাজ করাটা তাঁদের সাংগঠনিক বাধ্যবাধকতার মধ্যেই পড়ে। এটা না করলে তিনি দলের কেউ বলে পরিচয় দেওয়ার নৈতিক অধিকার রাখেন না।"
2024-01-03 03:13:54,"আট স্থানে নির্বাচনী সংঘাতে আহত ৬৩,
চার ক্যাম্পে আগুন","দ্বাদশ জাতীয় সংসদ নির্বাচনে ভোট গ্রহণের আর কদিন বাকি। নির্বাচনে প্রচার-প্রচারণাকে ঘিরে সংঘাত-সহিংসতা, নির্বাচনী ক্যাম্পে ভাঙচুর, অগ্নিসংযোগের ঘটনা থামছেই না। গত সোমবার রাত থেকে গতকাল মঙ্গলবার পর্যন্ত আটটি স্থানে নির্বাচনী সংঘাত-সহিংসতায় ৬৩ জন আহত হয়েছেন।
বরিশালের বানারীপাড়ায় নৌকার প্রার্থীর সঙ্গে স্বতন্ত্র প্রার্থীর সমর্থকদের সংঘর্ষ ও পাল্টাপাল্টি হামলায় অন্তত ৪০ জন আহত হয়েছেন। খাগড়াছড়ির লক্ষ্মীছড়িতে নৌকার প্রচারে হামলা ও গুলি ছোড়ার ঘটনায় পাঁচ নেতা-কর্মী আহত হয়েছেন। হামলার জন্য ইউপিডিএফকে দায়ী করেছেন আওয়ামী লীগের স্থানীয় নেতারা।
গত ১৮ ডিসেম্বর নির্বাচনী প্রচার শুরুর পর থেকে বিভিন্ন স্থানে সংঘাতের ঘটনা ঘটছে। প্রথম আলোর হিসাব অনুযায়ী, গত ১৬ দিনে ১৪৪টি জায়গায় সংঘাত ও সহিংসতার ঘটনা ঘটল।
বরিশাল-২ (বানারীপাড়া-উজিরপুর) আসনে আওয়ামী লীগের কর্মীদের সঙ্গে স্বতন্ত্র প্রার্থীর সমর্থকদের সংঘর্ষের ঘটনায় উত্তপ্ত হয়ে ওঠে বানারীপাড়া উপজেলার বাইশারী গ্রাম। গতকাল বেলা আড়াইটা থেকে সোয়া তিনটা পর্যন্ত দুই দফায় পাল্টাপাল্টি হামলার ঘটনায় অন্তত ৪০ জন আহত ও ১২টি মোটরসাইকেলে আগুন দেওয়া হয়েছে। পরে নির্বাহী ম্যাজিস্ট্রেটের নেতৃত্বে ঘটনাস্থলে পুলিশ, র‍্যাব, বিজিবি ও আনসার সদস্যরা গিয়ে পরিস্থিতি নিয়ন্ত্রণে আনেন।
স্বতন্ত্র প্রার্থী ফাইয়াজুল হকের অভিযোগ, দুপুরে বাইশারী গ্রামে তাঁর সমর্থকদের একটি মিছিলে আওয়ামী লীগের প্রার্থী ও ওয়ার্কার্স পার্টির সভাপতি রাশেদ খান মেননের সমর্থকেরা হামলা ও গুলি চালান।
নৌকার প্রার্থীর সমর্থক বিশারকান্দি ইউনিয়ন পরিষদের (ইউপি) চেয়ারম্যান ও উপজেলা আওয়ামী লীগের কোষাধ্যক্ষ সাইফুল ইসলাম অভিযোগ করেছেন, ৪০-৫০টি মোটরসাইকেল নিয়ে স্বতন্ত্র প্রার্থীর সমর্থকেরা হাতুড়ি, লাঠিসোঁটা ও ধারালো অস্ত্র নিয়ে তাঁদের ওপর হামলা চালান। এ সময় মোটরসাইকেল ভাঙচুর করা হয়।
বানারীপাড়া থানার ভারপ্রাপ্ত কর্মকর্তা (ওসি) মো. মাইনুল ইসলাম বলেন, ‘স্বতন্ত্র প্রার্থীর কর্মীদের ১২টি মোটরসাইকেল পুড়িয়ে দেওয়া হয়েছে এবং ৪টি ভাঙচুর করা হয়েছে। তবে কারা এ ঘটনা ঘটিয়েছেন বা স্বতন্ত্র প্রার্থীর কর্মীরা কেউ আহত হয়েছেন কি না, তা জানি না।’
খাগড়াছড়ির লক্ষ্মীছড়িতে নৌকার প্রচারণার সময় আওয়ামী লীগের নেতা-কর্মীদের ওপর হামলা ও গুলি চালানোর অভিযোগ উঠেছে। গতকাল সকালে লক্ষ্মীছড়ি উপজেলার বর্মাছড়িতে এ ঘটনা ঘটে। হামলায় উপজেলা আওয়ামী লীগের সাংগঠনিক সম্পাদক দেবব্রত তালুকদারসহ ৫ জন আহত হয়েছেন। এ সময় আওয়ামী লীগের ১১ নেতা-কর্মীকে অপহরণ করে নিয়ে গেলেও পরে ছেড়ে দেওয়া হয়।
এ ঘটনার জন্য ইউনাইটেড পিপলস ডেমোক্রেটিক ফ্রন্টকে (ইউপিডিএফ) দায়ী করেছে আওয়ামী লীগ। লক্ষ্মীছড়ি উপজেলা পরিষদের চেয়ারম্যান ও উপজেলা আওয়ামী লীগের যুগ্ম সম্পাদক বাবুল চৌধুরী মুঠোফোনে প্রথম আলোকে বলেন, খাগড়াছড়ি আসনের আওয়ামী লীগের প্রার্থী কুজেন্দ্র লাল ত্রিপুরার পক্ষে গণসংযোগ করতে উপজেলার বর্মাছড়িতে যান আওয়ামী লীগের নেতা-কর্মীরা। সকাল নয়টার দিকে সন্ত্রাসীরা আওয়ামী লীগের নেতা-কর্মীদের ওপর গুলি ও গুলতি ছোড়ে। গুলতির আঘাতে পাঁচজন আহত হন। এ ছাড়া আওয়ামী লীগের আরও ১১ জন নেতা-কর্মীকে সন্ত্রাসীরা ধরে নিয়ে যায়। পরে তাঁদের ছেড়ে দেওয়া হয়।
তবে এ অভিযোগ অস্বীকার করে ইউপিডিএফের অন্যতম সংগঠক অংগ্য মারমা বলেন, এ ঘটনা ইউপিডিএফ ঘটায়নি। বিক্ষুব্ধ সাধারণ জনগণ এই হামলা করেছে।
নেত্রকোনা-৫ (পূর্বধলা) আসনে নৌকার প্রার্থী বীর মুক্তিযোদ্ধা আহমেদ হোসেনের লোকজনের বিরুদ্ধে স্বতন্ত্র প্রার্থী মাজহারুল ইসলাম ওরফে সুহেল ফকিরের নির্বাচনী কার্যালয়ে হামলা চালিয়ে ভাঙচুর ও কর্মী-সমর্থকদের মারধরের অভিযোগ উঠেছে। এ সময় ছয়জন আহত হয়েছেন। গতকাল সন্ধ্যা সাড়ে ছয়টার দিকে বিশকাকুনি ইউনিয়নের বাদে পুটিকা বাজার এলাকায় এ ঘটনা ঘটে।
এ ব্যাপারে জানতে আহমেদ হোসেনের মুঠোফোন নম্বরে একাধিকবার ফোন করা হলেও তিনি ফোন ধরেননি।
নওগাঁ-৪ (মান্দা) আসনে নৌকা ও স্বতন্ত্র প্রার্থীর কর্মী-সমর্থকদের পৃথক হামলায় দুই পক্ষের একজন করে কর্মী আহত হয়েছেন। গতকাল উপজেলার জোকাহাট ও তালপাতিলা এলাকায় সংঘাতের ওই ঘটনা ঘটে। স্থানীয় লোকজন জানান, গতকাল দুপুরে জোকাহাটে স্বতন্ত্র প্রার্থী ব্রহানী সুলতান মামুদ ওরফে গামার নির্বাচনী ক্যাম্পে নৌকার প্রার্থীর কর্মী ওসমান আলীর নেতৃত্বে ১০ থেকে ১২ জন কর্মী-সমর্থক হামলা চালান। এ সময় হামলাকারীদের মারধরে স্বতন্ত্র প্রার্থীর কর্মী আজিজুল ইসলাম আহত হন। এ খবর ছড়িয়ে পড়লে স্বতন্ত্র প্রার্থীর কর্মী-সমর্থকেরা তালপাতিলা বাজারে নৌকার প্রার্থীর কর্মী রেজাউল ইসলামের ওপর হামলা চালান।
লক্ষ্মীপুর-১ (রামগঞ্জ) আসনে নৌকার প্রার্থী আনোয়ার হোসেন খান ও স্বতন্ত্র প্রার্থী যুবলীগের প্রেসিডিয়াম সদস্য মো. হাবিবুর রহমান ওরফে পবনের সমর্থকদের মধ্যে সংঘর্ষের ঘটনা ঘটেছে। সোমবার রাতে উপজেলার দরবেশপুর এলাকায় এ ঘটনা ঘটে। সংঘর্ষে দরবেশপুর ইউনিয়ন ছাত্রলীগের সাবেক সভাপতি বিল্লাল হোসেনসহ উভয় পক্ষের ১০ জন আহত হয়েছেন।
এ ঘটনায় স্বতন্ত্র প্রার্থীর সমর্থক কামাল হোসেন বাদী হয়ে সোমবার দিবাগত রাত সাড়ে ১২টার দিকে রামগঞ্জ থানায় মামলা করেন।
নাটোর-১ (লালপুর-বাগাতিপাড়া) আসনে নৌকা ও স্বতন্ত্র প্রার্থীর নির্বাচনী ক্যাম্পে আগুন দিয়েছে দুর্বৃত্তরা। গতকাল সকালে লালপুর উপজেলার গৌরীপুর মোড়ে ক্যাম্প দুটি পোড়া দেখতে পান দুই প্রার্থীর সমর্থকেরা।
লালপুর থানা ও এলাকাবাসী সূত্রে জানা যায়, গৌরীপুর উচ্চবিদ্যালয়ের উত্তর পাশের মোড়ে কাছাকাছি নৌকার প্রার্থী শহিদুল ইসলামের একটি ও স্বতন্ত্র প্রার্থী আবুল কালামের একটি নির্বাচনী ক্যাম্প ছিল। সোমবার মধ্যরাত পর্যন্ত কর্মী-সমর্থকেরা প্রচারণা শেষে বাড়ি চলে যান। গতকাল ভোরে উভয় প্রার্থীর কর্মীরা ক্যাম্পে এসে দেখেন কে বা কারা তাঁদের ক্যাম্প দুটি পুড়িয়ে দিয়েছে।
মাদারীপুর-৩ (সদরের একাংশ, কালকিনি ও ডাসার) আসনে নৌকার প্রার্থী আবদুস সোবহান গোলাপের কর্মীদের বিরুদ্ধে স্বতন্ত্র প্রার্থী তাহমিনা বেগমের একটি নির্বাচনী ক্যাম্পে তালা ও ভাঙচুরের অভিযোগ পাওয়া গেছে। গতকাল সকালে সদর উপজেলার ঝাউদি ইউনিয়নের তালতলা বাজারের ওই নির্বাচনী ক্যাম্পে থাকা কর্মীদের মারধর করে বের করে দেওয়ার অভিযোগ করেন স্বতন্ত্র প্রার্থী তাহমিনা বেগম।
ওই ঘটনায় স্বতন্ত্র প্রার্থীর নির্বাচন পরিচালনা কমিটির সদস্য সোহেল রানা গতকাল বিকেলে সহকারী রিটার্নিং কর্মকর্তার কাছে লিখিত অভিযোগ দিয়েছেন। তবে আবদুস সোবহান গোলাপ বলছেন, তাঁর কর্মীদের নামে মিথ্যা অভিযোগ দিয়ে হয়রানির চেষ্টা করা হচ্ছে।
জয়পুরহাট-২ (আক্কেলপুর, ক্ষেতলাল ও কালাই) আসনে নৌকার প্রার্থী হুইপ আবু সাঈদ আল মাহমুদ স্বপনের দুটি নির্বাচনী ক্যাম্প পুড়িয়ে দেওয়ার অভিযোগ পাওয়া গেছে। সোমবার রাত পৌনে ১০টার দিকে আক্কেলপুর উপজেলার রায়কালী ইউনিয়নের খাঁ পাড়া মোড় ও সেখান থেকে আধা কিলোমিটার দূরের শৃগালদীঘি গ্রামের নির্বাচনী ক্যাম্প পুড়িয়ে দেওয়া হয়।
[প্রতিবেদন তৈরিতে সহায়তা করেছেন সংশ্লিষ্ট এলাকার নিজস্ব প্রতিবেদক ও প্রতিনিধিরা]"
2024-01-03 20:18:44,ঢাবি অধ্যাপক নুরুলের বিরুদ্ধে অভিযোগের সত্যতা পেয়েছে তদন্ত কমিটি,"ঢাকা বিশ্ববিদ্যালয়ের সমাজকল্যাণ ও গবেষণা ইনস্টিটিউটের অধ্যাপক মো. নুরুল ইসলামের বিরুদ্ধে তাঁরই এক ছাত্রীর করা যৌন নিপীড়নের অভিযোগের সত্যতা পেয়েছে তথ্যানুসন্ধান কমিটি। বিষয়টিকে বিশ্ববিদ্যালয়ের যৌন নিপীড়ন সেলে পাঠানো হয়েছে। ওই সেলকে তিন মাসের মধ্যে প্রতিবেদন দিতে বলা হয়েছে। এই সময়ে অধ্যাপক নুরুলকে একাডেমিক ও প্রশাসনিক সব কার্যক্রম থেকে বিরত থাকতে বলা হয়েছে।
মঙ্গলবার ঢাকা বিশ্ববিদ্যালয়ের সর্বোচ্চ নীতিনির্ধারণী ফোরাম সিন্ডিকেটের সভায় এসব সিদ্ধান্ত হয়। গত নভেম্বরে এক ছাত্রী অধ্যাপক নুরুলের বিরুদ্ধে যৌন হয়রানির অভিযোগ করেছিলেন। এর আগে গত বছরের জানুয়ারি এবং ২০১৪ সালের মে মাসে অন্য দুই ছাত্রীকে যৌন নিপীড়নের অভিযোগ উঠেছিল এই অধ্যাপকের বিরুদ্ধে। তবে ওই দুইবার রহস্যজনকভাবে পার পেয়ে যান তিনি৷
গত ২৮ নভেম্বর অধ্যাপক নুরুল ইসলামের বিরুদ্ধে যৌন হয়রানির অভিযোগ করে ঢাকা বিশ্ববিদ্যালয়ের উপাচার্য এ এস এম মাকসুদ কামালের কাছে বিচার চেয়ে আবেদন করেন সমাজকল্যাণ ও গবেষণা ইনস্টিটিউটের এক ছাত্রী। পরদিন দুপুরে ওই ছাত্রীর সহপাঠীরা উপাচার্যের বাসভবনের সামনে অবস্থান কর্মসূচি পালন করে উপাচার্যকে একটি স্মারকলিপি দেন। এরপর ৩০ নভেম্বর সিন্ডিকেট অভিযোগ তদন্তে তথ্যানুসন্ধান কমিটি করে। আইন অনুষদের ডিন সীমা জামানকে প্রধান করে গঠিত এই কমিটির সদস্য হিসেবে ছিলেন সিন্ডিকেট সদস্য আবুল মনসুর আহাম্মদ ও বিশ্ববিদ্যালয়ের সহকারী প্রক্টর সঞ্চিতা গুহ।"
2024-01-03 20:19:32,করোনার জেএন.১ ধরন: আবার মাস্ক পরাসহ স্বাস্থ্যবিধি মেনে চলার পরামর্শ,"বিশ্বের বিভিন্ন দেশে করোনার নতুন ধরন জেএন.১ এর সংক্রমণ দেখা দেওয়ায় বাংলাদেশেও মাস্ক পরাসহ স্বাস্থ্য বিধি মেনে চলার পরামর্শ দিয়েছে কোভিড-১৯ সংক্রান্ত জাতীয় টেকনিক্যাল পরামর্শক কমিটি।
মঙ্গলবার এক সংবাদ বিজ্ঞপ্তিতে বলা হয়েছে, অধ্যাপক ডা. মোহাম্মদ সহিদুল্লার সভাপতিত্বে অনুষ্ঠিত পরামর্শক কমিটির ৬৫তম সভায় কোভিড-১৯ এর সর্বশেষ পরিস্থিতি, নতুন ধরন জেএন.১ এবং বিশ্ব স্বাস্থ্য সংস্থার সাম্প্রতিক পরামর্শ নিয়ে বিস্তারিত আলোচনা হয়। বিশ্বের বেশ কিছু দেশে কোভিড-১৯ সংক্রমণ এবং এই ধরনটি বেড়েছে। বাংলাদেশে করোনা সংক্রমণ নিয়ন্ত্রিত অবস্থায় রয়েছে এবং নতুন এই ধরন এখনো চিহ্নিত হয়নি।
এ পরিস্থিতিতে জাতীয় পরামর্শক কমিটি মাস্ক পরাসহ কোভিড প্রতিরোধে অন্যান্য জনস্বাস্থ্যমূলক ব্যবস্থা নেওয়ার বিষয়ে মতামত দিয়েছে। বিশেষ করে উচ্চ ঝুঁকিপূর্ণ স্থানে যেমন হাসপাতাল/চিকিৎসা কেন্দ্র এবং উচ্চ ঝুঁকিপূর্ণ ব্যক্তি যাদের রোগ প্রতিরোধ ক্ষমতা কম, তাদের সতর্কতা হিসেবে মাস্ক ব্যবহার করার পরামর্শ দিয়েছে। কমিটি মনে করে কোভিড-১৯ ছাড়াও অন্যান্য স্বাস্থ্য সমস্যা প্রতিরোধে এটা সহায়ক হবে।"
2024-01-03 02:07:31,ভয়াবহ দুঃশাসন চলছে দেশে,"দেশে ভয়াবহ দুঃশাসন চলছে অভিযোগ করে বিএনপির জ্যেষ্ঠ যুগ্ম মহাসচিব রুহুল কবির রিজভী বলেছেন, ‘সরকারের সীমাহীন নিপীড়ন–নির্যাতনের কারণে দেশের জনগণ এখন কথা বলতে পারে না।’
গতকাল মঙ্গলবার বিকেলে ভার্চ্যুয়াল সংবাদ সম্মেলনে তিনি এ কথা বলেন। এর আগে সকালে রাজধানীর বিভিন্ন এলাকায় প্রচারপত্র বিতরণ করেন বিএনপির নেতা–কর্মীরা।
রিজভী বলেন, ‘আমরা যখন লিফলেট বিতরণ করতে যাই, অনেকেই আমাদের সঙ্গে হাত মেলান। চোখের ভাষায় বোঝা যায় তাদের সম্মতি আছে আমাদের কর্মসূচিতে।’
বিএনপির এই নেতা বলেন, ‘সরকারের সীমাহীন নিপীড়ন–নির্যাতনের কারণে দেশে দুঃশাসন এতটাই তীব্র হয়েছে যে স্বাভাবিকভাবে জীবন যাপন করা যাচ্ছে না। যারা সত্য কথা বলবে, তাদের নামে হবে নাশকতাসহ ভয়ংকর সব মামলা।’
বিএনপি ও সমমনা দলের নেতা–কর্মীদের প্রতি অনুরোধ জানিয়ে রুহুল কবির রিজভী বলেন, ‘আমরা যে লিফলেট বিতরণ করছি আপনাদের কাছে, অনুরোধ করব, এই লিফলেট প্রতি ঘরে ঘরে নিয়ে যাবেন। সবার হাতে হাতে পৌঁছানোর ব্যবস্থা করবেন।
এটা শুধু শহরে বা নগরে দিলেই হবে না, এটা থানা পর্যায়ে, ইউনিয়ন পর্যায়ে এবং ওয়ার্ড পর্যায়ে প্রতিটি ঘরে নিয়ে যেতে হবে। কারণ, এই কর্মসূচির প্রতি জনগণের সমর্থন রয়েছে। সরকারের অনাচারের বিরুদ্ধে আপনারা যে লিফলেট বিতরণ করছেন, জনগণের ভাষা এই লিফলেটের মধ্যে লিপিবদ্ধ হয়েছে।’
সংবাদ সম্মেলনে রুহুল কবির রিজভী অভিযোগ করেন, গত ২৪ ঘণ্টায় সারা দেশে বিএনপির ১০৫ জনের বেশি নেতা–কর্মীকে গ্রেপ্তার করা হয়েছে। এ সময় মামলা হয়েছে ৪টি। এসব মামলায় আসামি করা হয়েছে ৩২৫ জনের বেশি নেতা–কর্মীকে।"
2024-01-03 03:12:58,জাপানে ভূমিকম্পে মাটি কতটা সরেছে,"জাপানে ৭ দশমিক ৬ মাত্রার ভূমিকম্পের শক্তি বোঝা যাবে ভূপৃষ্ঠের উপরিতল কতটা সরেছে তা দেখলে। কোনো কোনো জায়গায় ভূপৃষ্ঠ চার মিটারের (১৩ ফুট) বেশি ওপরে উঠে গেছে এবং এক মিটারের বেশি পাশে সরে গেছে।
ভূমিকম্পের সময় কী ঘটছে, তাতে নজর রাখার ক্ষেত্রে এই দুর্যোগপ্রবণ জাপান অনেক এগিয়ে। সে কারণে দেশটি এসব সূক্ষ্ম বিষয় পরিমাপ করতে পারে।
দেশজুড়ে জায়গায় জায়গায় জিপিএস স্টেশন ডটের নেটওয়ার্ক রয়েছে জাপানে। সে কারণে ভূমিকম্প আঘাত হানলে বিজ্ঞানীরা বলতে পারেন, কোন ডট কতটা সরেছে। তাতে বোঝা যায় ভূপৃষ্ঠ কতটা সরেছে।
এই ব্যবস্থায় দেখা গেছে, জাপানে সোমবারের ভূমিকম্পের পর মাটি পশ্চিম দিকে ১৩০ সেন্টিমিটার পর্যন্ত সরে গেছে।
এদিকে বিজ্ঞানীরা মহাকাশ থেকেও জাপানের ওপর চোখ রেখেছেন। ভূমিকম্পের আগে ও পরে নেওয়া স্যাটেলাইটের চিত্রগুলো তুলনা করে দেখেছেন তাঁরা।
ভূমিকম্পের পর জাপানের এএলওএস–২ মহাকাশযান (ভূপৃষ্ঠ পর্যবেক্ষণকারী স্যাটেলাইট) থেকে ভূপৃষ্ঠের দূরত্বও কমার তথ্য পাওয়া গেছে। সেটা হয়েছে ভূমিকম্পের শক্তির ধাক্কায় ভূপৃষ্ঠ ওপরের দিকে ওঠার কারণে।
মাটি সবচেয়ে বেশি সরেছে জাপানের প্রধান দ্বীপ নোটো উপদ্বীপের পশ্চিমাংশে। সেখানে উপকূল থেকে সমুদ্রের তলদেশ সরে গেছে, তার থেকে প্রায় ৮০ সেন্টিমিটার উচ্চতার সুনামির ঢেউ তৈরি হয়েছে। ভূমিকম্পের কারণে উপকূলের মাটি ওপরে ওঠায় সুনামির ঢেউ যখন উপকূলরেখায় পৌঁছেছে, তখন তার প্রভাব কমেছে।
গত বছর তুরস্কে ৭ দশমিক ৮ মাত্রার ভূমিকম্পে যে শক্তি নির্গত হয়েছিল, তার মতোই শক্তি নির্গত হয়েছে জাপানের এই ভূমিকম্পে। তবে তুরস্ক ও সিরিয়ায় ওই ভূমিকম্পে নিহতের সংখ্যা ৫০ হাজার ছাড়িয়েছিল। এর আগে ২০১০ সালে হাইতিতে ৭ মাত্রার ভূমিকম্পে এক লাখের বেশি মানুষ নিহত হয়েছিলেন। জাপানে এই ভূমিকম্পে এখন পর্যন্ত ৫৫ জনের মৃত্যুর খবর পাওয়া গেছে।
জাপানের অবস্থান চারটি প্রধান টেকটোনিক প্লেটের সঙ্গমস্থলে। পৃথিবীতে সবচেয়ে বেশি ভূমিকম্পপ্রবণ এলাকাগুলোর একটি এটি। সারা বিশ্বে ৬ বা তার চেয়ে বেশি মাত্রার যেসব ভূমিকম্প হয়, তার প্রায় ২০ শতাংশ জাপানে হয়ে থাকে। সে কারণে ভূমিকম্প–সহিষ্ণু অবকাঠামো তৈরির ওপর ব্যাপকভাবে বিনিয়োগ করেছে জাপান। দেশটির জনসাধারণকেও সেভাবে প্রস্তুত করা হয়েছে।
জাপানে ভবন নির্মাণের ক্ষেত্রে ইমারতবিধি কঠোরভাবে মেনে চলতে হয়। কীভাবে ভূমিকম্প মোকাবিলা করতে হয়, সে বিষয়ে নাগরিকদের প্রশিক্ষণ দেওয়া হয়। বিশ্বে যেসব দেশে ভূমিকম্পের ঘটনায় দ্রুত সতর্কবার্তা পাঠানোর অত্যাধুনিক প্রযুক্তি রয়েছে, তার একটি জাপান।
কখন কোন মাত্রায় ভূমিকম্প হবে, সে বিষয়ে বিজ্ঞানীরা ভবিষ্যদ্বাণী দিতে পারেন না। তবে ভূমিকম্পের প্রক্রিয়া শুরু হলে টেলিভিশন, রেডিও ও সেলফোনের নেটওয়ার্কে সঙ্গে সঙ্গে বার্তা চলে যায়। এই সতর্কবার্তার ব্যবস্থার কারণে ভূমিকম্পের কেন্দ্র থেকে দূরে অবস্থানকারী ব্যক্তিরা সম্ভবত কম্পন টের পাওয়ার ১০ থেকে ২০ সেকেন্ড আগে বার্তা পেয়ে যান।
এটা খুব বেশি সময় নয়। তবে তা স্থানীয় ফায়ার স্টেশনের দরজা খোলা, অতি দ্রুতগতিতে থাকা ট্রেনে ব্রেক চাপা এবং সবার জন্য সতর্ক অবস্থান নেওয়ার জন্য গুরুত্বপূর্ণ।"
2024-01-03 01:26:21,নৌকার পক্ষে প্রচারণা চালানোয় বিএনপির আরও ৪ নেতা বহিষ্কার,"কক্সবাজার-৪ (উখিয়া-টেকনাফ) আসনে আওয়ামী লীগের প্রার্থী ও বর্তমান সংসদ সদস্য শাহীন আক্তারের নৌকা প্রতীকের পক্ষে নির্বাচনী প্রচারণায় অংশ নেওয়ায় বিএনপির আরও চারজন নেতাকে দল থেকে বহিষ্কার করা হয়েছে। মঙ্গলবার সন্ধ্যায় জেলা বিএনপির সহদপ্তর সম্পাদক মো. হাসান সিদ্দিকীর স্বাক্ষর করা একটি সংবাদ বিজ্ঞপ্তিতে এ তথ্য জানানো হয়।
বহিষ্কার হওয়া নেতারা হলেন উখিয়া উপজেলা বিএনপির নির্বাহী কমিটির সদস্য আবদুর রহিম, টেকনাফ পৌর বিএনপির সহসভাপতি নুরুল ইসলাম, বাহারছড়া ইউনিয়ন (উত্তর) বিএনপির সভাপতি আবদুল হক ও হ্নীলা ইউনিয়ন (দক্ষিণ) বিএনপির সদস্য আমির হোসেন।
জেলা বিএনপির নেতা হাসান সিদ্দিকী প্রথম আলোকে বলেন, দলীয় শৃঙ্খলা ভঙ্গ ও সংগঠনবিরোধী তৎপরতায় লিপ্ত হয়ে বর্তমান সরকারের ডামি নির্বাচনে নৌকা প্রতীকের প্রার্থীর পক্ষে সরাসরি প্রচারণায় অংশ নেওয়ায় দলের চারজন সদস্যকে প্রাথমিক সদস্যপদসহ সব পর্যায়ের পদ থেকে বহিষ্কার করা হয়েছে। জেলা বিএনপির সভাপতি শাহজাহান চৌধুরী ও সাধারণ সম্পাদক শামীম আরা এই বহিষ্কারাদেশ অনুমোদন করেছেন।"
2024-01-03 00:16:37,"ফেঞ্চুগঞ্জে স্বতন্ত্র প্রার্থী ইহতেশামুলের সভায় হামলা, ভাঙচুর","ইহতেশামুল হকের অনুসারীরা জানান, সন্ধ্যায় নয়াবাজার এলাকায় ট্রাক প্রতীকের সমর্থনে নির্বাচনী সভা চলছিল। এ সময় কর্মী-সমর্থকেরা বক্তব্য দিচ্ছিলেন। মঞ্চে তখনো ইহতেশামুল হক উপস্থিত হননি। সন্ধ্যা সাতটার দিকে হঠাৎ আওয়ামী লীগের প্রার্থী হাবিবুরের কিছু সমর্থক এসে হামলা চালান। তাঁরা বেশ কিছু চেয়ার ভাঙচুর করেন।
ইহতেশামুল হক চৌধুরী প্রথম আলোকে বলেন, ‘নৌকা প্রতীকের সমর্থকদের হামলা ও ভাঙচুরের ঘটনায় আমার কর্মী-সমর্থকেরা ভীত হয়ে পড়েছেন। আমার বিজয় নিশ্চিত জেনে আওয়ামী লীগের প্রার্থী ও তাঁর সমর্থকেরা হিংসাত্মক আচরণ শুরু করেছেন। এরই অংশ হিসেবে আমার নির্বাচনী সভায় হামলা চালানো হয়েছে।
তবে হামলার অভিযোগ অস্বীকার করেছেন হাবিবুর রহমান। তিনি প্রথম আলোকে বলেন, ‘এ ধরনের কোনো হামলার ঘটনা ঘটেনি। তিনি (ইহতেশামুল) মিথ্যাচার করছেন। উল্টো আমি জানতে পেরেছি, তিনি (ইহতেশামুল) তাঁর গাড়ি ভাঙচুরের পাশাপাশি নিজের পাঞ্জাবি ছিঁড়ে মিথ্যা ঘটনা সাজিয়ে আমার সমর্থকদের বিরুদ্ধে অভিযোগ আনার ফন্দি আঁটছেন। তিনি (ইহতেশামুল) নির্বাচনের সুন্দর পরিবেশ বিনষ্ট করছেন।’
মঙ্গলবার রাত ১১টার দিকে যোগাযোগ করলে সহকারী রিটার্নিং কর্মকর্তা ও ফেঞ্চুগঞ্জ উপজেলা নির্বাহী কর্মকর্তা (ইউএনও) ফারজানা প্রিয়াংকা বলেন, ‘হামলার বিষয়টি লিখিত কিংবা মৌখিকভাবে আমাকে কেউ জানাননি। বিষয়টি খোঁজ নিয়ে দেখছি।’"
2024-01-03 00:15:00,"৩৪৯ দিন পর এককে ফিরে আবেগপ্রবণ নাদাল, এটিই কি শেষ মৌসুম","থিয়েমকে হারানোর পর নাদাল বলেছেন, ‘টেনিস ক্যারিয়ারে অন্যতম কঠিন একটি বছরের পর আজকের দিনটা আমার জন্য সত্যিই আবেগের এবং গুরুত্বপূর্ণ। প্রায় এক বছর পর ফিরে দারুণ দর্শকদের সামনে খেলার সুযোগ পেয়েছি এবং ইতিবাচক খেলাই খেলেছি প্রথম দিনে। এটা এমন কিছু, যা আমাদের গর্বিত করে—আমার দল ও পরিবার গত বছর প্রতিদিনই সঙ্গে ছিল।’
ওয়াইল্ড কার্ড নিয়ে এই প্রতিযোগিতায় খেলা নাদাল অস্ট্রেলিয়ান ওপেনের প্রস্তুতি নিচ্ছেন। ১৪ জানুয়ারি মেলবোর্নে শুরু হবে নতুন বছরের প্রথম গ্র্যান্ড স্লাম। র‌্যাঙ্কিংয়ে সাবেক এই শীর্ষস্থানীয় খেলোয়াড় ব্রিসবেনে দ্বিতীয় রাউন্ডে ১০২তম র‌্যাঙ্কিংয়ের জেসন কুবলেরের মুখোমুখি হবেন।
গত মে মাসে চোটের কারণে ফ্রেঞ্চ ওপেন থেকে সরে দাঁড়াতে বাধ্য হওয়ার পর নাদাল বলেছিলেন, ২০২৪ সালটা ‘সম্ভবত’ তাঁর ক্যারিয়ারের শেষ বছর। তবে ব্রিসবেনে দ্বৈত ইভেন্টে ফেরার পর সে কথায় একটু ফাঁকও রেখে দেন। খেলার ইচ্ছাটা আগের মতোই আছে জানিয়ে নাদাল বলেছিলেন, এই মৌসুমই তাঁর শেষ সেটার ‘শতভাগ’ নিশ্চয়তা দিচ্ছেন না।
তবে বার্তা সংস্থা এএফপি জানিয়েছে, থিয়েমের বিপক্ষে ম্যাচের আগে নাদাল জানিয়েছেন, এই মৌসুমটা তাঁর শেষ হওয়ার ‘সম্ভাবনাই বেশি’। তবে এটাও জানিয়েছেন শরীর সায় দিলে খেলা চালিয়ে যাবেন।"
2024-01-02 23:55:22,নববর্ষে ফানুস ওড়াতে গিয়ে দগ্ধ কিশোরের মৃত্যু,"খ্রিষ্টীয় নতুন বছর উদ্‌যাপনের সময় ফানুস ওড়াতে গিয়ে দগ্ধ হওয়া এক কিশোর রাজধানীর শেখ হাসিনা জাতীয় বার্ন ও প্লাস্টিক সার্জারি ইনস্টিটিউটে চিকিৎসাধীন অবস্থায় মারা গেছে। মো. সিয়াম নামে ১৪ বছর বয়সী ওই কিশোর গতকাল সোমবার রাতে মারা যায়।
গত রোববার রাতে কামরাঙ্গীরচরের মুজিবর ঘাট এলাকার একটি বাড়ির ছাদে ফানুস ওড়াতে গিয়ে সিয়াম দগ্ধ হয় বলে জানিয়েছেন তার পরিবারের সদস্যরা। এ ঘটনায় তাঁর দুই চাচা রাকিব হোসেন (১৭) ও রায়হান হোসেন (১৭) দগ্ধ হয়েছে। তারা প্রাথমিক চিকিৎসা নিয়েছে।
শেখ হাসিনা জাতীয় বার্ন ও প্লাস্টিক সার্জারি ইনস্টিটিউটের আবাসিক চিকিৎসক তরিকুল ইসলাম প্রথম আলোকে বলেন, সিয়ামের শরীরের ৮৮ শতাংশ দগ্ধ হয়েছিল। অন্য দুজন সামান্য দগ্ধ হয়।
সিয়ামের বাবা স্বপন ব্যাপারী প্রথম আলোকে বলেন, সিয়াম কামরাঙ্গীরচর এলাকার একটি ওয়ার্কশপে কাজ করত। রোববার রাতে নতুন বছর উদ্‌যাপনের সময় সিয়াম তার যমজ দুই চাচাকে নিয়ে একটি পাশের বাড়িতে গিয়েছিল। সেখানে গিয়ে তিনজনই দগ্ধ হয়েছে। তাদের বাড়ি শরীয়তপুরের জাজিরায়।"
2024-01-02 23:50:00,এলগারের কাছে ভারতের সঙ্গে জেতাই হবে বিশ্বকাপের মতো,"অধিনায়ক হিসেবে টেস্ট ক্রিকেটকে বিদায় বলার সুযোগ খুব বেশিজনের যে হয়েছে, তা নয়। সেদিক থেকে ডিন এলগারকে সৌভাগ্যবান বলতে হয়। ঘটনাক্রমে তিনি আন্তর্জাতিক ক্রিকেটকে বিদায় বলতে চলেছেন অধিনায়ক হিসেবেই, যে সিরিজের শুরুতেও তিনি এ দায়িত্বে ছিলেন না।
অবসরে যাওয়ার ঘোষণা ভারতের বিপক্ষে টেস্ট সিরিজ শুরুই আগেই দিয়েছিলেন এলগার। আগামীকাল কেপটাউনে শুরু হতে চলা সিরিজের শেষ টেস্টে শুধু উদ্বোধনী ব্যাটসম্যানের ভূমিকায় খেলেই দক্ষিণ আফ্রিকার জার্সি তুলে রাখার কথা ছিল সাবেক এই অধিনায়কের। তবে আন্তর্জাতিক ক্যারিয়ারের শেষ ম্যাচে দেশকে নেতৃত্ব দেওয়ার মতো সমাদৃত সুযোগটা পাচ্ছেন নিয়মিত অধিনায়ক টেম্বা বাভুমা সেঞ্চুরিয়নে প্রথম টেস্টে পাওয়া চোটে ছিটকে যাওয়াতে। সেঞ্চুরিয়নে অনেকটা সময় মাঠের বাইরে ছিলেন বাভুমা, সে সময়ে দক্ষিণ আফ্রিকাকে নেতৃত্ব দেন এলগারই।
প্রথম টেস্টে ভারতকে ইনিংস ব্যবধানে হারিয়ে দুই ম্যাচ সিরিজে ১–০ ব্যবধানে এগিয়ে আছে দক্ষিণ আফ্রিকা। কেপটাউন টেস্ট ড্র করতে পারলেই স্বাগতিকেরা সিরিজও নিজেদের করে নেবে। তবে এলগার ভারতকে ধবলধোলাইয়ের সুখস্মৃতি নিয়েই দক্ষিণ আফ্রিকার জার্সি তুলে রাখতে চান। প্রোটিয়াদের হয়ে বিদায়ী ম্যাচের আগে আজ সংবাদ সম্মেলনে দলের প্রতিনিধি হয়ে ভারপ্রাপ্ত অধিনায়ক এলগারই এসেছেন। আবেগঘন সেই সংবাদ সম্মেলনে ৩৬ বছর বয়সী বাঁহাতি ব্যাটসম্যান জানিয়েছেন, এই টেস্ট সিরিজ জয় তাঁর কাছে বিশ্বকাপ জয়ের মতো ব্যাপার মনে হবে।
সংবাদ সম্মেলনে এলগার বলেছেন, ‘আমি পরিসংখ্যানকে পাত্তা দিই না। শুধু সিরিজ জয়ের কথা ভাবি। দায়িত্বশীল পদে থাকা যে কারও জন্য দলের সঙ্গে সিরিজ জয়ের আনন্দ ভাগাভাগি করে নিতে পারা সবচেয়ে বড় স্মৃতি। টেস্ট সিরিজ জয়...এর চেয়ে বড় কিছু নেই। হয়তো বিশ্বকাপ জয় এর কাছাকাছি থাকতে পারে। আমার কখনো সেই (বিশ্বকাপ খেলার) সুযোগ হয়নি। তবে এটিই (টেস্ট) আমার বিশ্বকাপ। এটি আমার জায়গা, যেখানে আমি জিততে চাই।’
দক্ষিণ আফ্রিকাকে এর আগেও ১৭ টেস্টে নেতৃত্ব দিয়েছেন এলগার। কেপটাউনে সংখ্যাটি বেড়ে হবে ১৮। টেস্টে এর চেয়ে বেশি ম্যাচে দক্ষিণ আফ্রিকাকে নেতৃত্ব দিয়েছেন মাত্র চারজন। তাঁর কাছে দলকে নেতৃত্ব দেওয়া সব সময়ই বাড়তি অনুপ্রেরণার, ‘মনে হয় না অধিনায়কত্ব পাওয়ার চেয়ে বড় সম্মানের কথা আপনি ভাবতে পারেন। অতীতে আমি দেড় বছর বা যত দিনের জন্যই অধিনায়কত্ব করেছি, ব্যক্তিগত দিক থেকে আমার সবচেয়ে বড় শেখার সুযোগ ছিল সেটি। শুধু ক্রিকেটীয় দিক থেকে নয়, মাঠের বাইরের বিষয়গুলো নিয়েও। অধিনায়কত্ব করি বা দলের সাধারণ সদস্য হিসেবে খেলি, আমি সব সময় নিজের শতভাগ দিই। এই ম্যাচেও একই মানসিকতা নিয়ে খেলতে চলেছি। বিষয়টি আমার কাছে তরুণ ক্রিকেটারদের সঠিক পথ দেখানোর মতো। আশা করি, তারা সেটি ধরতে পারবে।’
আগামী মাসে নিউজিল্যান্ড সফরে যাবে দক্ষিণ আফ্রিকা। সেখানে কিউইদের বিপক্ষে খেলবে দুটি টেস্ট। ভারতের মতো নিউজিল্যান্ড সিরিজটিও আইসিসি বিশ্ব টেস্ট চ্যাম্পিয়নশিপের অংশ। অথচ নিউজিল্যান্ডে আনকোরা একটা দল পাঠাচ্ছে ক্রিকেট দক্ষিণ আফ্রিকা (সিএসএ)।
মূলত নিজেদের ঘরোয়া টি–টোয়েন্টি আসর এসএ২০–তে শীর্ষ সারির খেলোয়াড়দের সুযোগ করে দিতে নিউজিল্যান্ডে খর্বশক্তির দল পাঠানোর সিদ্ধান্ত নিয়েছে সিএসএ। প্রাথমিকভাবে সে সিরিজে এলগার অধিনায়কত্ব করবেন, এমন গুঞ্জন থাকলেও তিনি অবসরে চলে যাচ্ছেন বলে সেটি আর হচ্ছে না।"
2024-01-02 23:30:00,"মারদাঙ্গা লুকে আদর, ঈদে আসছে ‘লীলা’","চলচ্চিত্র সমালোচকেরা সময়ের চিত্রনায়ক আদর আজাদকে সম্ভাবনাময় মনে করেন। তাদের মতে, ঢালিউড ইন্ডাস্ট্রিতে মানানসই নায়কসংকটের মধ্যে সম্ভাবনা নিয়ে তাঁর অভিষেক হয়েছে। তরুণ এ নায়ক আগেই আভাস দিয়েছিলেন, ১ জানুয়ারি চমক নিয়ে হাজির হচ্ছেন তিনি। নতুন বছরের প্রথম দিন রাতে অন্তর্জালে প্রকাশ পায় তার নতুন সিনেমা ‘লীলা’র টিজার।
নতুন বছরে সিনেমার টিজার প্রকাশের মাধ্যমে নতুন সিনেমার ঘোষণা দিলেন এই অভিনেতা। ১ মিনিট ২৩ সেকেন্ডের প্রকাশিত টিজারে অ্যাকশন লুকে ধরা দেন ‘লোকাল’ এই নায়ক। যা দেখে পরিষ্কার, ‘লীলা’ হতে যাচ্ছে পুরোপুরি অ্যাকশন ধাঁচের সিনেমা। সিনেমাটি পরিচালনা করছেন আলোক হাসান। এক সংবাদ বিজ্ঞপ্তিতে এসব তথ্য জানানো হয়েছে।
অ্যাকশন ড্রামা জনরার এই টিজারে মারমুখী চরিত্রে দেখা গেছে ঢাকাই সিনেমার ‘পাওয়ার স্টার’ আদর আজাদকে। সিনেমাটিতে ভিন্ন রূপে ধরা দেবেন এই অভিনেতা। টিজারটি প্রকাশ্যে আসতেই বেশ প্রশংসা কুড়াচ্ছে। অ্যাকশন অবতরে দর্শকেরা আদরকে লুফে নিয়েছেন। সিনেমাটিতে তাঁর বিপরীতে কে থাকছেন, তা শিগগিরই জানানো হবে বলে জানান নির্মাতা।
এ প্রসঙ্গে আদর আজাদ বলেন, ‘এই সিনেমার অ্যাকশনে দর্শক নতুন কিছু পাবেন। সেটা এরই মধ্যে সবাই টিজার দেখে বুঝেছেন। তা ছাড়া এভাবে এর আগে টিজার প্রকাশ করা হয়নি। বরাবরই আমি চেষ্টা করছি ভিন্নভাবে উপস্থিত হতে। চলতি বছরের কোরবানির ঈদে প্রেক্ষাগৃহে “লীলা” দেখাব। আশা করছি, সিনেমাটি দর্শকদের ভালো লাগবে।’
পরিচালক আলোক বলেন, ‘মার্চ নাগাদ শুটিংয়ে যাব। গল্পটি দুই বছর মাথায় নিয়ে ঘুরছি। এটি আমার নির্মিত প্রথম সিনেমা হওয়ার কথা ছিল। কিন্তু তার আগে আদর আজাদকে নিয়ে “নাকফুল” বানাই। সেটি আগামী ভালোবাসা দিবসে মুক্তি পেতে পারে।’"
2024-01-02 23:20:00,রউফ ও আফ্রিদির ব্যাপারে পিসিবির দ্বিমুখী মনোভাব বুঝতে পারছেন না বাজিদ,"অস্ট্রেলিয়ার বিপক্ষে সিরিজের শেষ টেস্টে শাহিন শাহ আফ্রিদিকে বিশ্রাম দেওয়ার সিদ্ধান্ত বুঝতে পারছেন না বাজিদ খান। আগামীকাল ভোরে শুরু হতে যাওয়া টেস্টের জন্য পাকিস্তান দল ঘোষণার পর নিজের বিস্ময়ের কথা জানিয়েছেন সাবেক এই ক্রিকেটার ও এখনকার ধারাভাষ্যকার। আফ্রিদিকে যদি বিশ্রামই দেওয়া হবে, তাহলে হারিস রউফ টেস্ট খেলতে না চাওয়ায় পিসিবি কেন হতাশ হয়েছিল, সে প্রশ্নও তুলেছেন তিনি।
নাসিম শাহর অনুপস্থিতিতে পাকিস্তানের পেস বোলিংয়ের অনেক বড় দায়িত্বই ছিল শাহিন শাহ আফ্রিদির কাঁধে। পার্থে প্রথম টেস্টে ২ উইকেট নেওয়ার পর মেলবোর্নে এ বাঁহাতি পেসার নেন ৬ উইকেট। দ্বিতীয় টেস্টে বেশ ভালো ছন্দে ছিলেন বলেই মনে হয়েছে, ফিল্ডারদের সহায়তা পেলে বোলিং ফিগারটাও আরেকটু ভালো হতে পারত তাঁর।
মেলবোর্নে দ্বিতীয় টেস্টে বেশ কয়েকবারই অস্ট্রেলিয়ার কাছ থেকে ম্যাচ ছিনিয়ে নেওয়ার সম্ভাবনা জাগালেও শেষ পর্যন্ত পারেনি পাকিস্তান। তবে ভুল থেকে শিক্ষা নিয়েছেন তাঁরা, এমন বলেছেন পাকিস্তান অধিনায়ক শান মাসুদ, ‘আপনাকে সব সময়ই বৃহৎ পরিসরের দিকে তাকাতে হবে, এমসিজির মতো অমন একটা ম্যাচের পর। আমরা শিক্ষা পেয়েছি। অন্তত আমরা নিজেদের এমন অবস্থানে নিতে পেরেছি, যেখান থেকে প্রতিদ্বন্দ্বিতা গড়তে পারি, ম্যাচে আধিপত্য দেখাতে পারি।’
মাসুদ এরপর যোগ করেন, ‘এখন ভুলের পুনরাবৃত্তি না করার পালা। মেলবোর্নের মতো প্রচেষ্টা যদি ধরে রাখতে পারি, তাহলে আমরা অনেকগুলো টেস্টই জিতব।’"
2024-01-02 23:02:33,"পূর্বধলায় স্বতন্ত্র প্রার্থীর দুটি নির্বাচনী ক্যাম্পে হামলা, আহত ১০","নেত্রকোনা-৫ (পূর্বধলা) আসনের ট্রাক প্রতীকের স্বতন্ত্র প্রার্থী মাজহারুল ইসলামের দুটি নির্বাচনী ক্যাম্পে হামলা হয়েছে। এ সময় অন্তত ১০ জন আহত হয়েছেন। আজ মঙ্গলবার সন্ধ্যা সাড়ে ছয়টার দিকে পূর্বধলা উপজেলার বিশকাকুনী ও খলিশাউড় ইউনিয়নে এ ঘটনা ঘটে। নৌকার প্রার্থী বীর মুক্তিযোদ্ধা আহমেদ হোসেনের কর্মীরা এ হামলা করেছেন বলে স্বতন্ত্র প্রার্থীর শিবির থেকে অভিযোগ করা হয়েছে।
হামলার ঘটনার পরপরই মাজহারুল ইসলাম মুঠোফোনে প্রথম আলোকে বলেন, আজ সন্ধ্যায় তাঁর কর্মী-সমর্থকেরা বাদে পুটিকা বাজারে নির্বাচনী ক্যাম্পে বসে ছিলেন। এ সময় নৌকার প্রার্থীর কর্মীরা লাঠিসোঁটা নিয়ে সেখানে হামলা চালান। কার্যালয়ের সামনে থাকা সাতটি মোটরসাইকেল ভাঙচুর ও কর্মী-সমর্থকদের মারধর করা হয়। এ সময় তাঁর কর্মী বোরহান উদ্দিন, তুষার মিয়া, রফিকুল ইসলাম, মো. শাহাবুদ্দিন, শফিকুল ইসলাম ও হক মিয়া আহত হন। তিনি বলেন, ‘এ ছাড়া সন্ধ্যায় খলিশাউড় ইউনিয়নের ইসুলীয়া বাজারে আমার আরেকটি নির্বাচনী ক্যাম্পে নৌকার সমর্থকেরা হামলা করে চেয়ার ভাঙচুর করেছেন। আমি এখন থানায় মামলা করতে যাচ্ছি।’
মাজহারুল ইসলাম বলেন, ‘আমি উচ্চ আদালতে আপিল করে ১৯ ডিসেম্বর প্রার্থিতা ফিরে পাওয়ার পর ট্রাক প্রতীক বরাদ্দ দেওয়া হয়। এরপর নির্বাচনী প্রচার-প্রচারণা চালাতে গিয়ে নৌকার প্রার্থীর বাধার শিকার হচ্ছি। আমার কর্মী-সমর্থকদের নানাভাবে ভয়ভীতি, হুমকি-ধমকি, প্রচারে বাধা ও পোস্টার ছিঁড়ে ফেলা হচ্ছে।’
এ ব্যাপারে বক্তব্য জানতে নৌকার প্রার্থী আহমেদ হোসেনের মুঠোফোনে যোগাযোগের চেষ্টা করা হলে তিনি ফোন ধরেননি। তবে সহকারী রিটার্নিং কর্মকর্তা ও পূর্বধলা উপজেলা নির্বাহী কর্মকর্তা (ইউএনও) মো. খবিরুল আহসান প্রথম আলোকে বলেন, স্বতন্ত্র প্রার্থীর কাছ থেকে মুঠোফোনে বিষয়টি শোনার সঙ্গে সঙ্গে নির্বাহী ম্যাজিস্ট্রেট নাজনীন সুলতানাকে ঘটনাস্থলে পাঠানো হয়েছে। বিষয়টি তদন্ত করে প্রয়োজনীয় ব্যবস্থা নেওয়া হবে।"
2024-01-02 23:01:26,"সাগরপাড়েও বেলের ফুটবল, তাসকিনের নতুন বছরের শুভেচ্ছা",
2024-01-02 23:00:00,নতুন বছরে সবার জীবন কল্যাণের প্রাচুর্যে ভরে উঠুক,"বিদায় ২০২৩। স্বাগত ২০২৪। নতুন বছর আমাদের জীবনে নিয়ে আসে নতুন স্বপ্ন, প্রত্যাশা আর সম্ভাবনা। পুরোনো বছরের সব ব্যর্থতা, নৈরাশ্য ও জরাজীর্ণতা ভুলে নতুন বছরকে স্বাগত জানাই।
বিদায়ী বছরের দুঃখ-বেদনা, নৈরাশ্য, স্বজনহারা আর্তনাদ, স্থবিরতা, হতাশা ও বঞ্চনাকে পেছনে ফেলে ভালো কিছু প্রাপ্তির স্বপ্ন নিয়ে মানুষ বরণ করে নেয় নতুন বছরকে। তরুণ সমাজের নববর্ষের শুরু হোক উদ্ভাবনীমূলক কর্মপরিকল্পনা নিয়ে। আমাদের প্রত্যেকের ভালো পরিকল্পনাগুলো সম্পন্ন করার প্রত্যয় নিয়ে যদি নতুন বছর শুরু করি, তাহলে দেশের সামগ্রিক উন্নতি হবে।
ইতিহাস ঐতিহ্যকে আগামীর কাছে পৌঁছে দেওয়ার কাজে আমাদের তরুণদেরই এগিয়ে আসতে হবে। অসাম্প্রদায়িকতা, ধর্মান্ধতা, স্বৈরাচার, অন্যায় ও অপশক্তির বিরুদ্ধে প্রতিবাদী হয়ে উঠতে হবে।
নতুন বছরের প্রতিটি দিন, প্রতিটি ক্ষণ সব রকম অশুভ শক্তিকে বিনাশ করে সবার জন্য মঙ্গল বার্তা বয়ে আনুক। প্রত্যাশা, নতুন বছর সবার জন্য সুখ ও সৌভাগ্য বহন করে আনবে। নববর্ষে আমাদের জীবন কল্যাণের প্রাচুর্যে ভরে উঠুক। শান্তিময় হয়ে উঠুক দেশ ও জাতি।
বন্ধু, বঙ্গবন্ধু শেখ মুজিবুর রহমান বিজ্ঞান ও প্রযুক্তি বিশ্ববিদ্যালয় বন্ধুসভা"
2024-01-02 22:56:06,সুপ্রিম কোর্ট সমিতিতে কর্মসূচি পালন করলেন বিএনপি ও জামায়াতপন্থী আইনজীবীরা,"বিএনপি-জামায়াতপন্থী ও সমমনা আইনজীবীরা আজ মঙ্গলবার ‘আদালত বর্জন কর্মসূচি’ পালন করেছেন। সুপ্রিম কোর্ট আইনজীবী সমিতি ভবনের প্রবেশমুখে ও পথে সারিবদ্ধভাবে বসে ও দাঁড়িয়ে অবস্থান নিয়ে সকাল থেকে মাঝে বিরতি দিয়ে বিকেল পর্যন্ত ওই কর্মসূচি পালন করেন তাঁরা।
এদিকে দুপুরে নিজ কার্যালয়ে অ্যাটর্নি জেনারেল এ এম আমিন উদ্দিন সাংবাদিকদের প্রশ্নের জবাবে বলেন, ওই কর্মসূচিতে আদালতের কার্যক্রমে কোনো ধরনের প্রভাব পড়েনি। কার্যক্রম পুরোদমে চলেছে। মামলার শুনানি হয়েছে, সব পক্ষের আইনজীবীরা ছিলেন। ওনারা হয়তো কয়েকজন যাননি। নিজেরা না গেলেও ওনারা হয়তো অন্য কাউকে পাঠিয়ে মামলা করে নিয়েছেন।
এর আগে গত ২৭ ডিসেম্বর এক সংবাদ সম্মেলনে ১ জানুয়ারি থেকে ৭ জানুয়ারি পর্যন্ত সর্বোচ্চ আদালতসহ সারা দেশে আদালত বর্জনের কর্মসূচি ঘোষণা করে জাতীয়তাবাদী আইনজীবী ফোরাম। ‘ডামি’ নির্বাচন বর্জন, বিচার বিভাগের স্বাধীনতা পুনঃপ্রতিষ্ঠা এবং জনগণের মৌলিক অধিকার ফিরিয়ে আনার দাবিতে এই কর্মসূচি ঘোষণার কথা সেদিন সংবাদ সম্মেলনে জানানো হয়। গত ৩১ ডিসেম্বর অপর এক সংবাদ সম্মেলনে ১ জানুয়ারি থেকে ৭ জানুয়ারি পর্যন্ত দেশব্যাপী আদালত বর্জনের কর্মসূচি ঘোষণা করে জামায়াতে ইসলামী সমর্থিত বাংলাদেশ ল ইয়ার্স কাউন্সিল। লিফলেট বিতরণ ও বিভিন্ন স্লোগানের মধ্য দিয়ে আজ সমিতি ভবনের প্রবেশমুখে ও পথে অবস্থান নিয়ে কর্মসূচি পালন করে তারা।"
2024-01-02 23:04:39,"সরে দাঁড়ালেন জাতীয় পার্টির আরও
পাঁচ প্রার্থী","তাঁদের মধ্যে সুনামগঞ্জ-১ আসনের প্রার্থী আবদুল মান্নান তালুকদার আজ মঙ্গলবার সুনামগঞ্জের জামালগঞ্জ উপজেলা প্রেসক্লাবে সংবাদ সম্মেলন করে ভোট থেকে সরে দাঁড়ানোর ঘোষণা দেন। কেন্দ্রীয় নেতাদের কাছ থেকে সহযোগিতা না পাওয়ার অভিযোগ করে আবদুল মান্নান তালুকদার বলেন, ‘আমি স্পষ্ট বুঝতে পারছি, এটা আসন ভাগাভাগি ও প্রহসনের নির্বাচন।’
একই রকম অভিযোগ করে গতকাল হবিগঞ্জ-২ আসনের জাপার প্রার্থী শংকর পাল এক ভিডিও বার্তার মাধ্যমে ভোট থেকে সরে দাঁড়ানোর ঘোষণা দেন।
নির্বাচন কতটা নিরপেক্ষ হবে, এ নিয়ে সন্দেহের কথা জানিয়ে ভোট থেকে সরে দাঁড়ানোর ঘোষণা দেন দিনাজপুর-২ আসনের জাপার প্রার্থী মাহবুব আলম। তিনি বলেন, ‘বিশেষ করে ভোট গ্রহণ, গণনা এবং ফলাফল ঘোষণা কতখানি নিরপেক্ষ হবে, এই বিষয়ে আমি সন্দিহান।’
মাহবুব আলম দুপুরে বিরল উপজেলা জাতীয় পার্টির কার্যালয়ে সংবাদ সম্মেলন করে এসব কথা বলেন।
‘চাপ ও হুমকির’ কথা জানিয়ে নির্বাচন থেকে সরে দাঁড়ানোর কথা জানিয়েছেন গাজীপুর-৪ আসনের জাপার প্রার্থী সামসুদ্দিন খান। তিনি আজ কাপাসিয়া প্রেসক্লাবে সংবাদ সম্মেলন করে বলেন, ‘বাংলাদেশের বর্তমান রাজনৈতিক অবস্থা ঘোলাটে। বিভিন্ন চাপ ও হুমকি আছে আমার ওপর।’
টাঙ্গাইল-৭ মির্জাপুর আসনে প্রার্থী জহিরুল ইসলাম সরে দাঁড়িয়ে স্বতন্ত্র প্রার্থী মীর এনায়েত হোসেনকে তিনি সমর্থন দিয়েছেন। বিকেলে এক পথসভায় তিনি বলেন, উপজেলা জাতীয় পার্টির সিদ্ধান্ত অনুযায়ী তাঁরা ট্রাক প্রতীকের স্বতন্ত্র প্রার্থীর পক্ষে নির্বাচনী প্রচারণায় অংশ নেবেন।
এর আগে গত রোববার নির্বাচন নিয়ে ‘প্রহসন, আসন ভাগাভাগির ও একতরফা’ অভিযোগ তুলে দলটির আরও তিনজন প্রার্থী নির্বাচন থেকে সরে দাঁড়িয়েছেন। তাঁরা হলেন বরিশাল-২ ও ৫ আসনের ইকবাল হোসেন, বরগুনা-১ আসনের খলিলুর রহমান এবং গাজীপুর-১ ও ৫ আসনের এম এম নিয়াজ উদ্দিন।"
2024-01-02 22:51:19,"হোয়াটসঅ্যাপে তথ্য সংরক্ষণের নতুন নিয়ম, যে সমস্যায় পড়তে হবে","হোয়াটসঅ্যাপে বন্ধু ও সহকর্মীদের সঙ্গে বার্তা বা ছবির পাশাপাশি গুরুত্বপূর্ণ তথ্যও বিনিময় করেন অনেকে। এসব তথ্য বিনা মূল্যে গুগল ড্রাইভে স্বয়ংক্রিয়ভাবে সংরক্ষণ করে থাকে বার্তা আদান-প্রদানের জনপ্রিয় অ্যাপটি। এর ফলে ব্যবহারকারীরা সহজেই হোয়াটসঅ্যাপের আদান-প্রদান করা সব বার্তা, ছবি বা ভিডিও বিনা মূল্যে অনলাইনে সংরক্ষণ করতে পারেন। এত দিন গুগল ড্রাইভে ইচ্ছেমতো তথ্য রাখা গেলেও তথ্য সংরক্ষণের নতুন নিয়ম চালু করতে যাচ্ছে হোয়াটসঅ্যাপ। এ নিয়ম চালু হলে গুগল ড্রাইভে সর্বোচ্চ ১৫ গিগাবাইটের বেশি হোয়াটসঅ্যাপ তথ্য রাখা যাবে না। ফলে নির্ধারিত জায়গা শেষ হলে অর্থের বিনিময়ে হোয়াটসঅ্যাপের তথ্য সংরক্ষণ করতে হবে ব্যবহারকারীদের।
এরই মধ্যে নিজেদের বেটা সংস্করণ ব্যবহারকারীদের তথ্য সংরক্ষণের নতুন নিয়ম চালু হতে যাওয়ার বার্তা প্রদর্শন করা শুরু করেছে হোয়াটসঅ্যাপ। সেখানে বলা হয়েছে, আগামী ৩০ দিনের মধ্যে তথ্য সংরক্ষণের নতুন পদ্ধতি চালু করা হবে। তবে এ বিষয়ে আনুষ্ঠানিকভাবে কোনো তথ্য জানায়নি হোয়াটসঅ্যাপ কর্তৃপক্ষ।"
2024-01-02 22:51:16,"মিছিলে অস্ত্র প্রদর্শন, আওয়ামী লীগ নেতার অস্ত্র জব্দ","নির্বাচনী আইন লঙ্ঘন করে মিছিলে অস্ত্র প্রদর্শন করায় পাবনার সাঁথিয়া উপজেলা আওয়ামী লীগের সাবেক প্রচার সম্পাদক শফিকুল ইসলামের অস্ত্র জব্দ করেছে পুলিশ। আজ মঙ্গলবার বিকেলে সাঁথিয়া থানা-পুলিশ অস্ত্রটি জব্দ করে। একই সঙ্গে থানায় একটি সাধারণ ডায়েরি (জিডি) করা হয়েছে।
পাবনার অতিরিক্ত পুলিশ সুপার মাসুদ আলম অস্ত্র জব্দের বিষয়টি নিশ্চিত করে বলেন, নির্বাচন অবাধ, নিরপেক্ষ ও শান্তিপূর্ণ করার লক্ষ্যে ২১ ডিসেম্বর থেকে ৯ জানুয়ারি পর্যন্ত সব বৈধ অস্ত্র বহন ও প্রদর্শন নিষিদ্ধ ঘোষণা করে প্রজ্ঞাপন জারি হয়েছে। শফিকুল ইসলাম সেই নির্দেশনা অমান্য করে লাইসেন্স করা পিস্তল প্রদর্শন করেছেন। এতে অস্ত্র আইন লঙ্ঘন হওয়ায় শফিকুল ইসলামের অস্ত্রটি জব্দ করা হয়েছে। বৈধ অস্ত্রের অবৈধ ব্যবহার করায় এ বিষয়ে সংশ্লিষ্ট কর্তৃপক্ষের কাছে প্রতিবেদন দেওয়া হবে।"
2024-01-02 22:41:23,দেশে বায়ুদূষণ বাড়লেও তা নিয়ন্ত্রণে নির্লিপ্ততা দেখা যাচ্ছে-পরিবেশবিশেষজ্ঞ অধ্যাপক আহমদ কামরুজ্জামান মজুমদারের এ বক্তব্যের সঙ্গে আপনি কি একমত?,
2024-01-02 22:40:13,এক মাসের মধ্যেই বিকেএসপির শাস্তি মওকুফ করল বাফুফে,"অনূর্ধ্ব-১৭ তৃতীয় বিভাগ ফুটবল লিগের জন্য চকবাজার ক্লাব বিকেএসপির খেলোয়াড় খেলাতে প্রতিষ্ঠানটির সঙ্গে একটি চুক্তি করে। কিন্তু বিকেএসপির তিন ফুটবলার নিজেদের প্রকৃত নাম গোপন করে ভিন্ন নামে খেলে। যে নামে তারা খেলেছিল, সেই নামের ফুটবলাররা নিবন্ধিত হলেও বয়স কিংবা মানের সুবিধা নিতে তাদের নামে খেলানো হয় অন্য খেলোয়াড়দের।
দ্বিতীয় বিভাগে সেই তিন খেলোয়াড় আসল নাম ব্যবহার করে নিবন্ধিত হতে গেলে বিষয়টি বাফুফের নজরে আসে। এ জন্য বিকেএসপিকে প্রাথমিকভাবে সতর্ক করা হলেও আরেক খেলোয়াড়ের ক্ষেত্রেও তারা একই ঘটনা ঘটায়। পরে বাফুফে তাদের বিরুদ্ধে শাস্তির সিদ্ধান্ত নেয়।"
2024-01-02 22:32:37,নিজের প্রচার নিজেই করছেন জাসদের প্রার্থী আজমুল হক,"ঢাকা বিশ্ববিদ্যালয়ে পড়াশোনা করেছেন আবু তৈয়ব মো. আজমুল হক পাটোয়ারী। ছাত্রজীবন থেকে বাম রাজনীতির সঙ্গে যুক্ত। আন্দোলন-সংগ্রাম করতে গিয়ে জেলও খেটেছেন। দ্বাদশ জাতীয় সংসদ নির্বাচনে তিনি লালমনিরহাট-৩ (সদর) আসনে জাতীয় সমাজতান্ত্রিক দলের (জাসদ, ইনু) হয়ে মশাল প্রতীক নিয়ে নির্বাচন করছেন। নির্বাচনের ভোট গ্রহণের আর মাত্র পাঁচ দিন বাকি। এখন প্রার্থী হয়েও নিজের বক্তব্য নিজ কণ্ঠে রেকর্ড করে অটোরিকশা নিয়ে প্রচার করছেন আজমুল হক পাটোয়ারী।
আজমুল হক পাটোয়ারী প্রথম আলোকে বলেন, ‘আমার যা বলার আছে, দরকার মনে করেছি, তা স্বকণ্ঠে রেকর্ড করে নির্বাচনী মাইকিংয়ে প্রতিদিন প্রচার করছি। মানুষজন আমার বক্তব্য শুনছেন। অনেকে আমার নির্বাচনী প্রচারের অটোরিকশার কাছে এসে আমাকে দেখতে পেয়ে অবাক হয়ে যান। আমার সঙ্গে কথা বলেন। এতে আমি সমাজ পরিবর্তনের জন্য কাজ করতে সাহস পাই।’
লালমনিরহাট-৩ আসনে মোট সাতজন প্রার্থী প্রতিদ্বন্দ্বিতা করছেন। জাসদের আজমুল হক পাটোয়ারী ছাড়াও অন্য প্রার্থীরা হলেন সাম্যবাদী দলের আশরাফুল আলম, আওয়ামী লীগের মো. মতিয়ার রহমান, আওয়ামী লীগের স্বতন্ত্র প্রার্থী মো. জাবেদ হোসেন, জাতীয় পার্টির মো. জাহিদ হাসান, তৃণমূল বিএনপির শামীম আহমেদ চৌধুরী, ন্যাশনাল পিপলস পার্টির হরিশ চন্দ্র রায়। তাঁরা সবাই শেষ মুহূর্তেই প্রচারণায় ব্যস্ত সময় পার করছেন। তাঁদের মধ্যে ব্যতিক্রম জাসদের আজমুল হক।
নির্বাচনের প্রস্তুতি নিয়ে জাসদের এই প্রার্থী বলেন, ‘আপাতত কেন্দ্র থেকে কিছু অর্থসহায়তা ও শুভাকাঙ্ক্ষীদের কাছ থেকে কিছু অনুদান পেয়েছি। একজন শুভাকাঙ্ক্ষী ব্যবসায়ী ১০ হাজার ছোট পোস্টার দিয়েছেন; কয়েক হাজার বড় পোস্টারও পেয়েছি। ২৭ ডিসেম্বর থেকে স্বকণ্ঠে ধারণ করা বক্তব্য মাইকিং করছি। কয়েকটি অটোরিকশা ও রিকশায় আমার প্রচারণা চলছে। নির্বাচনী আচরণবিধি অনুযায়ী আমি কাজ করছি।’
নির্বাচনের ফলাফল নিয়ে চিন্তিত নন আজমুল হক। তিনি বলেন, তিনি হয়তো কঠিন প্রতিদ্বন্দ্বিতা গড়ে তুলতে পারবেন না। তবে তিনি এলাকার ভোটারদের জানাতে চান, শুধু বড় দল নয়; ছোট দলের মানুষও তাঁদের কথা ভাবেন। বিপদে-আপদে, সুখে-দুঃখে তাঁদের পাশে থাকতে চান। নিজের সীমিত সামর্থ্য নিয়ে ভোটারদের কাছে যাওয়ার চেষ্টা করছেন। সাফল্য এবার না হোক অন্য কোনো নির্বাচনে আসবে।
স্বকণ্ঠে প্রচারিত মাইকিংয়ে আজমুল হক পাটোয়ারী সাধারণ ভোটারদের বিভিন্ন বিষয়ে আকর্ষণ করছেন। গণতন্ত্রবোধের অভাবের কারণে সাধারণ মানুষ রাষ্ট্র ও রাজনীতি থেকে নিজেদের সরিয়ে নিচ্ছেন বলে প্রচার করছেন তিনি। সমৃদ্ধ লালমনিরহাট ও শক্তিশালী বাংলাদেশ গড়ার প্রত্যয়ে মশাল মার্কায় ভোট চাচ্ছেন আজমুল হক। তাঁর প্রচারকাজে তিন-চারজন রাজনৈতিক সতীর্থ তাঁর সঙ্গে থাকেন।"
2024-01-02 22:30:00,"সিনেমার বাজেট ১৫০০ কোটি! নায়ক মহেশ বাবু, পরিচালক রাজামৌলি","মহেশ বাবুর আগামী ছবি ‘গুন্তুর কারম’ মুক্তির জন্য পুরোপুরি প্রস্তুত। ১২ জানুয়ারি সংক্রান্তিতে মুক্তি পেতে চলেছে তাঁর ছবিটি। এই ছবির মাধ্যমে ত্রিবিক্রম শ্রীনিবাস আর মহেশ বাবু দীর্ঘদিন পর এক হয়েছেন। তাই ‘গুন্তুর কারম’ ছবিটি ঘিরে সবার আগ্রহ রয়েছে। এর পাশাপাশি মহেশ বাবুর আগামী ছবি ঘিরে আরও জোরদার হয়েছে আলোচনা। আর হবে নাই–বা কেন। এই ছবিতে মহেশ বাবু আসতে চলেছেন এস এস রাজামৌলির সঙ্গে। তবে সবচেয়ে অবাক করার মতো বিষয় রাজামৌলি পরিচালিত এই ছবির বাজেট।
রাজামৌলির ছবি মানেই সিনেমাপ্রেমীদের প্রত্যাশা আরও বেড়ে যায়। কারণ, এর আগে এই পরিচালক তথা চিত্রনির্মাতা ‘বাহুবলী’ ফ্র্যাঞ্চাইজি, ‘আরআরআর’-এর মতো ব্লকবাস্টার প্যান–ইন্ডিয়া ছবি উপহার দিয়েছেন। এবার রাজামৌলি আর মহেশ বাবু একসঙ্গে একই ছবিতে।
তাই এই প্রকল্প ঘিরে সবার প্রত্যাশা আকাশছোঁয়া। এদিকে প্রত্যাশার সঙ্গে তাল মেলাতে গিয়ে রাজামৌলির এই ছবির বাজেটও আকাশছোঁয়া হতে চলেছে বলে শোনা যাচ্ছে। তেলেগু ৩৬০ পোর্টালের রিপোর্ট অনুযায়ী, রাজামৌলির এই প্রকল্পের বাজেট ১ হাজার ৫০০ কোটি রুপি রাখা হয়েছে।
দক্ষিণের এই খ্যাতনামা নির্মাতা এক সংবাদ সম্মেলনে বলেছিলেন যে ছবির এই বাজেট অবাস্তব মনে হলেও কিছু কিছু ছবির ক্ষেত্রে এটাই বাস্তব। যদিও রাজামৌলি ছবির বাজেট নিয়ে নিজের মুখে কিছু খোলাসা করেননি।
রাজামৌলির নামহীন এই ছবির নাম আপাতত ‘এসএসএমবি২৯’ রাখা হয়েছে। জঙ্গল অ্যাডভেঞ্চারমূলক এই ছবিতে মহেশ বাবুকে সম্পূর্ণ অন্য রূপে দেখা যাবে।
এখন এই ছবির প্রি-প্রোডাকশনের কাজ চলছে। সারা বিশ্বের তিনটে দেশে ছবির শুটিং হবে। তাই এখন লোকেশনের সন্ধানে আছেন নির্মাতারা। কিছু লোকেশন ইতিমধ্যে চূড়ান্ত হয়ে গেছে। জানা গেছে, আমাজনের গভীর জঙ্গলে এই অ্যাডভেঞ্চারমূলক ছবির কিছু অংশের শুটিং হবে।
আফ্রিকাতেও শুটিং হতে পারে। তবে ছবির শুটিং শুরুর আগে এক বড়সড় ওয়ার্কশপ হবে বলে জানা গেছে। আর এই ওয়ার্কশপে মহেশ বাবু নিজে উপস্থিত থাকবেন। এই দক্ষিণি তারকাকে বেশ কিছু লোমহর্ষক অ্যাকশন দৃশ্যে দেখা যাবে। আর তার জন্য মহেশ বাবু তিন মাসের মতো প্রশিক্ষণ নেবেন। প্রযোজক কে এল নারায়ণের সঙ্গে এক শীর্ষস্থানীয় হলিউড স্টুডিও সহপ্রযোজক হিসেবে এই ছবির সঙ্গে যুক্ত হয়েছে। এ বছর এপ্রিলে রাজামৌলির এই ছবির শুটিং শুরু হবে। এম এম কিরবানি ছবির সংগীত পরিচালনা করবেন।"
2024-01-02 22:30:00,"চীনের বিওয়াইডির বিপুল ব্যবসা, বিক্রি করেছে ৩০ লাখ গাড়ি","বিদ্যুৎ-চালিত গাড়ির সবচেয়ে বড় কোম্পানি যুক্তরাষ্ট্রের টেসলা, তবে চীনের বিওয়াইডি বা ‘বিল্ড ইয়োর ড্রিম’ এখন টেসলাকে ছাড়িয়ে যাচ্ছে। উৎপাদনের প্রান্তিক ভিত্তিতে হিসাব করলে, বিওয়াইডি ইতিমধ্যে টেসলাকে ছাড়িয়ে গেছে। বিশ্বজুড়ে বিদ্যুৎ-চালিত গাড়ি বিক্রির ক্ষেত্রে তারা এখন দ্বিতীয়। তবে বিওয়াইডির মূল সাফল্য অন্য জায়গায়। তারা বিশ্বকে দেখিয়ে দিচ্ছে, চীনের গাড়িশিল্প কতটা এগিয়েছে।
বিবিসির এক প্রতিবেদনে বলা হয়েছে, গাড়ি রপ্তানিতে চীন এরই মধ্যে জাপানকে ছাড়িয়ে গেছে। অর্থাৎ এখন বিশ্বের সবচেয়ে বেশি গাড়ি রপ্তানিকারক দেশ চীন। বিশ্বের দ্বিতীয় বৃহৎ অর্থনীতির এই দেশ এখন নানা সমস্যায় জর্জরিত; তবে এর মধ্যে গাড়িশিল্প অন্ধকারে আলো দেখাচ্ছে।
বিওয়াইডির কমদামি গাড়ি বিক্রি হয় ১১ হাজার ডলারে। অথচ টেসলার মডেল ৩ সেডান গাড়ির দামই শুরু হয় ৩৬ হাজার ডলার থেকে। সেই সঙ্গে চীন হলো বিশ্বে বিদ্যুৎ-চালিত গাড়ির সবচেয়ে বড় বাজার। সেই বাজারে স্থানীয় কোম্পানি হিসেবে বিওয়াইডি সস্তায় গাড়ি ছেড়ে শীর্ষস্থানে উঠে এসেছে। অন্য বাজারেও বিওয়াইডি সফল। জার্মানির ফক্সওয়াগন এত দিন ছিল চীনের বাজারে সর্বাধিক বিক্রীত গাড়ি—গত বছরের শুরুতে বিওয়াইডি তাদেরও স্থানচ্যুত করেছে। এ ছাড়া ব্যবসার সম্প্রসারণের অংশ হিসেবে বিওয়াইডি হাঙ্গেরিতে কারখানা খুলতে যাচ্ছে।
২০২৪ সালের জন্য অর্থনৈতিক পূর্বাভাসে দ্য ইকোনমিস্ট বলেছে, নতুন বছরে বৈশ্বিক গাড়িশিল্পে ধীরগতি দেখা যাবে। এ বছর গাড়ি বিক্রি প্রাক্‌-মহামারি পর্যায়ে ফিরতে পারবে না। নতুন ব্যক্তিগত গাড়ি বিক্রির পরিমাণ বাড়বে ৩ শতাংশ, বাণিজ্যিক গাড়ি বিক্রিতে প্রবৃদ্ধি হবে মাত্র ১ শতাংশ। তবে কার্বন নিঃসরণ নিয়ে দেশে দেশে আইন আরও কঠোর হওয়ার কারণে বৈদ্যুতিক গাড়ি বিক্রি বাড়বে। এ খাতে প্রবৃদ্ধি হবে ২৫ শতাংশ। এই গাড়ির বাজার এখনো অতটা লাভজনক নয়, সে জন্য তাদের সরকারি ভর্তুকির ওপর নির্ভর করতে হবে।"
2024-01-02 22:29:54,নতুন বছরে মোরছালিনের ৫ প্রতিজ্ঞা,"এ মুহূর্তে খুব ব্যস্ত শেখ মোরছালিন। দম ফেলার সময়টুকুও নেই। ২০২৩ সালে দেশের ফুটবলের সবচেয়ে বড় আবিষ্কার এই তরুণের ব্যস্ততা ফুটবল নিয়ে হওয়াটাই স্বাভাবিক। ঘরোয়া ফুটবল মৌসুম শুরু হয়ে গেছে। কিন্তু মোরছালিনের আসল ব্যস্ততা পড়াশোনা নিয়ে।
গত বছর ভর্তি হয়েছেন ঢাকা বিশ্ববিদ্যালয়ে। ইসলামের ইতিহাসের ছাত্র তিনি। ১৪ জানুয়ারি থেকে পরীক্ষা। মন দিয়ে পড়াশোনা করছেন। প্রাইমারিতে বৃত্তি পেয়েছিলেন, এসএসসি, এইচএসসির ফলও ভালো। ঢাকা বিশ্ববিদ্যালয়ে ভর্তির মর্যাদাটা রাখতে চান, ‘ফুটবল খেলছি সর্বোচ্চ পর্যায়ে। কিন্তু পড়াশোনাটাও ঠিকমতো করতে হবে। ১৪ তারিখ থেকে পরীক্ষা। বাড়িতে এসেছি। সময়টাকে কাজে লাগাচ্ছি। অনেক পড়া।’
নতুন বছরে নিজের পারফরম্যান্স ধরে রাখার চ্যালেঞ্জটাও কম কঠিন নয়। ২০২৩ সালে আবির্ভাব যেভাবে, তাতে দ্রুতই পরিণত হয়েছেন বাংলাদেশের ফুটবলে সাম্প্রতিক সময়ের সবচেয়ে আলোচিত খেলোয়াড়ে। ফুটবলপ্রেমীদের মুখে মুখে তাঁর নাম। কিছুটা চাপ কি অনুভব করছেন? মোরছালিন বাস্তববাদী, ‘আমি গত কয়েক মাসে যেভাবে খেলেছি, তাতে আমার নিজের মধ্যেই একধরনের চ্যালেঞ্জ বোধ হচ্ছে। পারফরম্যান্স তো ধরে রাখতেই হবে। সেই সঙ্গে নিজেকে নিয়ে যেতে হবে আরও উঁচুতে। আরও বেশি গোল পেতে হবে। দেশকে আর ক্লাবকে জেতাতে হবে। সামনের দিনগুলো মোটেও সহজ নয়।’
২০২৪ তাঁর জন্য কঠিন চ্যালেঞ্জ নিয়েই হাজির হয়েছে। এ বছর অনেক কিছুই করতে চান। বেশি বেশি গোল পাওয়া, আরও ভালো পারফরম্যান্স—এসব তো আছেই। তবে নির্দিষ্ট করে মোরছালিন পাঁচটি প্রতিজ্ঞার বাস্তবায়ন করতে চান বছরজুড়ে। নিজের উন্নতির জন্যই এই পাঁচ প্রতিজ্ঞা মোরছালিনের কাছে খুবই গুরুত্বপূর্ণ। এই পাঁচ প্রতিজ্ঞার মধ্যেই আছে তাঁর চ্যালেঞ্জ জয়ের মিশন...
প্রতিজ্ঞা–১: স্কোরিং ক্ষমতা বাড়ানো
দেশের হয়ে মাত্র ৯ ম্যাচ খেলেছেন। গোল করেছেন ৪টি। গত বছর জুনে বেঙ্গালুরুর সাফ চ্যাম্পিয়নশিপে মালদ্বীপের বিপক্ষে গোল করে শুরু। এরপর ভুটানের বিপক্ষে জয়ে করেছেন দর্শনীয় এক গোল। গত সেপ্টেম্বরে আফগানিস্তানের বিপক্ষে সুযোগের সদ্ব্যবহার করা তৃতীয় গোলটির পর নভেম্বরে কিংস অ্যারেনায় লেবাননের বিপক্ষে আলোচিত সেই দূরপাল্লার শটের গোল। তবে মোরছালিনের আক্ষেপ সহজ কিছু সুযোগ হাতছাড়া করা, ‘আমি আসলে প্রথাগত “নাম্বার নাইন” না হয়েও গোল করার দায়িত্বে খেলছি কোচ হাভিয়ের কাবরেরার অধীনে। সাধারণত নাম্বার নাইনরা ডি–বক্সের আশপাশেই বেশির ভাগ সময় থাকে। কিন্তু আমাকে বল প্লেও করতে হয়। সে কারণেই মাথা ঠান্ডা রাখতে পারছি না নাকি, সেটি নিয়ে ভাবছি।’
প্রতিজ্ঞা–২: বল পায়ে দৌড়ানোর সময় আরও ভালোভাবে পাস দেওয়া
এট মোরছালিনের শক্তিরই জায়গা। তাঁর বল প্লে আর আদান–প্রদান ভালোই। কিন্তু এই জায়গায় নিজেকে আরও ভালো জায়গায় নিতে চান। এই জায়গায় তাঁর গোল করার ব্যাপারটিও আছে, ‘গতিশীল অবস্থায় আমি কয়েকটি সহজ সুযোগ নষ্ট করেছি। এটা আমাকে ভাবাচ্ছে। নিজের বল আদান–প্রদান ক্ষমতা বাড়ানোর সঙ্গে এ ব্যাপারটিও আসছে। বল প্লেতে আমি দেশের সেরা হতে চাই।’
প্রতিজ্ঞা–৩: ঘরোয়া ফুটবলে নিয়মিত একাদশে খেলা
কিংসের আবিষ্কার তিনি। মাঝখানে মোহামেডানে ধারে খেলেছেন। জাতীয় দলের নিয়মিত একাদশে জায়গা করে নিলেও ঘরোয়া ফুটবলে কিংসের জার্সিতে প্রথম একাদশে খেলার সুযোগ সেভাবে পান না। কারণটা খুব সহজ। একাদশে তাঁর জায়গায় ব্রাজিলিয়ান ফুটবলার রবসন দা সিলভাই যে প্রথম পছন্দ। নতুন বছরে তিনি ক্লাবের জার্সিতেও প্রথম একাদশে নিয়মিত হতে চান, ‘আমার জায়গাটা কিংসে রবসনের। সে–ই প্রথম পছন্দ কোচ ব্রুজোনের। এটাই স্বাভাবিক। দুর্দান্ত এক খেলোয়াড়। একাদশে নিয়মিত হতে হলে রবসনকে পেছনে ফেলতেই হবে। আমিও লড়াই করতে চাই। রবসনের সঙ্গে লড়াইটা আমার খেলোয়াড়ি যোগ্যতারও একটা পরীক্ষা।’
প্রতিজ্ঞা–৪: ফিটনেস নিয়ে কাজ করা
মোরছালিনের নিজেরই মনে হয়, এখনো নিজের ফিটনেসকে আন্তর্জাতিক পর্যায়ে নিতে পারেননি। নতুন বছরে এই জায়গাটায় কাজ করতে চান, ‘আমার ফিটনেসে উন্নতি করতে হবে। এটা আমার প্রতিজ্ঞা। শক্তিশালী প্রতিপক্ষের খেলোয়াড়ের সঙ্গে বল দখলের লড়াইয়ে আমাকে জিততে হবে বারবার, বেশির ভাগ সময়ই। বড় বড় প্রতিপক্ষের সঙ্গে গোল পেতে হলেও এটা জরুরি।’
এই পাঁচ প্রতিজ্ঞার বাইরেও নতুন বছরে মোরছালিনের একটা বড় লক্ষ্যও আছে। সেটি অনুমিতই। এ বছর বিশ্বকাপ বাছাইপর্বে চারটি গুরুত্বপূর্ণ ম্যাচ জাতীয় দলের। অস্ট্রেলিয়া, লেবানন ও ফিলিস্তিন—নিজের গ্রুপের এই তিন প্রতিপক্ষের সঙ্গে এ চারটি ম্যাচের দুটি ঘরের মাঠে, দুটি বিদেশে। মোরছালিন অন্তত দুটি ম্যাচে জিততে চান। নিজেকে উজাড় করে দিতে চান। গত বছরের পারফরম্যান্সকে ছাপিয়ে এমন কিছু করে দেখাতে চান, যা আনন্দে ভাসাবে দেশের ফুটবলপ্রেমীদের।"
2024-01-02 22:21:12,"শেরপুরে বিএনপির ৫ নেতা আটক, পুলিশকে লক্ষ্য করে ইটপাটকেল নিক্ষেপ","আজ মঙ্গলবার বিকেলে সদর উপজেলার চরমোচারিয়া ইউনিয়নের হরিণধরা এলাকা থেকে তাঁদের আটক করে সদর থানা-পুলিশ। এ সময় পুলিশকে লক্ষ্য করে এলাকাবাসী ইটপাটকেল নিক্ষেপ করলে দুজন পুলিশ সদস্য আহত হন। পরিস্থিতি নিয়ন্ত্রণে পুলিশ শটগানের গুলি ও কাঁদানে গ্যাসের শেল নিক্ষেপ করে।
পুলিশ জানায়, আসন্ন সংসদ নির্বাচনকে ‘ডামি’ আখ্যায়িত করে নির্বাচন বর্জন ও অসহযোগ আন্দোলনের পক্ষে জনমত তৈরির নামে নাশকতামূলক কর্মকাণ্ডের প্রস্তুতি নিচ্ছে বিএনপি। এর পরিপ্রেক্ষিতে আজ বিকেল পাঁচটার দিকে জেলা বিএনপির সাধারণ সম্পাদক মো. হযরত আলীর নেতৃত্বে বিএনপির ৫০ থেকে ৬০ জন কর্মী-সমর্থক শেরপুর সদর উপজেলার হরিণধরা এলাকায় সমবেত হন। গোপন সংবাদের ভিত্তিতে বিষয়টি জানতে পেরে সদর থানা-পুলিশের একটি দল সেখানে গিয়ে হযরত আলীসহ পাঁচজনকে আটক করে। হযরত আলীকে আটকের সংবাদ পেয়ে হরিণধরা ও আশপাশের গ্রামের শতাধিক মানুষ ঘটনাস্থলে উপস্থিত হয়ে পুলিশকে লক্ষ্য করে ইটপাটকেল নিক্ষেপ করেন। তাঁরা পুলিশের হেফাজত থেকে হযরতকে ছাড়িয়ে নেওয়ার চেষ্টা করেন। এ সময় ইটপাটকেলের আঘাতে পুলিশের দুই সদস্য আহত হন।
সদর থানার ভারপ্রাপ্ত কর্মকর্তা (ওসি) এমদাদুল হক আজ সন্ধ্যা সাতটায় প্রথম আলোকে তিনি বলেন, হযরত আলীর নেতৃত্বে সংসদ নির্বাচনকে বাধাগ্রস্ত করার লক্ষ্যে জনমত তৈরির নামে নাশকতামূলক কর্মকাণ্ডের প্রস্তুতি চলছিল। গোপন সংবাদের ভিত্তিতে তাঁকেসহ অন্যদের আটক করা হয়। এ বিষয়ে সদর থানায় মামলার প্রস্তুতি চলছে। আটক হযরত আলীকে জেলা গোয়েন্দা (ডিবি) পুলিশের হেফাজতে জিজ্ঞাসাবাদ করা হচ্ছে। তবে আটক অন্য চারজনের নাম জানাতে পারেননি তিনি।
এ বিষয়ে জেলা বিএনপির সভাপতি ও সাবেক সংসদ সদস্য মো. মাহমুদুল হক সন্ধ্যায় মুঠোফোনে প্রথম আলোকে বলেন, ‘ডামি’ নির্বাচন বর্জন করার আহ্বান জানিয়ে শেরপুরে বিএনপির উদ্যোগে প্রচারপত্র বিতরণ ও গণসংযোগের মতো শান্তিপূর্ণ কর্মসূচি পালন করা হচ্ছিল। হযরত আলীর নেতৃত্বে আজ বিকেলে হরিণধরা এলাকায় প্রচারপত্র বিতরণ ও গণসংযোগকালে পুলিশ তাঁকে আটক করে। এ ঘটনার তীব্র নিন্দা ও প্রতিবাদ জানিয়ে হযরত আলীসহ আটক সব নেতা-কর্মীর মুক্তি দাবি করেন তিনি।"
2024-01-02 22:09:36,নির্বাচন কমিশনকে লাল কার্ড দেখাবেন ঢাবির একদল শিক্ষার্থী,"আগামীকাল বিকেল চারটায় ঢাকা বিশ্ববিদ্যালয়ের রাজু ভাস্কর্যের পাদদেশে নির্বাচন কমিশনকে লাল কার্ড দেখানোর এই কর্মসূচি পালন করবেন শিক্ষার্থীরা। গতকাল ও আজ বিকেলে তাঁরা রাজু ভাস্কর্যে মৌন মানববন্ধন করেছেন। আজ মৌন মানববন্ধনের পর তাঁরা ক্যাম্পাসে নীরব পদযাত্রাও করেছেন। আন্দোলনকারী এই শিক্ষার্থীরা ‘গণতন্ত্রের পক্ষে ঢাকা বিশ্ববিদ্যালয়’ ব্যানারে দ্বাদশ নির্বাচনের বিরুদ্ধে ধারাবাহিক কর্মসূচি পালন করেছেন।
আজ মানববন্ধনে শিক্ষার্থীদের হাতে ‘ঢাকা বিশ্ববিদ্যালয় গণতন্ত্রের পক্ষে, স্বৈরাচারের বিরুদ্ধে’, ‘মাফিয়া সরকার আর কখনো না’ প্রভৃতি লেখা প্ল্যাকার্ড ছিল। তাঁদের অন্য তিন দাবি হলো—সব দলের অংশগ্রহণে সংলাপ ও ঐকমত্যের ভিত্তিতে সংবিধানের গণতান্ত্রিক সংস্কার করে টেকসই ও সর্বজনীন গ্রহণযোগ্য নির্বাচনব্যবস্থা সৃষ্টি; সব রাষ্ট্রীয় প্রতিষ্ঠানের গণতান্ত্রিক সংস্কার এবং নির্বাচনব্যবস্থা ও রাষ্ট্রের সব অঙ্গের সঙ্গে একাডেমিয়ার সম্পর্ক নিশ্চিত করা।
মানববন্ধনে অংশ নেওয়া ঢাকা বিশ্ববিদ্যালয়ের গণযোগাযোগ ও সাংবাদিকতা বিভাগের ছাত্র নূমান আহমাদ চৌধুরী বলেন, আগামীকাল বিকেল চারটায় তাঁরা রাজু ভাস্কর্যের পাদদেশে নির্বাচন কমিশনকে লাল কার্ড প্রদর্শনের কর্মসূচি করবেন। দাবি আদায়ে তাঁদের ধারাবাহিক আন্দোলন অব্যাহত থাকবে।
আজকের কর্মসূচিতে অন্যদের মধ্যে পদার্থবিজ্ঞান বিভাগের শিক্ষার্থী সাকিবুর রনি, নৃত্যকলা বিভাগের সাইমুন নাহার, সংগীত বিভাগের সীমা আক্তার, প্রাণরসায়ন ও অনুপ্রাণবিজ্ঞানের উমামা ফাতেমা, আন্তর্জাতিক সম্পর্ক বিভাগের আরমানুল হক প্রমুখ অংশ নেন। তাঁদের কেউ কেউ গণসংহতি আন্দোলনের ছাত্রসংগঠন ছাত্র ফেডারেশনের রাজনীতির সঙ্গে যুক্ত।"
2024-01-02 22:05:59,ইউক্রেনের ৯ ক্ষেপণাস্ত্র ভূপাতিত,"রাশিয়ার বেলগোরোদ সীমান্ত অঞ্চলে ইউক্রেনের ছোড়া নয়টি ক্ষেপণাস্ত্র ভূপাতিত করেছে মস্কো। এর কয়েক ঘণ্টা আগেই রাশিয়া ইউক্রেনে একসঙ্গে অনেকগুলো ক্ষেপণাস্ত্র ছোড়ে।
রাশিয়ান সেনাবাহিনীর ভাষ্য, আজ মঙ্গলবার স্থানীয় সময় দুপুর ১২টার দিকে বেলগোরোদ অঞ্চলে বিমান প্রতিরক্ষাব্যবস্থা ব্যবহার করে চারটি ক্ষেপণাস্ত্র ধ্বংস করা হয়েছে। এরপর তারা অন্যান্য অঞ্চলে একই ধরনের আরও পাঁচটি ক্ষেপণাস্ত্র ভূপাতিত করেছে। এগুলো ছিল ‘ভিলখা’ ব্যালিস্টিক ক্ষেপণাস্ত্র
কয়েক মাস ধরেই বেলগোরোদ ইউক্রেনের লক্ষ্যবস্তু হয়ে আছে। গত সপ্তাহে সেখানে এক হামলায় ২৫ জন নিহত হয়েছেন।"
2024-01-02 22:03:19,ইমরানের পিটিআই এখনো সবচেয়ে জনপ্রিয়,"পাকিস্তানে এখনো সবচেয়ে জনপ্রিয় রাজনৈতিক দল কারাবন্দী সাবেক প্রধানমন্ত্রী ইমরান খানের দল পাকিস্তান তেহরিক–ই–ইনসাফ (পিটিআই)। ক্ষমতাসীন পিএমএল–এনের চেয়ে জনপ্রিয়তায় অনেক এগিয়ে আছে দলটি। আগে করা জরিপ ও মাঠের বর্তমান পরিস্থিতি বিশ্লেষণে এ তথ্য উঠে এসেছে।
পাকিস্তানের প্রধান দুই দল এখন পিটিআই ও পিএমএল-এন। সর্বশেষ করা জরিপের বরাত দিয়ে সূত্রগুলো বলছে, জনপ্রিয়তায় দিন দিন পিএমএল-এনকে ছাপিয়ে যাচ্ছে পিটিআই। ২০১৮ সালে অনুষ্ঠিত জাতীয় নির্বাচনের সময় পিটিআইয়ের জনপ্রিয়তা যতটা ছিল, এখন তার চেয়েও বেশি জনপ্রিয় দল এটা। অপর দিকে ২০১৮ সালের নির্বাচনের সময়ের চেয়ে পিএমএল–এনের জনপ্রিয়তা আরও কমেছে।
আগামী ৮ ফেব্রুয়ারি পাকিস্তানের জাতীয় নির্বাচনের ভোট গ্রহণ হবে। ফলে আগামী পাঁচ সপ্তাহকে দলগুলোর জন্য অনেক গুরুত্বপূর্ণ মনে করা হচ্ছে। কারণ, এ সময় দলগুলোর নির্বাচনী প্রচারণা জোরালো হবে। এ কারণে এ সময়টাতে প্রতিদিনই ভোটারদের অবস্থানের পরিবর্তন হতে পারে।
পাকিস্তানের রাজনৈতিক দলগুলোর জনপ্রিয়তা নিয়ে সর্বশেষ গত জুন-জুলাইয়ে জরিপ করেছিল যুক্তরাষ্ট্রভিত্তিক জনমত জরিপ প্রতিষ্ঠান গ্যালাপ। তাতে দেখা যায়, ভোটারদের মধ্যে ৩৮ শতাংশই পিটিআইকে পছন্দ করেন। এ ছাড়া ভোটারদের ১৬ শতাংশের সমর্থন ছিল পিএমএল-এনের প্রতি।
এর বাইরে জরিপে অংশগ্রহণকারীদের মধ্যে ১০ শতাংশ পাকিস্তান পিপলস পার্টি (পিপিপি), ১৫ শতাংশ তেহরিক-ই-লাব্বাইক পাকিস্তান (টিএলপি), ৯ শতাংশ জামায়াতে ইসলামী (জেআই) এবং মুত্তাহিদা কওমি মুভমেন্ট-পাকিস্তানের (এমকিউএম-পি) প্রতি সমর্থন ছিল ৬ শতাংশ ভোটারের।
ভোটারদের ৬০ শতাংশের সমর্থনে ইমরান খানই ছিলেন সবচেয়ে জনপ্রিয় রাজনীতিক। এর পরে সাদ রিজভী ও পারভেজ এলাহী ৩৮ শতাংশ, শাহ মাহমুদ কুরেশি ৩৭, নওয়াজ শরিফ ৩৬, শাহবাজ শরিফ ৩৫, মরিয়ম নওয়াজ ৩০ আর শহীদ খাকান আব্বাসীর ১২৮ শতাংশ সমর্থন ছিল।"
2024-01-02 21:49:48,টোল-মাশুল বেড়েছে দেশের সব স্থলবন্দরে,"দেশের সব স্থলবন্দরের সেবা মাশুলের পরিমাণ বেড়েছে। প্রতিটি সেবার বিপরীতে কর, টোল, মাশুলের পরিমাণ আগের চেয়ে ৫ শতাংশ বাড়ানো হয়েছে। ১ জানুয়ারি থেকে নতুন এই মাশুল কার্যকর করা হয়েছে। বাংলাদেশ স্থলবন্দর কর্তৃপক্ষ সূত্রে এসব তথ্য জানা গেছে।
বর্তমানে বেনাপোল স্থলবন্দর ব্যবহার করলে কিছুটা বেশি মাশুল পরিশোধ করতে হয়। এই মাশুল অন্য স্থলবন্দরের জন্য কিছুটা কম। স্থলবন্দর কর্তৃপক্ষ সূত্রে জানা গেছে, ২০০৫ সালে প্রজ্ঞাপনের উদ্ধৃতি দিয়ে প্রতিবছরই মাশুলের পরিমাণ ৫ শতাংশ হারে বাড়ানো হয়।
বেনাপোল স্থলবন্দরে ২৭ ধরনের সেবার বিপরীতে মাশুল আদায় করা হয়। জরুরি কিছু সেবার জন্য কত মাশুল বাড়ল, তা দেখা যাক। যেসব যাত্রী বেনাপোল স্থলবন্দর ব্যবহার করবেন, তাঁদের জন্য ২০২৩ সালে মাশুলের পরিমাণ ছিল ৪৫ টাকা ১৬ পয়সা। এবার বাড়িয়ে ৪৭ টাকা ৪১ পয়সা করা হয়েছে। বেনাপোল বন্দর দিয়ে আমদানি করা বাস, ট্রাক ও লরি প্রবেশ করলে এখন ১৬৭ টাকা ৫২ পয়সা দিতে হবে। আগে এর পরিমাণ ছিল ১৫৯ টাকা ৫৪ পয়সা। মোটর কার, জিপ, পিকআপ, থ্রি–হুইলারের জন্য মাশুল ১০০ টাকা ৫১ পয়সা। মোটরসাইকেল, বাইসাইকেলের জন্য নতুন মাশুল ৩৩ টাকা ৫১ পয়সা।
বেনাপোল স্থলবন্দরে ওজন মাপার যন্ত্র ব্যবহারের মাশুল প্রায় ৫ টাকা। এখন ট্রাক, লরি ওজনে দিতে হবে ৮০ টাকা ৪১ পয়সা। অন্যদিকে কাগজপত্র প্রক্রিয়াকরণ মাশুল ১৭৭ টাকা। কোনো যানবাহন ইয়ার্ডে সারা রাত থাকলে ১০১ টাকা দিতে হবে। এ ছাড়া গুদামে পণ্য রাখলে তার মাশুল বেড়েছে পণ্য রাখার সময় অনুযায়ী। এভাবে সব ধরনের মাশুলের পরিমাণই বেড়েছে।
বেনাপোল ছাড়া অন্য স্থলবন্দরগুলোতেও মাশুল বেড়েছে ৫ শতাংশ হারে। যেমন চাল, গম, চিনি, হলুদ, মরিচ—এসব ভোগ্যপণ্য আমদানিতে প্রতি টনে ৭০ টাকা মাশুল দিতে হবে। আগে এ হার ছিল ৬৬ টাকা। তুলা ও সুতা আমদানিতেও সমপরিমাণ মাশুল আরোপিত হবে।
বেনাপোল স্থলবন্দর ছাড়া অন্য বন্দর দিয়ে আমদানি করা বাস, ট্রাক ও লরির জন্য এখন ১৩৯ টাকা ৩০ পয়সা দিতে হবে। আগে এর পরিমাণ ছিল ১৩২ টাকা ৬৭ পয়সা। মোটর কার, জিপ, পিকআপ, থ্রি–হুইলারের জন্য মাশুল ৬৯ টাকা ৬৯ পয়সা। মোটরসাইকেল, বাইসাইকেলের জন্য নতুন মাশুল ১৬ টাকা ৭১ পয়সা।
একটি স্থলবন্দরের দায়িত্বে থাকা একজন সহকারী পরিচালক প্রথম আলোকে বলেন, স্থলবন্দরের আয়ের উৎস এসব মাশুল। প্রতিষ্ঠানের খরচ বাড়ছে। প্রতিবছরই মাশুল বাড়ানো হয়। এবারও বাড়ানো হয়েছে।"
2024-01-02 21:48:13,মানুষের ভবিষ্যৎ নিয়ে ‘জুয়াখেলায়’ মেতেছে সরকার: সিপিবি,"সরকার অগণতান্ত্রিক উপায়ে আবার ক্ষমতায় থাকতে দেশের মানুষের ভবিষ্যৎ নিয়ে ‘জুয়াখেলায়’ মেতেছে বলে অভিযোগ করেছেন বাংলাদেশের কমিউনিস্ট পার্টির (সিপিবি) সাধারণ সম্পাদক রুহিন হোসেন (প্রিন্স)। আজ মঙ্গলবার রাজধানীর পুরানা পল্টন মোড়ে এক সমাবেশে তিনি এ কথা বলেন।
‘একতরফা প্রহসনমূলক’ নির্বাচন বর্জনের আহ্বান জানিয়ে ‘ভোটাধিকার ও গণতন্ত্রের জন্য বিক্ষোভ’ শিরোনামে ওই সমাবেশ ও মিছিলের আয়োজন করে সিপিবির ঢাকা দক্ষিণ জেলা কমিটি।
সমাবেশে রুহিন হোসেন বলেন, বাংলাদেশের সার্বভৌমত্ব, ভৌগোলিক নিরাপত্তা, অর্থনীতি আজ ভোটাধিকার ও গণতন্ত্রের প্রশ্নের সঙ্গে জড়িয়ে গেছে। ক্ষমতাসীন সরকার অগণতান্ত্রিক পথে পুনরায় ক্ষমতায় থাকতে দেশের মানুষের ভবিষ্যৎ নিয়ে ‘জুয়াখেলায়’ মেতেছে। ৭ জানুয়ারির ভোট বর্জনের মধ্য দিয়ে সর্বাত্মক নীরব প্রতিবাদ জানাবে দেশের সাধারণ মানুষ।
এ সময় সিপিবি ঢাকা মহানগর দক্ষিণ জেলা কমিটির সাধারণ সম্পাদক জলি তালুকদার বলেন, মানুষের ভোটাধিকারের সমাধির ওপরে দাঁড়িয়ে নকল নির্বাচনের নাটক মঞ্চস্থ করা হচ্ছে। কিন্তু শিগগিরই শত বাধাবিপত্তি অতিক্রম করে ভোটাধিকার পুনরুদ্ধার ও গণতন্ত্র প্রতিষ্ঠায় জনতার সংগ্রাম বিজয়ী হবে।
সমাবেশে সিপিবি নেতারা বলেন, বিরোধী রাজনৈতিক দলের নেতা–কর্মীদের কণ্ঠ রোধ করতে রাষ্ট্রীয় বিভিন্ন সংস্থা ব্যবহার করে চরম ফ্যাসিবাদী দমন-পীড়ন চালাচ্ছে সরকার। ধারণক্ষমতার তিন গুণ বন্দী দিয়ে সারা দেশের কারাগারগুলো পূর্ণ করা হয়েছে। দেশ এক ভীতি ও আতঙ্কের জনপদে পরিণত হয়েছে।"
2024-01-02 21:45:11,ডামি নির্বাচন কোথাও গ্রহণযোগ্যতা পাবে না: গণ অধিকার পরিষদ,"গণ অধিকার পরিষদের সাধারণ সম্পাদক মো. রাশেদ খান বলেন, আওয়ামী লীগের ‘আমি ও ডামি’র নির্বাচনে জনগণ ভোটকেন্দ্রে যাবে না বলে সিদ্ধান্ত নিয়েছে। কিন্তু জনগণকে ভোটকেন্দ্রে নেওয়ার জন্য আওয়ামী লীগ ভয় দেখাচ্ছে, এনআইডি কার্ড ও ভাতা সুবিধা বাতিলের হুমকি দিচ্ছে। বিরোধী দলবিহীন ডামি নির্বাচন দেশ-বিদেশের কোথাও গ্রহণযোগ্যতা পাবে না।
ইতিমধ্যে বিভিন্ন দেশে একতরফা নির্বাচন হওয়ায় সেখানকার শতাধিক সংসদ সদস্যের ওপর নিষেধাজ্ঞা এসেছে উল্লেখ করে রাশেদ খান বলেন, বাংলাদেশেও তা হতে পারে। মার্কিন সরকার কর্তৃক অর্থনৈতিক, বাণিজ্যিক ও পোশাক খাতের ওপর নিষেধাজ্ঞা এলে তার মূল ভুক্তভোগী হবে দেশের জনগণ। তিনি একতরফা নির্বাচন থেকে সরে নির্বাচনী পরিবেশ তৈরির আহ্বান জানান।"
2024-01-03 00:12:42,‘নারী নেতৃত্ব হারাম’ বলে স্বতন্ত্র প্রার্থীর পক্ষে ভোট চাইলেন আওয়ামী লীগ নেতা,"একরাম ইজারাদার সুন্দরবন ইউনিয়ন আওয়ামী লীগের সদস্য। গত শনিবার বিকেল চারটার দিকে সুন্দরবন ইউনিয়নের মুসল্লিপাড়ায় ঈগল প্রতীকের নির্বাচনী সভায় তিনি ওই বক্তব্য দেন। তাঁর বক্তব্যের ৪১ সেকেন্ডের একটি ভিডিও ক্লিপ সামাজিক যোগাযোগমাধ্যমে ছড়িয়ে পড়েছে। তাঁর ওই বক্তব্য নিয়ে নেতা-কর্মীদের মধ্যে চলছে আলোচনা-সমালোচনা।
ভিডিওতে আওয়ামী লীগ নেতা একরাম ইজারাদারকে বলতে শোনা যায়, ‘আমরা গজবের ভেতর নিমজ্জিত আছি। এতে সন্দেহের কোনো অবকাশ নেই। জনমনে কোনো স্বস্তি নেই, শান্তি নেই; তার কারণ, নারী নেতৃত্ব হারাম। নারী নেতৃত্বের অধীনে আমরা এখানে রয়েছি। আমাদের ভোটটা আমরা বেগম হাবিবুন নাহারকে (আওয়ামী লীগের প্রার্থী) দুইবার (ভোট) দিয়ে আমরা নারী নেতৃত্বকে প্রতিষ্ঠিত করছি। তাই আমাদের এখানে কোনো সুখ-শান্তি অবস্থান করে না। যেটা সত্য, সেই কথা আমি এখানে আপনাদের কাছে বলে গেলাম। উনি একজন নারী, উনি রাজনীতি আর সমাজনীতির বোঝেন কি? কিছুই বোঝেন না।’
এ বিষয়ে মোংলা উপজেলা আওয়ামী লীগের সভাপতি সুনীল কুমার বিশ্বাস বলেন, ‘আমরা বক্তব্যটি শুনেছি। বক্তব্যটি যাচাই-বাছাই করে প্রয়োজনীয় ব্যবস্থা গ্রহণের জন্য উপজেলা আওয়ামী লীগের সাধারণ সম্পাদক ইব্রাহিম হোসেনকে নির্দেশনা দেওয়া হয়েছে।’
একরাম ইজারাদার প্রথম আলোকে বলেন, ‘আওয়ামী লীগ বা নৌকা প্রতীককে উদ্দেশ্য করে আমি এসব কথা বলিনি। জামায়াতের নির্বাচনে অংশগ্রহণ না করা প্রসঙ্গে একটি উদাহরণ দিতে গিয়ে আমি এসব কথা বলেছি। উপমন্ত্রী হাবিবুন নাহার বিভিন্ন সময় তাঁর বরাদ্দ থেকে আমাদের বঞ্চিত করেছেন। যার কারণে আমরা স্বতন্ত্র প্রার্থী ইদ্রিস আলী ইজারাদারের (ঈগল প্রতীক) নির্বাচন করছি।’
মোংলা ও রামপাল নিয়ে গঠিত বাগেরহাট-৩ আসনে এবার সাতজন প্রার্থী প্রতিদ্বন্দ্বিতা করছেন। এর মধ্যে আওয়ামী লীগের হাবিবুন নাহার ও দলের স্বতন্ত্র প্রার্থী ইদ্রিস আলী ইজারাদারের মধ্যে প্রতিদ্বন্দ্বিতা হওয়ার সম্ভাবনা আছে। তাঁরা দুজন নির্বাচনী এলাকায় দিনরাত প্রচারণা চালাচ্ছেন। সভা, সমাবেশ, উঠোন বৈঠক ও লিফলেট বিতরণ করছেন।
বাগেরহাট–৩ আসনের অন্য প্রার্থীরা হলেন জাতীয় পার্টির মনিরুজ্জামান, তৃণমূল বিএনপির ম্যানুয়েল সরকার, জাতীয় সমাজতান্ত্রিক দলের (জাসদ) শেখ নুরুজ্জামান, বাংলাদেশ কংগ্রেসের মফিজুল ইসলাম গাজী ও বাংলাদেশ জাতীয়তাবাদী আন্দোলনের (বিএনএম) সুব্রত মণ্ডল। তাঁদের কাউকেই তেমন চেনেন না মোংলা-রামপালের মানুষ। তাঁদের তেমন কোনো নির্বাচনী প্রচারণাও নেই।"
2024-01-02 21:41:41,চুমু-কাণ্ড: রুবিয়ালেসের বিরুদ্ধে আদালতে সাক্ষ্য হেরমোসোর,"সাক্ষ্য দিতে লম্বা ধূসর ওভারকোট পরে মাদ্রিদে স্পেনের প্রধান ফৌজদারি আদালত অডিয়েন্সিয়া ন্যাসিওনালে সকাল ১০টার একটু আগে পৌঁছান ৩৩ বছর বয়সী হেরমোসো। রুবিয়ালেস জবরদস্তি করেছেন কি না এবং হেরমোসো যৌন নিপীড়নের শিকার হয়েছিলেন কি না, সেটি তদন্ত করছেন বিচারক ফ্রান্সিসকো দে জর্জ।
আদালতের এক বিচারিক সূত্র বার্তা সংস্থা এএফপিকে বলেছেন, ‘সাক্ষ্য দেওয়ার শেষ ধাপে তিনি (হেরমোসো) সরকারি কৌঁসুলির অফিসে দেওয়া বিবৃতিকে অনুমোদন দিয়ে বলেছেন, চুমুটা একদমই অপ্রত্যাশিত ছিল এবং কোনো অবস্থাতেই সেটি সম্মতির ভিত্তিতে হয়নি।’
সিডনির স্টেডিয়াম অস্ট্রেলিয়ায় বিশ্বকাপ ফাইনালে ইংল্যান্ডকে ১–০ গোলে হারিয়ে চ্যাম্পিয়ন হয় স্পেন। পুরস্কার বিতরণী মঞ্চে দুই হাত দিয়ে হেরমোসোর মাথাটা ধরে তাঁর ঠোঁটে চুমু খান রুবিয়ালেস। এ নিয়ে তুমুল বিতর্ক শুরু পর রুবিয়ালেস বলেছিলেন, ব্যাপারটা ‘সম্মতির ভিত্তি’তে ঘটেছে। যদিও হেরমোসো দাবি করেন উল্টো—সম্মতি ছিল না।
গত সেপ্টেম্বরে রুবিয়ালেসের বিপক্ষে আদালতে মামলা করেন হেরমোসো। তখন তিনি বিচারককে বলেছিলেন, রুবিয়ালেসের পক্ষে কথা বলার জন্য তাঁর ওপর চাপ তৈরি করা হচ্ছে। অস্ট্রেলিয়া থেকে ফেরার পথে ফ্লাইটে এবং ইবিজা সৈকতে দলের সঙ্গে ছুটি কাটানোর সময় এই চাপ তৈরি করা হয় তাঁর ওপর। হেরমোসোর সাক্ষ্যের বরাত দিয়ে সূত্রটি এএফপিকে বলেছেন, ‘ঘটনার (চুমু) পর, ভুক্তভোগী ফ্লাইটে স্পেনে ফেরার পথে এবং ইবিজায় সময় কাটানোর সময় তদন্তের মুখে থাকা পক্ষের তরফ থেকে অহর্নিশ চাপের সম্মুখীন হয়েছেন।’
স্পেনের আইন অনুযায়ী, সম্মতি ছাড়া চুমুকে যৌন হয়রানি হিসেবে ধরা হয়। এই অপরাধের তালিকায় যৌন হয়রানি–সম্পর্কিত সব রকম অপরাধই আওতাভুক্ত। এই অপরাধের জন্য জরিমানা থেকে চার বছর জেলবাসের শাস্তিও হতে পারে। ৪৬ বছর বয়সী রুবিয়ালেসকে এর আগে আদালত নির্দেশ দিয়েছিলেন, হেরমোসোর ২০০ মিটারের মধ্যে তিনি যেতে পারবেন না। তাঁর বিরুদ্ধে হেরমোসোকে ‘জবরদস্তি’র অভিযোগও আছে। চুমু–কাণ্ডে হেরমোসো যেন রুবিয়ালেসের বিরুদ্ধে কিছু না বলেন, সে জন্য চাপ তৈরি করা হয়েছিল।"
2024-01-03 16:34:38,বাংলাদেশের পোশাকশিল্পের ভবিষ্যত চ্যালেঞ্জ,
2024-01-03 00:37:15,"ব্যবসায়ীর কোটি টাকা নিয়ে পালালেন গাড়িচালক, তারপর...","রাজধানীর এক ব্যবসায়ীর চুরি হওয়া এক কোটি টাকা উদ্ধার করেছে ঢাকা মহানগর পুলিশ (ডিএমপি)। চুরির সঙ্গে জড়িত অভিযোগে তাঁর গাড়িচালককে গ্রেপ্তার করা হয়েছে। আজ মঙ্গলবার ওই ব্যবসায়ীর হাতে উদ্ধার হওয়া টাকা তুলে দিয়েছেন ডিএমপি কমিশনার হাবিবুর রহমান।
ডিএমপির নিউজ পোর্টালে প্রকাশিত এক প্রতিবেদনে বলা হয়েছে, ওই ব্যবসায়ীর নাম অনুপ দত্ত। গত ২০ ডিসেম্বর তাঁকে এক ব্যবসায়িক অংশীদার নগদ এক কোটি টাকা দেন। তিনি টাকাগুলো বস্তায় ভরে প্রাইভেট কারে রেখে গাড়িচালক লাবু বয়াতীকে দেখে রাখতে বলেন। তারপর অনুপ দত্ত বাসায় যান। ফিরে এসে তিনি দেখেন, লাবু বয়াতী টাকার বস্তা নিয়ে পালিয়ে গেছেন।"
2024-01-02 21:30:00,‘থ্রি ইডিয়টস’ অভিনেতা আলী ফজলের অজানা ১০ তথ্য,"‘থ্রি ইডিয়টস’-এর আলী ফজলের কথা মনে আছে? ওই যে একটি ছেলে পড়াশোনার চাপ সইতে না পেরে কলেজ হোস্টেলে আত্মহত্যা করেছিলেন। গিটার বাজিয়ে গেয়েছিলেন গান, ‘গিভ মি সাম সানশাইন...।’ আমির খান, শরমান যোশী, মাধবনের পাশাপাশি ছোট্ট একটি চরিত্রে অভিনয় করতে দেখা গিয়েছিল আলী ফজলকে। তখনো তিনি তারকা হয়ে ওঠেননি। ‘থ্রি ইডিয়টস’ ফজলের ভাগ্য বদলে দিয়েছে। তাঁর সম্পর্কে রইল অজানা ১০ তথ্য।
৮ / ১০"
2024-01-02 22:22:48,কারওয়ান বাজার এলাকায় ট্রেনের ধাক্কায় এক ব্যক্তি নিহত,"নিজেকে প্রত্যক্ষদর্শী দাবি করা মো. রাসেল নামে এক ব্যক্তি প্রথম আলোকে বলেন, আবু নছর রেললাইন দিয়ে হেঁটে যাচ্ছিলেন। কমলাপুরের দিক থেকে আসা একটি ট্রেন তাঁকে ধাক্কা দিলে ছিটকে পড়েন। এ সময় তিনিসহ (রাসেল) আরও একজন পথচারী আবু নছরকে গুরুতর আহত অবস্থায় একটি বেসরকারি হাসপাতালে নিয়ে যান।
মো. রাসেল বলেন, অবস্থার অবনতি হওয়ায় পরে আবু নছরকে ঢাকা মেডিকেল কলেজ হাসপাতালে নিয়ে যাওয়া হয়। সন্ধ্যা সাড়ে ৭টার দিকে ঢাকা মেডিকেলের জরুরি বিভাগের চিকিৎসক তাঁকে মৃত ঘোষণা করেন।"
2024-01-02 21:27:05,সিলেটে অবতরণ করা দুটি উড়োজাহাজে ধাক্কা লেগে যান্ত্রিক ত্রুটি,"ঘন কুয়াশার কারণে ঢাকার শাহজালাল আন্তর্জাতিক বিমানবন্দরে অবতরণ করতে না পেরে সিলেট ওসমানী আন্তর্জাতিক বিমানবন্দরে অবতরণ করেছিল পাঁচটি ফ্লাইট। এ সময় দুটি উড়োজাহাজ পার্কিংয়ের সময় একটির পাখার সঙ্গে অন্যটির ধাক্কা লাগে। এরপর ওই দুই উড়োজাহাজে যান্ত্রিক ত্রুটি দেখা দিয়েছে। আজ মঙ্গলবার সকালে এ ঘটনা ঘটে।
ফলে তিনটি ফ্লাইট ঢাকায় ফিরে যেতে পারলেও দুটি ফ্লাইট সিলেট ওসমানী আন্তর্জাতিক বিমানবন্দরেই রয়ে গেছে। ওই দুই উড়োজাহাজের মেরামতকাজ চলমান রয়েছে। উড়োজাহাজ দুটির ১০ জন যাত্রীও ওসমানী আন্তর্জাতিক বিমানবন্দরে অবস্থান করছেন।
সিলেট আন্তর্জাতিক ওসমানী বিমানবন্দর সূত্রে জানা গেছে, ঘন কুয়াশার কারণে ঢাকার হজরত শাহজালাল আন্তর্জাতিক বিমানবন্দরে অবতরণ করতে না পেরে সিলেটে নেমেছিল পাঁচটি ফ্লাইট। সোমবার মধ্যরাত থেকে মঙ্গলবার ভোরের মধ্যে পাঁচটি ফ্লাইট ওসমানী বিমানবন্দরে অবতরণ করে। এর মধ্যে ইউএস-বাংলার চারটি ও বাংলাদেশ বিমানের একটি উড়োজাহাজ ছিল। উড়োজাহাজগুলো সংযুক্ত আরব আমিরাতের শারজাহ, ওমানের মাসকাট, চী‌নের গুয়াংজু, কাতারের দোহা ও সিঙ্গাপুর থেকে ঢাকার উদ্দেশে এসেছিল। পরে ওসমানী বিমানবন্দরে ইউএস-বাংলার দুটি ফ্লাইট অবতরণ করার পর পার্কিংয়ের সময় একটি পাখার সঙ্গে আরেকটি পাখার ধাক্কা লাগে। এতে দুটি উড়োজাহাজেই ত্রুটি দেখা দিয়েছে।
সিলেট ওসমানী আন্তর্জাতিক বিমানবন্দরের পরিচালক হাফিজ আহমদ প্রথম আলোকে বলেন, পাঁচটি উড়োজাহাজের মধ্যে তিনটি যাত্রী নিয়ে সিলেট ত্যাগ করেছে। ইউএস-বাংলার দুটি উড়োজাহাজ যান্ত্রিক সমস্যার জন্য বিমানবন্দরে রয়েছে। সেগুলোর মেরামতকাজ চলমান রয়েছে। মেরামতকাজ শেষ হলে সেগুলো ঢাকার উদ্দেশে রওনা হবে।"
2024-01-02 21:22:36,কৃষ্ণগহ্বর নিয়ে গবেষণা করতে পৃথিবী ছাড়ল ভারতের মহাকাশযান,"গতকাল সকালে রকেটটি ছোড়া হয় ভারতের অন্ধ্রপ্রদেশ রাজ্যের শ্রীহরিকোটা উৎক্ষেপণকেন্দ্র থেকে। এর আগে ২০২১ সালে কেবল যুক্তরাষ্ট্রের মহাকাশ গবেষণা সংস্থা নাসা এ ধরনের অভিযান চালিয়েছ। সংস্থাটি বলেছে, কৃষ্ণগহ্বর নিয়ে জ্ঞান অর্জনে ভারতীয় মহাকাশ গবেষণা সংস্থা ইসরোর বিজ্ঞানীদের সহায়তা করতে আগ্রহী তারা।
বিশাল আকৃতির নক্ষত্রের মৃত্যুর পর সৃষ্টি হয় কৃষ্ণগহ্বর। এমন কোনো কোনো নক্ষত্র সূর্যের চেয়েও শতকোটি গুণ বড়। এই গহ্বরে অতি ক্ষুদ্র আয়তনে অত্যন্ত বেশি ভর থাকে। ফলে কৃষ্ণগহ্বরের অভিকর্ষ বল এতটাই বেশি যে সেখানে কোনো কিছু প্রবেশ করলে আর ফিরে আসে না। এমনকি আলোও এই গহ্বরকে অতিক্রম করতে পারে না।
এক্সপোস্যাট তৈরি করতে ভারতের খরচ হয়েছে প্রায় ২৫ কোটি রুপি। ধারণা করা হচ্ছে, কৃত্রিম উপগ্রহটি পাঁচ বছর ধরে গবেষণা চালাতে পারবে। এক্সপোস্যাট উৎক্ষেপণের পর ইসরোর প্রধান এস সোমনাথ বলেছেন, ‘আমাদের সামনে অসাধারণ একটি সময় অপেক্ষা করছে।’"
2024-01-02 21:21:41,"দুই প্রার্থীর সমর্থকদের পাল্টাপাল্টি হামলা, ১২টি মোটরসাইকেলে আগুন","বিশারকান্দি ইউনিয়ন পরিষদের (ইউপি) চেয়ারম্যান ও উপজেলা আওয়ামী লীগের কোষাধ্যক্ষ সাইফুল ইসলাম অভিযোগ করেছেন, তাঁরা সাত-আটটি মোটরসাইকেলে করে ২০-২২ জন নেতা-কর্মী নিয়ে বিশারকান্দি ইউনিয়নে গণসংযোগ শেষে বটতলা বাজারে যান। হঠাৎ ৪০-৫০টি মোটরসাইকেল নিয়ে ঈগলের সমর্থক যুবলীগের নেতা মহসিন, জুলহাস, তারেক, উজ্জ্বলের নেতৃত্বে শতাধিক সমর্থক হাতুড়ি, লাঠিসোঁটা ও ধারালো অস্ত্র নিয়ে তাঁদের ওপর হামলা চালান। এ সময় মোটরসাইকেল ভাঙচুর করা হয়।
হামলায় গুরুতর আহত নৌকার সমর্থক বানারীপাড়া সদর ইউনিয়ন যুবলীগের সাবেক সাধারণ সম্পাদক মনির মল্লিক, উপজেলা ছাত্রলীগের সাবেক যুগ্ম আহ্বায়ক মু মুন্তাকিম লস্কর কায়েস, যুবলীগের নেতা মাসুম বিল্লাহ, আতিক বাপ্পী, মনির খান, পলাশ খান, সিরাজুল ইসলাম, রাজু, শামীম, মিলন, জুয়েল ডাকুয়া, মনির খলিফা, মাসুম খান, রোকনুজ্জামান রাসেল ও সিরাজ ফকির এবং ঈগলের সমর্থক সাইজউদ্দিনকে উপজেলা স্বাস্থ্য কমপ্লেক্সে ভর্তি ও চিকিৎসা দেওয়া হয়েছে।
শের-ই-বাংলা এ কে ফজলুল হকের নাতি ফাইয়াজুল বলেন, এ ঘটনায় লিখিত অভিযোগ দেওয়া হবে। সন্ত্রাসীদের প্রতিরোধের দায়িত্ব নির্বাচন কমিশনের। কমিশন ও নির্বাচন–সংশ্লিষ্টরা কী ব্যবস্থা নেয়, সেটাও দেখবেন তিনি। আওয়ামী লীগের নেতাদের সমালোচনা করে তিনি আরও বলেন, প্রধানমন্ত্রী বলেছিলেন একটি অবাধ, সুষ্ঠু ও উৎসবমুখর পরিবেশে ভোট হবে। এ হামলা চালিয়ে প্রধানমন্ত্রীর নির্দেশনা ভঙ্গ করেছেন হামলাকারীরা। তাঁরা কীভাবে আওয়ামী লীগের নেতা হন। নিজেকে আওয়ামী লীগের কেন্দ্রীয় কমিটির একজন সদস্য দাবি করে ফাইয়াজুল বলেন, ‘আমার দাদা ছিলেন শেরেবাংলা এ কে ফজলুল হক। বাবা ফায়জুল হক আওয়ামী লীগের মনোনয়নে সংসদ সদস্য ও মন্ত্রী ছিলেন। এ হামলা মেনে নেওয়া যায় না।’
প্রত্যক্ষদর্শীরা জানান, উপজেলার বাইশারী থেকে ফাইয়াজুল হকের কর্মীরা ৩০-৩৫টি মোটরসাইকেলে মিছিল নিয়ে ইলুহারের উদ্দেশে রওনা দেন। বাইশারী কলেজের সামনে সানা-ননীর নেতৃত্বে শতাধিক লোক মিছিলে হামলা করেন। তাঁরা মিছিলে থাকা লোকজনের ওপর ফাঁকা গুলি করেন এবং এলোপাতাড়ি পিটিয়ে ও কুপিয়ে আহত করেন। পরে বিজিবির সদস্যরা এলে হামলাকারীরা চলে যান। আহত ব্যক্তিদের উদ্ধার করে উপজেলা ও বরিশালের শের-ই–বাংলা মেডিকেল কলেজ হাসপাতালে পাঠানো হয়।
সন্ধ্যায় দলীয় কার্যালয়ে এক সংবাদ সম্মেলনে বানারীপাড়া উপজেলা আওয়ামী লীগের সভাপতি গোলাম ফারুক বলেন, নৌকার গণজোয়ার ও নিজেদের পরাজয় আঁচ করতে পেরে ঈগলের সমর্থকেরা পরিকল্পিতভাবে আওয়ামী লীগের নেতা-কর্মীদের ওপর অতর্কিত হামলা চালিয়ে তাঁদের আহত করেছেন এবং নিজেরা মোটরসাইকেল পুড়িয়েছেন। এ ব্যাপারে মামলার প্রস্তুতি চলছে।
বানারীপাড়া থানার ভারপ্রাপ্ত কর্মকর্তা মো. মাইনুল ইসলাম বলেন, ‘স্বতন্ত্র প্রার্থীর কর্মীদের ১২টি মোটরসাইকেল পুড়িয়ে দেওয়া হয়েছে এবং চারটি ভাঙচুর করা হয়েছে। তবে কারা এ ঘটনা ঘটিয়েছেন বা স্বতন্ত্র প্রার্থীর কর্মীরা কেউ আহত হয়েছেন কি না, তা জানি না।’"
2024-01-02 21:20:41,যুক্তরাষ্ট্র কি আবার স্বেচ্ছায় একঘরে হতে চলেছে,"যুক্তরাষ্ট্রের পরবর্তী প্রেসিডেন্ট নির্বাচনের আর এক বছরও বাকি নেই। সাবেক প্রেসিডেন্ট ডোনাল্ড ট্রাম্প অজস্র দেওয়ানি ও ফৌজদারি মামলার সম্মুখীন হওয়া সত্ত্বেও রিপাবলিকানদের প্রেসিডেন্ট প্রার্থী হতে চলেছেন। বর্তমান প্রেসিডেন্ট জো বাইডেন এবার ডেমোক্রেটিক পার্টির প্রেসিডেন্ট প্রার্থী হচ্ছেন।
২০২৪ সালে যুক্তরাষ্ট্রের প্রেসিডেন্ট নির্বাচনের প্রচারণা এমন সময় অনুষ্ঠিত হচ্ছে, যখন আন্তর্জাতিক রাজনীতিতে অনিশ্চয়তা বিরাজ করছে। যুক্তরাষ্ট্র ও চীন নতুন বন্ধু খুঁজছে, গাজায় আগ্রাসন ও যুদ্ধাপরাধ চালিয়ে যাচ্ছে ইসরায়েল ও রাশিয়ার অবৈধ আগ্রাসনের বিরুদ্ধে ইউক্রেন সফলভাবে প্রতিরোধ করে যাচ্ছে। এ ছাড়া অকাস চুক্তি ও কোয়াডের মাধ্যমে যুক্তরাষ্ট্র ইন্দো-প্যাসিফিক অঞ্চলের নিরাপত্তার ক্ষেত্রে পরিবর্তন আনছে।
ডোনাল্ড ট্রাম্পের দ্বিতীয়বার প্রেসিডেন্ট নির্বাচিত হওয়ার অর্থ হলো ইন্দো-প্যাসিফিক অঞ্চলে যুক্তরাষ্ট্রের মিত্রদের জন্য নিরাশার বার্তা বয়ে আনা। ট্রাম্পের পুনরায় নির্বাচিত হওয়ার সুযোগ অনেক বেশি। রিপাবলিকান পার্টির মুখচ্ছবি ট্রাম্প। সাম্প্রতিক জরিপ দেখাচ্ছে, বাইডেন ও ট্রাম্পের জনপ্রিয়তা সমানে সমান।
ট্রাম্পের দ্বিতীয় মেয়াদ প্রথম মেয়াদের চেয়ে কট্টর হওয়ার আশঙ্কা বেশি। ট্রাম্পের বিরুদ্ধে যেসব অভিযোগ, তার একটিতেও দোষী সাব্যস্ত হলে তাঁকে দীর্ঘদিন কারাবন্দী থাকতে হবে। কিন্তু তিনি এটাও বুঝতে পেরেছেন যে তাঁর রাজনৈতিক সমর্থকেরা প্রয়োজনের সময় আনন্দিত চিত্তেই ডেমোক্র্যাট, প্রগতিশীল, মুসলিম, অভিবাসীদের বিরুদ্ধে স্বৈরতান্ত্রিক পদ্ধতি প্রয়োগের অনুমোদন দিয়ে দেবে।
ট্রাম্প তাঁর প্রচারণায় বারবার অঙ্গীকার করছেন বিচার বিভাগসহ রাষ্ট্রের এমন সব প্রতিষ্ঠানে তাঁর অনুগত সমর্থকদের নিয়োগ দেবেন, ঐতিহ্যগতভাবে যেসব জায়গায় নির্দলীয় ও পেশাদার লোকদের বসানো হয়। প্রথমবারের অভিজ্ঞতা থেকে ট্রাম্প খুব ভালো করেই বুঝেছেন যে তিনি কত ভালোভাবে যুক্তরাষ্ট্রের প্রতিষ্ঠানগুলোকে নিজের স্বার্থে ব্যবহার করতে পারবেন, তার ওপর নির্ভর করবে তাঁর ক্ষমতা। আর এটা কোনো গোপন বিষয়ও নয়।
ফেডারেল সরকার যুক্তরাষ্ট্রের কূটনীতি, পররাষ্ট্র ও প্রতিরক্ষানীতির একেবারে কেন্দ্র। এখানে কোনো কিছু ঘটলে যুক্তরাষ্ট্রের সীমানার বাইরে বহুদূর পর্যন্ত তার প্রভাব পড়ে।
রাশিয়ান প্রেসিডেন্ট ভ্লাদিমির পুতিনের প্রতি ট্রাম্পের অনুরাগ, নিজের ব্যক্তিগত লাভের স্বার্থে ইউক্রেনের জাতীয় স্বার্থ বিসর্জন দেওয়ার ইচ্ছা, কংগ্রেসে আন্তর্জাতিকতাবাদী মধ্যপন্থী রিপাবলিকান আইনপ্রণেতাদের সংখ্যা কমে যাওয়া ইত্যাদি কারণে ট্রাম্প নির্বাচিত হলে ইউরোপের ক্ষেত্রে মার্কিন নীতি অনেকটাই বদলে যাবে। এর মধ্যে ন্যাটো থেকে যুক্তরাষ্ট্রকে একতরফাভাবে প্রত্যাহার করা এবং ইউক্রেনে সহায়তা দেওয়া বন্ধ করে দেওয়ার মতো ঘটনাও ঘটতে পারে।
ট্রাম্প একইভাবে এশিয়া প্যাসিফিকের নিরাপত্তাসৌধে স্থিতাবস্থা বজায় রাখার ক্ষেত্রেও প্রতিশ্রুতিহীন। এখন পর্যন্ত এটা পরিষ্কার নয় যে ট্রাম্প তাঁর নিত্যদিনের চীনবিরোধী বাগাড়ম্বর ও কিম জং–উনের প্রতি আগ্রহের বাইরে গিয়ে ইন্দো-প্যাসিফিকের নিরাপত্তার গুরুত্ব কতটা বুঝতে পারছেন।
এশিয়ার প্রতি ট্রাম্পের ধারণার পার্থক্য তুলনামূলক কম হওয়ায় ট্রাম্পের দ্বিতীয় মেয়াদে ইন্দো-প্যাসিফিক অঞ্চলে মার্কিন মিত্রদের দশা ইউরোপের মতো অতটা খারাপ না–ও হতে পারে। কিন্তু যে অনিশ্চয়তা তৈরি হচ্ছে, তাতে করে সেখানকার শৃঙ্খলায় হুমকি তৈরি হবে।
মধ্যপ্রাচ্যের ক্ষেত্রে ট্রাম্প ইসরায়েলি সমাজের সেই অংশের সঙ্গে নিজেকে মেলাতে চাইবেন, যঁারা কিনা চান চরমপন্থা অবলম্বন করে এই সংঘাতের অবসান হোক। এ ক্ষেত্রে সমাধানগুলো হতে পারে গাজা পুরোপুরি দখলে নেওয়া, পশ্চিম তীরে আরও সংঘাত উসকে দেওয়া, ফিলিস্তিনি জনসাধারণের ব্যাপক ও স্থায়ী গণবাস্তুচ্যুতি এবং পবিত্র স্থান জেরুজালেমের স্থিতাবস্থার অবসান।
বাইডেনের পররাষ্ট্রনীতি বিশ্বজুড়ে আমেরিকার মিত্র ও বন্ধুদের জন্য আশীর্বাদ। বাইডেন বহুপক্ষীয় প্রাতিষ্ঠানিকতার ওপর আস্থাশীল। তিনি বুঝতে পেরেছেন, যুক্তরাষ্ট্র একটি বৈশ্বিক ব্যবস্থা গড়ে তুলেছে, যেটা আমেরিকানদের নিরাপত্তা ও সমৃদ্ধি দেয়। এই একই ব্যবস্থা এশিয়া প্যাসিফিকের মিত্রদেরও নিরাপত্তা, সমৃদ্ধি ও স্থিতিশীলতা দেয়।"
2024-01-02 21:05:30,"যাঁদের সন্দেহ হবে, প্রকাশ্যে ভোট দিতে হবে-হুমকি আওয়ামী লীগ নেতার","নতুন বাজার এলাকার কারিগর পাড়ায় অনুষ্ঠিত নৌকার উঠান বৈঠক হয়। সেখানে আবদুস সবুর মোল্ল্যা ভোটারদের উদ্দেশে বলেন, ‘সকাল বেলা উঠে আল্লাহর নাম করে ভোটকেন্দ্রে যাবেন। কোনো সমস্যা হলে আমি সেখানে আগে থাকব। মা-বোনেদের জন্য আলাদা জায়গা আছে, সেখানে যাঁরা যাঁরা যাবেন, সবার দাওয়াত দিচ্ছি। ৭ তারিখে ভোট দিতে যাবেন নৌকা মার্কায়। আর যাঁরা নৌকা মার্কায় ভোট দেবেন না, দয়া করে ওই দিকে যাওয়ার দরকার নেই। একদম স্পষ্ট কথাবার্তা। যাগা (যাঁদের) সন্দেহ হবে আমার, তাগা (তাঁদের) কিন্তু ভোট টেবিলে মারতে হবে। এমনি গোপনে মারতে দেব না। আর যাঁদের সন্দেহ হবে না, তাঁরা গোপনে মারবে। এর বিকল্প কিছু হবে না আমাদের ৮ নম্বর কেন্দ্রে, অন্তত আমি বেঁচে থাকতে।’"
2024-01-02 21:04:55,নাটোরে নৌকা ও ঈগলের নির্বাচনী ক্যাম্পে আগুন,"নাটোরের লালপুর উপজেলার গৌরীপুর মোড়ে নাটোর-১ (লালপুর-বাগাতিপাড়া) আসনের আওয়ামী লীগ ও স্বতন্ত্র প্রার্থীর নির্বাচনী ক্যাম্পে আগুন দিয়েছে দুর্বৃত্তরা। আজ মঙ্গলবার সকালে এসে ক্যাম্প দুটি পোড়া দেখতে পান দুই প্রার্থীর অনুসারীরা।
লালপুর থানা ও এলাকাবাসী সূত্রে জানা যায়, গৌরীপুর উচ্চবিদ্যালয়ের উত্তর পাশের মোড়ে কাছাকাছি আওয়ামী লীগের প্রার্থী শহিদুল ইসলামের (নৌকা) ও স্বতন্ত্র প্রার্থী আবুল কালামের (ঈগল) একটি করে নির্বাচনী ক্যাম্প রয়েছে। দুটি ক্যাম্পই শামিয়ানা দিয়ে তৈরি। গতকাল সোমবার মধ্যরাত পর্যন্ত আওয়ামী লীগ ও স্বতন্ত্র প্রার্থীর কর্মীরা প্রচারণা শেষে বাড়ি চলে যান। মঙ্গলবার ভোরে উভয় প্রার্থীর কর্মীরা ক্যাম্পে এসে দেখেন কে বা কারা তাঁদের ক্যাম্পে শামিয়ানার অংশবিশেষ পুড়িয়ে ফেলেছে। তবে স্বতন্ত্র প্রার্থীর ক্যাম্পের চারপাশের শামিয়ানা ছাড়াও কিছু বেঞ্চ পুড়িয়ে ফেলা হয়েছে।
গৌরীপুর মোড়ের একজন ব্যবসায়ী নাম প্রকাশ না করার শর্তে জানান, নৌকা ও ঈগলের কর্মীরা রাত সাড়ে ১২টা পর্যন্ত তাঁদের ক্যাম্পে নির্বাচনী কাজকর্ম করে চলে যান। ক্যাম্পগুলো পাহারা দেওয়ার মতো কেউ ছিল না। সকালে দেখা যায়, তাঁদের দুটি ক্যাম্পেই আগুনে পুড়ে কিছু ক্ষতি হয়েছে। কারা আগুন লাগিয়েছে তা কেউ দেখেনি।
লালপুর থানার ভারপ্রাপ্ত কর্মকর্তা (ওসি) নাছিম আহমেদ বলেন, আগুনে নৌকা ও ঈগলের দুটি ক্যাম্পের কিছু অংশ পুড়ে যাওয়ার খবর পেয়ে সেখানে পুলিশ পাঠানো হয়েছিল। কীভাবে আগুন লেগেছে, তা কেউ বলতে পারেননি। এমনকি উভয় প্রার্থীর পক্ষ থেকে মঙ্গলবার বিকেল পর্যন্ত কেউ কোনো অভিযোগ করেননি।"
2024-01-02 21:00:17,ব্রাউজারে থাকা কুকিজের মাধ্যমে তথ্য চুরি করছে সাইবার অপরাধীরা,"ওয়েবসাইটের পাশাপাশি বিভিন্ন ব্রাউজারও নিয়মিত ব্যবহারকারীদের ইন্টারনেট ব্যবহারের ইতিহাস সংরক্ষণ করে থাকে, যা কুকিজ নামে পরিচিত। কুকিজে থাকা তথ্য কাজে লাগিয়ে পরবর্তী সময়ে নির্দিষ্ট ব্যবহারকারীর উপযোগী কনটেন্ট বা বিজ্ঞাপন দেখিয়ে থাকে ব্রাউজারগুলো। সম্প্রতি ক্রোম ব্রাউজারে সংরক্ষণ করা কুকিজ কাজে লাগিয়ে ব্যবহারকারীদের গুগল অ্যাকাউন্টের তথ্য চুরি করতে সক্ষম একটি ম্যালওয়্যারের সন্ধান পাওয়া গেছে। এই ম্যালওয়্যারের মাধ্যমে গোপনে গুগল অ্যাকাউন্ট থেকে ব্যবহারকারীদের তথ্য সংগ্রহ করছে একদল সাইবার অপরাধী।
প্রযুক্তিবিষয়ক ওয়েবসাইট ব্লিপিং কম্পিউটারের এক প্রতিবেদনে বলা হয়েছে, ক্রোম ব্রাউজারের কুকিজ ব্যবস্থাপনায় একটি ত্রুটির সন্ধান পাওয়া গেছে। এই ত্রুটির কারণে ক্রোম ব্রাউজারে সংরক্ষণ করা পুরোনো কুকিজ ম্যালওয়্যারের মাধ্যমে সংগ্রহ করে নির্দিষ্ট ব্যক্তির গুগল অ্যাকাউন্টের তথ্য চুরি করছে সাইবার অপরাধীরা। ব্যবহারকারীরা গুগল অ্যাকাউন্টের পাসওয়ার্ড পরিবর্তন করলেও এ পদ্ধতিতে তথ্য সংগ্রহ করা সম্ভব।
জানা গেছে, এ ধরনের সাইবার হামলা চালানোর জন্য প্রথমে বিভিন্ন সফটওয়্যারের মাধ্যমে কম্পিউটারে ক্ষতিকর ম্যালওয়্যারটি প্রবেশ করানো হয়। কম্পিউটারে প্রবেশ করেই গুগল ক্রোমের স্থানীয় তথ্যভান্ডারে থাকা লগইন টোকেন সংগ্রহ করে ম্যালওয়্যারটি। এরপর একই যন্ত্রে একাধিক গুগল অ্যাকাউন্ট ব্যবহারের জন্য প্রয়োজনীয় ‘গুগল এপিআই’ চেয়ে অনুরোধ পাঠায়। ‘গুগল এপিআই’ পাওয়ার পর ‘স্টেবল অ্যান্ড পারসিসটেন্ট গুগল কুকিজ’ পদ্ধতির মাধ্যমে নির্দিষ্ট ব্যক্তির গুগল অ্যাকাউন্টে প্রবেশ করে সাইবার অপরাধীদের কাছে তথ্য পাঠাতে থাকে ম্যালওয়্যারটি।"
2024-01-02 21:00:00,বলছেন ক্লার্ক: সিনিয়রদের সহায়তা না পেলে শুরুতেই বাদ পড়তেন ওয়ার্নার,"ক্যারিয়ারে কম বিতর্কে জড়াননি ডেভিড ওয়ার্নার। মাঠে ও মাঠের বাইরে সেসব কর্মকাণ্ডের কারণে ক্রিকেট অস্ট্রেলিয়া (সিএ) অনেক আগেই কেন্দ্রীয় চুক্তি থেকে তাঁকে বাদ দিয়ে দিত বলে মনে করেন সাবেক অধিনায়ক মাইকেল ক্লার্ক। তবে মেধা ও সামর্থ্যের কারণে সিনিয়র ক্রিকেটার ও বোর্ড কর্তাদের সহায়তা ও সমর্থন পেয়েছিলেন বলেই খেলে যেতে পেরেছেন ওয়ার্নার, ক্লার্ক জানিয়েছেন এমন।
২০১১ সালে ওয়ার্নারের প্রথম টেস্ট অধিনায়ক ছিলেন ক্লার্ক। ২০১৫ সালে তাঁর অধীনেই বিশ্বকাপ জিতেছিলেন ওয়ার্নার। ২০১৮ সালে কেপটাউনে বল টেম্পারিংয়ে জড়িত থাকার অভিযোগে এক বছরের জন্য নিষিদ্ধ করা হয় তখনকার সহ-অধিনায়ক ওয়ার্নারকে, তবে তার আগেই বেশ কয়েকবার বিতর্কে জড়িয়েছিলেন তিনি।
কিন্তু ওয়ার্নার সব সময়ই সমর্থন পেয়ে এসেছেন বলে জানান ক্লার্ক, ‘তবে আমার মনে হয়, সে অনেক সহায়তা ও সমর্থন পেয়েছে। নিশ্চিতভাবেই সিনিয়র খেলোয়াড় ও ক্রিকেট অস্ট্রেলিয়ার মধ্য থেকে। সেটিই তার চুক্তি বাতিল হওয়া থেকে বাঁচিয়েছে। তার জন্য একটু লড়াইও করতে হয়েছে। কারণ, সে দলের জন্য অনেক গুরুত্বপূর্ণ ছিল। অধিনায়ক হিসেবে আত্মবিশ্বাস (ছিল) যে সে ক্যারিয়ারের শুরুতে আমাদের সবার মতোই তরুণ, যে সামনে এগোতে শিক্ষা পাবে।’
অস্ট্রেলিয়ার ক্রিকেট কাঠামোতে ওয়ার্নার ব্যতিক্রমী একজনই। ১৩২ বছরের ইতিহাসে প্রথম অস্ট্রেলিয়ান ক্রিকেটার হিসেবে কোনো প্রথম শ্রেণির ম্যাচের অভিজ্ঞতা ছাড়াই আন্তর্জাতিক ক্রিকেটে অভিষেক হয়েছিল তাঁর। শেষের আগে ওয়ার্নারের প্রশংসা করেছেন ক্লার্ক, ‘ডেভি অস্ট্রেলিয়ার হয়ে খেলে সর্বোচ্চ পর্যায়েই শিখেছে, যেটি করা সহজ নয়। ফলে তাকে অনেক কৃতিত্ব দিতে হবে।’
তবে ওয়ার্নারকে নিয়ে শুরুতে সংশয় ছিল বলেও জানান ক্লার্ক, ‘তার বর্ণাঢ্য এক ক্যারিয়ার, ওপেনিং করা তো অনেক কঠিন। ডেভি যেভাবে খেলত, অনেক সংশয় ছিল। সে কি টেস্ট ক্রিকেটে টিকতে পারবে? টি-টোয়েন্টি খেলোয়াড় হিসেবে শুরু করেছিল এবং ঝুঁকিও ছিল। আমার মনে হয়, প্রথম দিন থেকেই সবাই তার মেধার ছাপ দেখেছে, এত প্রতিভা। অন্য অনেক খেলোয়াড়ই যা করতে পারে না, সেটির সামর্থ্য (ছিল)। আর সে ওপেনিং ব্যাটসম্যানের ভূমিকাতেই এসব করেছে কিন্তু ইনটেন্ট ঠিক রেখে। যেটি বলার চেয়ে করা কঠিন।’
কেন কঠিন, ক্লার্ক ব্যাখ্যা করেছেন সেটিও, ‘ম্যাথু হেইডেন এমন একজন অস্ট্রেলিয়ান ব্যাটসম্যান, ওপেনিংয়ে এসে যিনি সুরটা ধরিয়ে দিতেন। আমি হেইডোস ও মাইকেল স্ল্যাটারকে নেমে আক্রমণাত্মক ভঙ্গিমায় খেলতে দেখতে ভালোবাসতাম। মনে হয় ডেভি সে ঘরানা ধরে রেখেছে। বল যদি ফুললেংথে থাকে, ইনিংসের শুরুতে সে ড্রাইভ করত। যদি শর্ট লেংথে থাকে, তাহলে পুল বা হুক করত, সে রান করতে চাইত। তবে টেস্ট ক্রিকেটে একেবারে নতুন বলে এটি বলার চেয়ে করা কঠিন। অনেক প্রশংসা প্রাপ্য তার।’
সিডনি হতে যাচ্ছে ওয়ার্নারের শেষ টেস্ট, পাশাপাশি ওয়ানডে থেকেও অবসর নিয়েছেন তিনি। যদিও আন্তর্জাতিক টি-টোয়েন্টি চালিয়ে যাওয়ার ঘোষণা আগেই দিয়েছেন ওয়ার্নার। তবে ক্লার্কের মতে, এ ম্যাচ দিয়ে আন্তর্জাতিক ক্রিকেটকেই বিদায় বললে সেটি উপযুক্ত হতো ওয়ার্নারের জন্য, ‘মনে হয়েছে, আন্তর্জাতিক ক্রিকেট থেকে (তার) সরে যাওয়ার আদর্শ সময় এটি, তবে সে টি-টোয়েন্টি খেলে যেতে চায়। এখন ঘরোয়া টি-টোয়েন্টি খেলার পাশাপাশি আন্তর্জাতিক খেলার মাঝে ভারসাম্য লাগবে। অবশ্যই দলে জায়গা করে নিতে হবে। মনে হয় তার ঘরোয়া ফর্মের দিকে নির্বাচকেরা দেখবেন। (তবে) আমাদের অনেক তরুণ খেলোয়াড় উঠে আসছে টি-টোয়েন্টিতে, যাদের বিশ্বকাপে নেওয়া হতে পারে। এরপরও ডেভি যেভাবে তিন সংস্করণেই খেলেছে, তাকে কৃতিত্ব দিতে হবে।’"
2024-01-02 21:00:00,পুনর্জন্মের প্রতীক্ষায়,"আগস্ট মাস। দিল্লির রাজপথ বিদ্রোহী জনতার স্লোগানে মুখরিত। হাতির ওপর বসে আছেন দারা এবং পুত্র সিপির। গায়ে আটপৌরে কাশ্মীরি চাদর। মাথায় নোংরা পাগড়ি। হাতির পায়ের ছাপ ধরে হাঁটছেন বেইমান মালিক জিওন। মুখে অট্টহাসি।
দিল্লির আমজনতার প্রিয় পাত্র দারাকে দেখে যেন অশ্রুর বাঁধ ভেঙেছে। বুকের ভেতর জমে থাকা পুরোনো হাহাকার আজ জেগে উঠেছে। কিন্তু কে শুনবে এই আর্তনাদ? আওরঙ্গজেব যে সহোদর ভাইয়ের রক্ত দিয়ে সরাব পান করতে চান!
খাওয়াসপুরা ভবনে নিয়ে আসা হলো দারা এবং পুত্র সিপিরকে। তখনো বিদ্রোহের আগুন জ্বলছে দিল্লিজুড়ে। হঠাৎ ব্রাহ্মণ পরিবারের মেয়ের কপালের সিঁদুর মুছে যাওয়ার মতো। সময় ঘনিয়ে আসছে। হয়তো এখনই দরজায় কড়া নাড়বে যমদূত।
অপর দিকে মধ্যরাতে গোপনে বৈঠক বসেছে। সেখানে উপস্থিত স্বয়ং তাঁর মামা শায়েস্তা খাঁ এবং বোন রোশনারা ও অন্যরা। উদ্দেশ্য, কীভাবে দারা এবং পুত্র সিপিরের শরীর থেকে মাথা আলাদা করে কুকুরকে খাওয়ানো যায়।
ডাক পড়ল ঘাতক নজর কুলির। সে খাওয়াসপুরা ভবনে প্রবেশ করল নীরবে। অপরাধ হিসেবে পড়ে শোনাল, হিন্দুদের মন্দির নির্মাণ করে দেওয়া, গীতা অনুবাদ প্রভৃতি। অতঃপর, পিতা দারার কাছ থেকে সিপিরকে ছিনিয়ে নিয়ে গেল অপর একটি কক্ষে। সুদর্শন পুত্রের কান্নার আহাজারি যেন পিতা দারার হৃদপিণ্ড ছিঁড়ে ঢুকে যাচ্ছে। অবশেষে পিতা-পুত্রের মস্তক আলাদা করে সম্রাট আওরঙ্গজেবের কাছে পাঠানো হলো। তিনি আদেশ দিলেন, যেন মস্তকদ্বয় ধৌত করে কারাগারে পাঠানো হয়।
এরপর কারাগারে পাঠানো হলো দারা এবং পুত্র সিপিরের মস্তক। সেখানে বন্দী ছিলেন সম্রাট শাজাহান এবং বোন জাহানারা। প্রিয় জ্যেষ্ঠ পুত্রের এমন করুণ পরিণতি দেখে বৃদ্ধ বাবা ঢলে পড়লেন কন্যার কোলে।
কয়েক শতাব্দী কেটে গেল। আজও দিল্লির খাওয়াসপুরা ভবন দারার পুনর্জন্মের প্রতীক্ষায়।
শিক্ষার্থী, রাজশাহী বিশ্ববিদ্যালয়"
2024-01-02 20:58:46,ইউপি অফিসে একটি জন্মসনদ পেতে যে অভিজ্ঞতা...,"আমাকে বলা হলো, একটা জন্ম নিবন্ধন পেতে কমপক্ষে সাত দিন সময় লাগে অথচ আপনি সেটা এক ঘণ্টার মধ্যে পেয়ে যাবেন, তা তো সম্ভব না। অথচ, যার একটু পরিচিতি আছে। একটু রাজনৈতিক প্রভাব আছে। সামাজিক প্রতিপত্তি আছে। এমন কেউ এসে বলছে তাঁর কাজ সঙ্গে সঙ্গেই হয়ে যাচ্ছে।
আর আমাদের মতো সাধারণ মানুষের জন্য সেটা সম্ভব হচ্ছে না। ওই ৪ ঘণ্টা সময়ের মধ্যে আমার মতো হয়রানির শিকার হওয়া মানুষ যেমন দেখতে পেয়েছি তেমনি প্রভাব প্রতিপত্তি এবং অর্থকরীর কল্যাণে ৩০ মিনিটের কাজ তিন মিনিটে হতেও দেখেছি। আড়াই ঘণ্টা পর আমি আবার বলাতে, বলা হলো: চেয়ারম্যান আসেননি। তাঁর স্বাক্ষর ছাড়া আপনাকে দিতে পারব না। অথচ, সেই আড়াই ঘণ্টার মধ্যেই আমার সামনে তিন থেকে চারটা সনদের ইংরেজি কপি তিন-চারজন ব্যক্তিকে প্রদান করা হয়েছে।
বুঝতে পারলাম না, তাদের মধ্যে আমার মধ্যে পার্থক্যটা কোথায়? পরবর্তীতে সেবা পাওয়া ব্যক্তিদের সঙ্গে কথা বলে বিষয়টি জানতে পারলাম। একজনকে ইউনিয়ন মেম্বার রেফার করেছেন। অন্যজন ওই আমলার নিকট আত্মীয়। আর অপরজন মোটামুটি খুচরা কিছু পয়সার মালিক। তাঁরা আমাকে পরামর্শ দেন, কিছু টাকা দিয়ে দেন, আপনার কাজ‌ও হয়ে যাবে।
এই হচ্ছে আমাদের সমাজ ব্যবস্থার চিত্র। সরকারি কর্মকর্তাদের লালফিতার দৌরাত্ম্যের অবস্থা। কীভাবে আমরা অসাধু কর্মকর্তাদের হাত থেকে সাধারণ জনগণকে রক্ষা করব? কীভাবে জনগণের এই হয়রানি মোচন করব? কীভাবে জনগণের এই কষ্ট লাঘব করব? এই সমস্যা সমাধান কল্পে অচিরেই দ্রুত পদক্ষেপ নেওয়ার জন্য প্রশাসনের সজাগ দৃষ্টি এবং প্রয়োজনে যথাযথ শাস্তির ব্যবস্থা নিশ্চিত করার জন্য জোর আবেদন জানাচ্ছি।
মো. নেছার উদ্দিন চৌধুরী
আরবি বিভাগ, রাজশাহী বিশ্ববিদ্যালয়"
2024-01-03 13:30:38,চট্টগ্রাম ২০২৩: এই সব ডামাডোল ও ঘটনা নিয়েই বিদায় নিল বছর,"২০২৩ সাল ডামাডোলের বছর। নির্বাচনের হইচইয়ের মধ্যে বছরটা শেষ হয়েছে। একাদশ সংসদের অন্তিম বছরের শুরু থেকেই একধরনের উত্তাপ রাজনৈতিক অঙ্গনকে সরগরম করে রেখেছিল।
একটা নির্দলীয় তত্ত্বাবধায়ক সরকারের অধীনে নির্বাচন অনুষ্ঠানের দাবিতে বিএনপি সারা বছর সোচ্চার ছিল। নানা কর্মসূচিতে মাঠে সরব ছিল এই দল। পাশাপাশি সরকারি দল আওয়ামী লীগও পাল্টা কর্মসূচি দিয়ে রেখেছিল পুরোটা সময়।
শেষ পর্যন্ত কী হবে, সেটি নিয়ে পুরো জাতির মধ্যে একটা উত্তেজনা ছিল, তা থেকে বাদ যায়নি চট্টগ্রামও; বরং ঢাকা ছাড়া দেশের অন্য সব জায়গা থেকে চট্টগ্রাম মহানগর বিএনপি কার্যালয় নাসিমন ভবনকে ঘিরে উত্তেজনা প্রায় সারা বছরই ছিল। নির্বাচন কখন হবে, কীভাবে হবে, কেমন হবে তা নিয়ে ভাবনা, গুঞ্জন রটনা, ঘটনা নিয়েই একটি বছর আমাদের কাল থেকে বিদায় নিল।
আবার রাজনৈতিক এই উত্তাপের ভেতর মাথাচাড়া দিয়ে উঠেছিল ডেঙ্গুকাহিনি। করোনার ভয়াবহ কালকে উত্তরণের পর এখন ডেঙ্গুই সবচেয়ে বেশি আতঙ্ক আর উৎকণ্ঠার বিষয় হয়ে দাঁড়িয়েছে। বিদায়ী বছর চট্টগ্রামে ডেঙ্গুতে আক্রান্ত হয়েছেন প্রায় ১৪ হাজার মানুষ, আর প্রাণ হারিয়েছেন ১০৭ জন। এই রোগের দুর্ভোগ আর ওই মৃত্যুকে নিয়তি হিসেবে মেনে আমাদের খুব কষ্ট হয়।
ডেঙ্গু নিয়ন্ত্রণে আমাদের যা যা করার ছিল, তা করতে আমরা ব্যর্থ হয়েছি। চট্টগ্রাম সিটি করপোরেশন নানা কর্মসূচি হাতে নিয়েছে; কিন্তু শেষ পর্যন্ত তারা যে ব্যর্থ হয়েছে, তা শতাধিক মৃত্যু আর আক্রান্তের পরিসংখ্যানই আমাদের জানিয়ে দিচ্ছে।
রাজনৈতিক উত্তাপ ও ডেঙ্গুর দাপটে মানুষের দুর্ভোগের সঙ্গী ছিল দ্রব্যমূল্যের ঊর্ধ্বগতি। নিত্যপ্রয়োজনীয় সব পণ্যের চড়া দাম মধ্যবিত্ত, নিম্নমধ্যবিত্তের জীবনে নাভিশ্বাস উঠেছে। চাল, ডিম, চিনি, পেঁয়াজ, কাঁচা মরিচ, আলু, এলাচসহ প্রায় সব ধরনের নিত্যপ্রয়োজনীয় দ্রব্যের মূল্য বাড়তি থাকায় বছরের প্রায় সব কটা মাস একটি উৎকণ্ঠার ভেতর দিয়ে বয়ে গেছে।
এই উৎকণ্ঠার ভেতরেও কারও জীবন থেমে থাকেনি। সারা দেশের মধ্যে উন্নয়নের যে জোয়ার বইছে, বিশেষ করে যোগাযোগব্যবস্থায় যেসব মাইলফলক তৈরি হয়েছে, চট্টগ্রামও তার অংশীদার হতে পেরেছে। কিছু কিছু ক্ষেত্রে ইতিহাসের সাক্ষী হলো চট্টগ্রাম।
কর্ণফুলীর তলদেশে বঙ্গবন্ধু শেখ মুজিবুর রহমান টানেল নির্মাণ এর মধ্যে প্রথম উল্লেখযোগ্য ঘটনা। এই সুড়ঙ্গপথের মাধ্যমে কর্ণফুলীর দুই পাড়ে এক নতুন সংযোগ স্থাপিত হলো। আনোয়ারাসহ দক্ষিণ চট্টগ্রামে উন্নয়নের এক নতুন দিগন্ত উন্মোচিত হলো। গত ২৮ অক্টোবর প্রধানমন্ত্রী শেখ হাসিনা এটি উদ্বোধন করেন। এটিই বাংলাদেশের প্রথম সুড়ঙ্গপথ। উদ্বোধনের দুই মাস পেরিয়ে যাওয়ার পরও এ নিয়ে চট্টগ্রামবাসীর উৎসাহ–উদ্দীপনার শেষ নেই। প্রতিদিন শত শত মানুষ টানেল দেখতে দুই পারে ভিড় করেন মানুষ।
২০২৩ সালে সারা দেশের মানুষের সঙ্গে চট্টগ্রামের মানুষেরও আরেকটি বিশাল প্রাপ্তি ঘটেছে। এই বছর চট্টগ্রামের মানুষের শত বছরের একটি স্বপ্ন পূরণ হলো। অবসান ঘটেছে বহু যুগের অপেক্ষার। আমাদের রেলপথ শেষ পর্যন্ত কক্সবাজারে গিয়ে পৌঁছাল। শুধু চট্টগ্রাম নয়, এটি সারা দেশের জন্য একটি বিশাল সুখবর। কক্সবাজার পর্যটনশিল্পের বিকাশে এই রেলপথ একটি বড় ভূমিকা রাখবে বলে সবাই আশাবাদী। গত ১১ নভেম্বর প্রধানমন্ত্রী শেখ হাসিনা এই নতুন রেলপথ এবং কক্সবাজার রেলস্টেশন উদ্বোধন করেন।
বর্তমানে ঢাকা থেকে প্রতিদিন কক্সবাজার এক্সপ্রেস ট্রেনটি প্রতিদিন ঢাকা থেকে কক্সবাজার যায়। এই ট্রেন ভোর চারটার দিকে চট্টগ্রামে যাত্রাবিরতি করে। ট্রেন ধরার জন্য ওই সময়টা চট্টগ্রামবাসীর পক্ষে অনুকূল নয়। সে কারণে কক্সবাজার পর্যন্ত রেলপথ বিস্তৃত হলেও চট্টগ্রামবাসী সরাসরি এর সুফল এখনো পাচ্ছেন না।
চট্টগ্রামবাসীর দাবি খুব শিগগির চট্টগ্রাম থেকে কক্সবাজারগামী নতুন একটি ট্রেন চালু হবে। এই নতুন ট্রেনের সুখবরের সঙ্গে একটা দুঃখের বিষয় ওতপ্রোতভাবে জড়িয়ে আছে। চট্টগ্রামবাসীর অনেক আনন্দের পাশে একটি ক্ষতের মতো রয়েছে সেই কষ্ট।
কক্সবাজার পর্যন্ত রেলপথ সম্প্রসারণের অংশ হিসেবে ট্রেন চলাচলের উপযোগী করতে শতাব্দীপ্রাচীন কালুরঘাট সেতুকে সংস্কার করা হয়েছে। আগস্ট মাসের ১ তারিখ থেকে এই সংস্কার কাজ শুরু হয়। কাজের জন্য সেতু দিয়ে গাড়ি চলাচল বন্ধ করে দেওয়া হয়।
বিকল্প হিসেবে চালু হয় ফেরি। সেতু সংস্কার করা হলো। সেই সেতু দিয়ে পর্যটকবাহী দীর্ঘ ট্রেন চলে যায় কক্সবাজারে। তবে আর যানবাহন চালু হলো না। হাজারো মানুষ আর শত শত গাড়ির ভিড়ে দিনরাত যে কালুরঘাট কোলাহলমুখর ছিল, সেই কালুরঘাট এখন নীরব–নিস্তব্ধ। নদী পারাপারের ফেরিতে নানা অনিয়ম। বোয়ালখালীগামী গাড়িগুলো শাহ আমানত সেতু দিয়ে অনেক দূরপথ পাড়ি দিতে হয়। বোয়ালখালীবাসীর স্বপ্ন ২০২৩ সালেও পূরণ হলো না।
কালুরঘাট সেতুর দুঃখ বাদ দিয়ে চট্টগ্রামের জন্য আরও বেশ কিছু সুখবর নিয়ে এসেছিল বিদায়ী বছর। বিশেষ করে স্বাস্থ্য খাতে কিছু উল্লেখযোগ্য অগ্রগতি হয়েছে। ৫ নভেম্বর উদ্বোধন করা হলো ১০০ শয্যার ক্যানসার হাসপাতাল। নগরের আগ্রাবাদ মা ও শিশু হাসপাতাল ক্যাম্পাসে এই হাসপাতাল উদ্বোধন করেন ভূমিমন্ত্রী সাইফুজ্জামান চৌধুরী। স্বাস্থ্য অধিদপ্তরের মূল্যায়ন সূচকে স্বাস্থ্যসেবার দেশসেরায় অবস্থান নিয়েছে চট্টগ্রাম মেডিকেল কলেজ হাসপাতাল।
ব্যবসা-বাণিজ্যের জগতেও উন্নয়নের ছোঁয়া লেগেছে ২০২৩ সালে। পতেঙ্গা কনটেইনার টার্মিনাল উদ্বোধন করেন প্রধানমন্ত্রী শেখ হাসিনা। বন্দরের মূল অংশ থেকে ভাটির দিকে কর্ণফুলীর মোহনায় ড্রাই ডক ও বোট ক্লাবের মাঝখানে ১ হাজার ২৩০ কোটি টাকা ব্যয়ে ২৬ একর জায়গাজুড়ে নির্মিত হয়েছে পতেঙ্গা কনটেইনার টার্মিনাল। ’২৩ সালেই উৎপাদনে গেল কক্সবাজারের মহেশখালীর মাতারবাড়ীতে স্থাপিত কয়লাভিত্তিক তাপবিদ্যুৎকেন্দ্র। একই জায়গায় দেশের প্রথম গভীর সমুদ্রবন্দরের প্রথম টার্মিনালের কাজও শুরু হয়।
চট্টগ্রাম ওয়াসা ২০২৩ সালে প্রায় চার হাজার কোটি টাকা ব্যয়ে চট্টগ্রাম মহানগরকে পরিকল্পিত স্যুয়ারেজ সিস্টেমের আওতায় নিয়ে আসতে কাজ শুরু করেছে। প্রথম ভাগে যে ২০ হাজার মানুষকে এই সিস্টেমের আওতায় আনা হবে বলে আশা করছে কর্তৃপক্ষ। প্রকল্প ক্রমে বিলম্ব হওয়ার যে দুর্নাম চট্টগ্রামের কপালে লেখা আছে, এই প্রকল্পে যেন সেটি না হয়, সেই প্রত্যাশা করছেন চট্টগ্রামবাসী।
২০২৩ সালে কিছু দৃশ্যমান উদ্যোগ নিয়েছে চট্টগ্রামের জেলা প্রশাসন। কাজীর দেউড়ির এম এ আজিজ স্টেডিয়াম–সংলগ্ন আউটার স্টেডিয়ামকে দখলমুক্ত করে এটিকে খেলার উপযোগী করে তুলছে প্রশাসন। এখানে সারা বছর যে বিভিন্ন মেলা হতো, সেটিও বন্ধ করে দেওয়া হয়েছে। পাশাপাশি চট্টগ্রাম সার্কিট হাউসের ব্রিটিশ আমলের ভবনটি আড়াল করে দেওয়া অবৈধ শিশুপার্কটি উচ্ছেদ করা হয়েছে।
এখন সার্কিট হাউসের সামনে দৃশ্যমান হচ্ছে বিশাল মাঠ। আশপাশে গত কয়েক বছরে গড়ে ওঠা ব্যাঙের ছাতার মতো দোকানপাটের ভিড়ে এই খোলা জায়গাটুকু চট্টগ্রামবাসীর জন্য কিছুটা স্বস্তির কারণ হয়েছে। অবৈধ দখলদারদের বিরুদ্ধে এবং পরিবেশ রক্ষায় জেলা প্রশাসনের এমন উদ্যোগ নতুন বছরেও অব্যাহত থাকবে বলে সবার বিশ্বাস।
ওমর কায়সার প্রথম আলোর চট্টগ্রাম অফিসের বার্তা সম্পাদক"
2024-01-03 01:01:09,শ্রীপুরে স্বতন্ত্র প্রার্থীর কর্মীর প্রতিষ্ঠানে গুলির ঘটনায় মামলা,"গাজীপুর-৩ (শ্রীপুর ও গাজীপুর সদরের আংশিক) নির্বাচনী আসনের শ্রীপুরের সলিং মোড় এলাকায় স্বতন্ত্র প্রার্থী মুহাম্মদ ইকবাল হোসেনের (সবুজ) এক কর্মীর ব্যবসাপ্রতিষ্ঠানে গুলির ঘটনায় থানায় মামলা হয়েছে। শ্রীপুর থানা–পুলিশ বাদী হয়ে মামলাটি করেছে। আসামি করা হয়েছে অজ্ঞাতনামা ব্যক্তিদের।
গাজীপুরের অতিরিক্ত পুলিশ সুপার (অপরাধ) ছানোয়ার হোসেন মঙ্গলবার রাত ১০টা ২০ মিনিটে মুঠোফোনে প্রথম আলোকে এ তথ্য নিশ্চিত করেছেন। তবে কোন ধারায় মামলা হয়েছে, তা তাৎক্ষণিক জানাতে পারেননি এই পুলিশ কর্মকর্তা। এ বিষয়ে শ্রীপুর থানার ভারপ্রাপ্ত কর্মকর্তা (ওসি) শাহ জামানকে একাধিকবার কল করা হলেও ধরেননি।
এর আগে এ ঘটনায় ইকবাল হোসেনের কর্মী মাওনা ইউনিয়নের সিংদিঘী গ্রামের শফিকুল ইসলাম ওরফে দুলো বাদী হয়ে শ্রীপুর থানায় অভিযোগ দিয়েছিলেন।
প্রসঙ্গত, সলিং মোড় এলাকায় সোমবার রাতে স্বতন্ত্র প্রার্থী মুহাম্মদ ইকবাল হোসেনের নির্বাচনী কার্যালয়ের পাশে তাঁর সমর্থক শফিকুল ইসলামের ইলেকট্রনিক পণ্যের একটি শোরুমে গুলির ঘটনা ঘটে। গুলিতে শোরুমের কাচ ছিদ্র হয়ে যায়। কাচের টুকরার আঘাতে ভেতরে থাকা দুজন আহত হয়েছেন। আহত দুজন হলেন মাওনা ইউনিয়ন আওয়ামী লীগের সদস্য সাজেদুল ইসলাম ওরফে সুরুজ (৪৫) ও নুরুল ইসলাম (৪০)। তাঁরা প্রাথমিক চিকিৎসা নিয়েছেন। দুজনই স্বতন্ত্র প্রার্থীর কর্মী।"
2024-01-02 20:49:42,লোহিত সাগরে যুদ্ধজাহাজ পাঠিয়েছে ইরান,"এরপর ওই পথে একাধিক জাহাজের ওপর হামলা চালায় তারা। এর মধ্যে একটি ভারতমুখী জাহাজও ছিল।
যুক্তরাষ্ট্রও পাল্টা হামলার পথ বেছে নেয়। একাধিক দেশকে সঙ্গে নিয়ে পেন্টাগন একটি গোষ্ঠী তৈরি করার কাজ শুরু করেছে, যারা ওই অঞ্চলে নিরাপত্তার ব্যবস্থা করবে। হুতি বিদ্রোহীদের আক্রমণের হাত থেকে পণ্যবাহী জাহাজ রক্ষায় তারা কাজ করবে।
পেন্টাগনের এ ঘোষণার পরও হুতি বিদ্রোহীরা হামলা অব্যাহত রেখেছে।"
2024-01-02 20:45:09,অভিযোগকারী রাজনীতিবিদদের ৭৮ শতাংশই আওয়ামী লীগের,"বিলুপ্ত ডিজিটাল নিরাপত্তা আইনে (ডিএসএ) করা মামলার অভিযোগকারীদের মধ্যে সবচেয়ে বেশি রাজনীতিবিদ। তাঁদের মধ্যে আওয়ামী লীগ–সংশ্লিষ্ট রাজনীতিবিদ ৭৭ দশমিক ৭৮ শতাংশ। আইনটির অধীনে ১ হাজার ৪১০টি মামলা বিশ্লেষণ করে এ তথ্য জানিয়েছে সেন্টার ফর গভর্ন্যান্স স্টাডিজ (সিজিএস)।
আজ মঙ্গলবার সিজিএস আয়োজিত ওয়েবিনারে ‘অনন্ত দুর্দশা: ডিজিটাল নিরাপত্তা আইনে অভিযুক্তদের অবস্থা’ শীর্ষক এক গবেষণায় এসব তথ্য তুলে ধরা হয়। গবেষণা দলের প্রধান যুক্তরাষ্ট্রের ইলিনয় স্টেট ইউনিভার্সিটির রাজনীতি ও সরকার বিভাগের ডিস্টিংগুইশড অধ্যাপক আলী রীয়াজ গবেষণাটি তুলে ধরেন।
বাংলাদেশ সরকার ২০১৮ সালে ডিজিটাল নিরাপত্তা আইন পাস করে। আইনটি নিয়ে দেশে-বিদেশে ব্যাপক সমালোচনা হয়। জাতীয় সংসদে আইনমন্ত্রী আনিসুল হকের দেওয়া তথ্য অনুযায়ী, ২০২৩ সালের জানুয়ারি পর্যন্ত এই আইনে মামলা হয়েছে ৭ হাজার ১টি। গত সেপ্টেম্বরে সরকার ডিএসএ রদ করে সাইবার নিরাপত্তা নামে নতুন একটি আইন করে।
আলী রীয়াজ বলেন, সরকার ডিএসএ আইনে হওয়া মামলার সংখ্যা বাদে আর কোনো তথ্য দেয় না। এই আইন প্রচলনের পর ভয়াবহ অবস্থা দেখা গেছে। দায়ের করা বেশির ভাগ মামলা বিচারাধীন। অভিযুক্ত ব্যক্তিরা আর্থিক, শারীরিক, মানসিক ও সামাজিকভাবে হয়রানির শিকার হচ্ছেন। পাশাপাশি অনেকে নির্যাতন ও অপহরণেরও শিকার হয়েছেন।
সিজিএস ২০১৮ সালের অক্টোবর থেকে ২০২৩ সালের সেপ্টেম্বর পর্যন্ত ডিএসএতে করা ১ হাজার ৪১০টি মামলার তথ্য নিয়ে কাজ করেছে। সেগুলোর আসামি ৪ হাজার ৪০৪ জন এবং অভিযুক্ত ১ হাজার ৫১৯ জন। প্রতি মামলায় গড় আসামি ৩ দশমিক ১২ জন।
অভিযুক্ত ব্যক্তিদের মধ্যে পেশার দিক থেকে রাজনীতিবিদ ৩১ শতাংশ এবং সাংবাদিক ২৯ শতাংশের বেশি। গ্রেপ্তার হওয়া ব্যক্তিদের মধ্যে পেশাগত দিক দিয়ে রাজনীতবিদ সবচেয়ে বেশি। এরপর আছেন শিক্ষার্থী ও সাংবাদিক।
অন্যদিকে পেশাগত দিক দিয়ে ডিএসএতে অভিযোগকারী ৮৪৬ জনের মধ্যে ৩৩৩ জন রাজনীতিবিদ। তাঁদের মধ্যে আওয়ামী লীগ–সংশ্লিষ্ট রাজনীতিবিদ ২৫৯ জন। এরপর আইনশৃঙ্খলা রক্ষাকারী বাহিনীর ২৫২ জন অভিযোগকারী রয়েছেন।
সিজিএসের দেওয়া তথ্য অনুযায়ী, ডিএসএতে প্রধানমন্ত্রীর মানহানির অভিযোগে মামলা হয়েছে ১৯০টি। এ ছাড়া মন্ত্রীদের মানহানির অভিযোগে ৮০টি এবং রাজনীতিবিদদের মানহানির অভিযোগে ২০৮টি মামলা হয়েছে। ফেসবুকে পোস্ট বা মন্তব্য করার অভিযোগে মামলা হয়েছে ৮৯৪টি এবং মামলাগুলোয় অভিযুক্ত ২ হাজার ২৮৯ জন।
ডিএসএর মামলাগুলো পর্যালোচনা করে সিজিএস বলেছে, বিচারকাজ শুরুর আগেই অভিযুক্ত ব্যক্তিকে আটক করা হয়েছে। অভিযোগপত্র দাখিলে দীর্ঘসূত্রতা রয়েছে। রাষ্ট্র এবং ব্যক্তি নিজের স্বার্থে আইনটি ব্যবহার করেছে। ভিন্নমতাদর্শীদের অপরাধী হিসেবে চিহ্নিত করার জন্যও আইনটির ব্যবহার হয়েছে। এতে অভিযুক্ত ব্যক্তিরা সীমাহীন দুর্ভোগের মুখে পড়েছেন।
সরকারের করণীয় হিসেবে আলী রীয়াজ উপস্থাপনায় কিছু সুপারিশ তুলে ধরেন। সেগুলো হলো ডিএসএ মামলার বিচার কার্যক্রম বন্ধ ঘোষণা, মামলার তথ্য উন্মুক্ত করা, মামলাগুলোর সত্যতা খুঁজে বের করতে স্বাধীন কমিশন গঠন করা এবং যাঁরা অন্যায়ভাবে অভিযুক্ত হয়েছেন, তাঁদের ক্ষতিপূরণ দেওয়া।
এই অধ্যাপক আরও বলেন, স্বাধীন তদন্ত কমিশন হওয়া জরুরি। নইলে এই দুর্দশা অব্যাহত থাকবে। কারণ, নাম বদল করলেই পরিস্থিতি পাল্টাবে না। পাঁচ বছর ধরে ভিন্নমত দমন, মতপ্রকাশের অধিকারকে সংকুচিত করা এবং ক্ষমতাসীন ও ক্ষমতাশালীদের রক্ষায় আইনটি ব্যবহৃত হয়েছে।
রাজনীতিবিদ ও সাংবাদিকেরা বেশি অভিযুক্ত হওয়ার কারণ হিসেবে আলী রীয়াজ বলেন, এই দুই শ্রেণি বেশি ভিন্নমত পোষণ করে। তিনি আরও বলেন, ভয়ের সংস্কৃতি তৈরি করা হয়েছে যেন মানুষ সব সময় ভীত থাকে, একা থাকে। যেকোনো কর্তৃত্ববাদী শাসন টিকে থাকে মানুষকে নিঃসঙ্গ করার মধ্য দিয়ে। তাদের লক্ষ্য, মানুষ যেন সংগঠিত হতে না পারে।
আইন ও সালিশ কেন্দ্রের নির্বাহী পরিচালক ফারুখ ফয়সল বলেন, ডিএসএ বাতিল হয়ে খুব বেশি উনিশ-বিশ হয়নি। প্রায় সবই একই রকম। দেশের আইনকানুন হয় প্রশাসন-জনগণের নিরাপত্তা নিশ্চিতের জন্য। সরকার বা কোনো সরকারি দলকে রক্ষার জন্য কোনো আইন দেশের মানুষের উপকারে আসে না। সার্বভৌম দেশে তা চলতে পারে না। দেশে সুশাসন গড়ে তুলতে হলে নাগরিক সংগঠনগুলোকে এক হতে হবে।"
2024-01-02 20:43:47,"ঢাকা-কক্সবাজার পথে পর্যটক এক্সপ্রেসের চলাচল শুরু কখন, জানাল রেলওয়ে","ঢাকা-কক্সবাজার পথে নতুন আরও এক জোড়া ট্রেন চলাচলের সময়সূচি চূড়ান্ত করেছে রেলওয়ে। ‘পর্যটক এক্সপ্রেস’ নামের এই আন্তনগর ট্রেন ১০ জানুয়ারি চলাচল শুরু করবে। বিরতিহীন এই ট্রেন শুধু ঢাকা বিমানবন্দর ও চট্টগ্রাম স্টেশনে যাত্রাবিরতি দেবে।
আজ মঙ্গলবার রেলওয়ের পূর্বাঞ্চল থেকে নতুন এই ট্রেনের সময়সূচি নির্ধারণ করা হয়েছে। রেলওয়ের পূর্বাঞ্চল থেকে ‘পর্যটক এক্সপ্রেস’ ট্রেনের আসন ও সময়সূচি চূড়ান্ত করে সংশ্লিষ্ট দপ্তরে চিঠি দেওয়া হয়েছে।
রেলওয়ের পূর্বাঞ্চলের সহকারী চিফ অপারেটিং সুপারিনটেনডেন্ট মোহাম্মদ আবু বক্কর সিদ্দিকী স্বাক্ষরিত চিঠিতে জানানো হয়, ‘পর্যটক এক্সপ্রেস’ রাজধানীর কমলাপুর স্টেশন ছাড়বে সকাল সোয়া ছয়টায়। এই ট্রেন চট্টগ্রামে পৌঁছাবে বেলা ১১টা ২০ মিনিটে। এই স্টেশনে ২০ মিনিট যাত্রা বিরতি দেওয়া হবে। এরপর কক্সবাজারে পৌঁছাবে বেলা তিনটায়।
আবার কক্সবাজার থেকে ঢাকার উদ্দেশে ট্রেন ছাড়বে রাত আটটায়। চট্টগ্রাম স্টেশনে আসবে রাত ১০টা ৫০ মিনিটে। আর ঢাকায় পৌঁছাবে ভোর সাড়ে চারটায়।
রেলওয়ের পূর্বাঞ্চলের সহকারী চিফ অপারেটিং সুপারিনটেনডেন্ট মোহাম্মদ আবু বক্কর সিদ্দিকী প্রথম আলোকে বলেন, এই ট্রেনে ৭৮৫টি আসন রয়েছে। এর মধ্যে ১১৫টি আসন চট্টগ্রাম স্টেশনের জন্য বরাদ্দ। ভবিষ্যতে চট্টগ্রাম থেকে আসনসংখ্যা আরও বাড়ানো হতে পারে। এই ট্রেন চলাচল প্রতি সপ্তাহে রোববার বন্ধ থাকবে।
রেলওয়ে সূত্র জানায়, নতুন এই ট্রেনের নাম প্রধানমন্ত্রী শেখ হাসিনা অনুমোদন দিয়েছেন। দক্ষিণ কোরিয়া থেকে সদ্য আমদানি করা কোচ দিয়ে ট্রেনটি পরিচালনা করা হবে।
ঢাকা-কক্সবাজার পথে গত ১ ডিসেম্বর ট্রেন চলাচল শুরু হয়। ঢাকা-কক্সবাজার পথে এখন এক জোড়া ট্রেন চলাচল করে। টিকিটের ব্যাপক চাহিদার কারণে টিকিট কালোবাজারি হয় বলেও অভিযোগ উঠেছে।
নতুন ট্রেনের ভাড়া নির্ধারিত হয়েছে আগের ট্রেনের সমান। ঢাকা থেকে কক্সবাজারের দূরত্ব ৩৪৬ কিলোমিটার। এই পথে আন্তনগর ট্রেনের শোভন চেয়ারের ভাড়া ধরা হয়েছে ৫০০ টাকা। শীতাতপ নিয়ন্ত্রিত (এসি) চেয়ারের ভাড়া ৯৬১ টাকা, এসি সিটের ভাড়া ১ হাজার ১৫০ টাকা এবং ঘুমিয়ে যাওয়ার জন্য প্রত্যেক যাত্রীকে ভাড়া দিতে হয় ১ হাজার ৭২৫ টাকা।"
2024-01-02 20:40:18,ডেঙ্গুতে বছরের প্রথম মৃত্যু,"চলতি বছর ডেঙ্গুতে প্রথম একজনের মৃত্যু হয়েছে। এর আগে গত বছর এডিস মশাবাহিত এই রোগে মারা গেছেন মোট ১ হাজার ৭০৫ জন।
আজ মঙ্গলবার স্বাস্থ্য অধিদপ্তরের এক সংবাদ বিজ্ঞপ্তিতে এ তথ্য জানানো হয়। বিজ্ঞপ্তিতে বলা হয়, সর্বশেষ ২৪ ঘণ্টায় (গতকাল সোমবার সকাল আটটা থেকে আজ মঙ্গলবার সকাল আটটা) ডেঙ্গুতে আক্রান্ত একজনের মৃত্যু হয়েছে। রাজধানীর একটি হাসপাতালে তাঁর মৃত্যু হয়। এই সময়ে দেশের বিভিন্ন হাসপাতালে ডেঙ্গুতে আক্রান্ত হয়ে ভর্তি হয়েছেন ৬০ জন। তাঁদের মধ্যে ঢাকার হাসপাতালগুলোয় ১৩ ও ঢাকার বাইরের হাসপাতালগুলোয় ৪৭ জন ভর্তি হন।
চলতি বছরের প্রথম দুই দিনে দেশে এ পর্যন্ত ডেঙ্গু নিয়ে ১৪৫ জন হাসপাতালে ভর্তি হয়েছেন। তাঁদের মধ্যে ঢাকার বিভিন্ন হাসপাতালে ৩৯ জন এবং ঢাকার বাইরে ১০৬ জন। গত বছর ডেঙ্গুতে আক্রান্ত হয়ে মোট ৩ লাখ ২১ হাজার ১৭৯ জন হাসপাতালে ভর্তি হয়েছিলেন।
উষ্ণ আবহাওয়ায় ডেঙ্গুর বিস্তার ঘটে বেশি। তবে শীত এলেও দেশে ডেঙ্গুর প্রকোপ কমছে না। গত বছরও শীতে ডেঙ্গুর সংক্রমণ থাকলেও রোগটির এত বিস্তৃতি দেখা যায়নি। চলতি নভেম্বরে ডেঙ্গুতে আক্রান্ত ও মৃত্যুর সংখ্যা গত বছরের এ সময়ের দ্বিগুণ।
গত শতাব্দীর ষাটের দশকে এ দেশে ডেঙ্গু শনাক্ত হয়। এরপর ২০০০ সালে প্রথম বড় আকারে ডেঙ্গুর প্রাদুর্ভাব দেখা দেয়। ডেঙ্গু ছিল মূলত ঢাকা শহরকেন্দ্রিক। এরপর প্রতিবছর কমবেশি ডেঙ্গুর সংক্রমণ দেখা দিতে থাকে। তবে ডেঙ্গু বড় বড় শহরেই সীমাবদ্ধ ছিল। ২০১৯ সালে বড় বড় শহরের পাশাপাশি কয়েকটি গ্রামেও ডেঙ্গু শনাক্ত হয়।
রোগতত্ত্ব, রোগনিয়ন্ত্রণ ও গবেষণাপ্রতিষ্ঠানের (আইইডিসিআর) তথ্য অনুযায়ী, ২০০০ থেকে ২০২২ সাল পর্যন্ত দেশে ডেঙ্গুতে মারা গেছেন ৮৬৮ জন। সর্বশেষ গত বছর ডেঙ্গু নিয়ে হাসপাতালে ভর্তি ও মৃত্যু অতীতের সব রেকর্ড ছাড়িয়ে গেছে।"
2024-01-03 12:31:35,ডিসেম্বরে ৫৩১ কোটি ডলারের রপ্তানি,"চলতি ২০২৩-২৪ অর্থবছরের প্রথমার্ধে রপ্তানি খাত খুব বেশি আশা জাগাতে পারেনি। অর্থবছরের প্রথম ছয় মাস শেষে সার্বিকভাবে রপ্তানিতে ১ শতাংশের মতো প্রবৃদ্ধি থাকলেও পোশাকের বাইরে বড় বড় প্রায় সব খাতেই রপ্তানি কমেছে। পোশাকেও রপ্তানি প্রবৃদ্ধি পৌনে ২ শতাংশের মতো। ফলে ডলার-সংকটের এ সময়ে রপ্তানি আয় নিয়ে দুশ্চিন্তা রয়েই গেছে।
পোশাক খাতের রপ্তানিতে এখন ওভেন খাত দুশ্চিন্তার কারণ হয়ে দেখা দিয়েছে। চলতি অর্থবছরের প্রথম ছয় মাসে ওভেন পোশাক রপ্তানি আগের অর্থবছরের একই সময়ের তুলনায় ৪ শতাংশ কমে গেছে। ওভেন পোশাকের রপ্তানি বেশ কয়েক মাস ধরেই নেতিবাচক ধারায় রয়েছে। ওভেনের এ ঘাটতি কিছুটা পুষিয়ে দিয়েছে নিটওয়্যার পোশাকের রপ্তানি। এ খাতে গত জুলাই-ডিসেম্বরে রপ্তানি প্রবৃদ্ধি হয়েছে প্রায় সাড়ে ৬ শতাংশ। ফলে ওভেন ও নিট মিলিয়ে ৬ মাস শেষে পোশাক রপ্তানি এখনো ইতিবাচক ধারায় রয়েছে।
রপ্তানি প্রবৃদ্ধি ১ শতাংশের মধ্যে থাকলেও প্রবাসী আয়ে গত ৬ মাসে (জুলাই-ডিসেম্বর) প্রায় ৩ শতাংশ প্রবৃদ্ধি হয়েছে। ডলার-সংকটের এ সময়ে বৈদেশিক মুদ্রা আয়ের প্রধান দুই খাতে যে প্রবৃদ্ধি, তা দিয়ে চলমান সংকট কতটা দূর করা যাবে, এ নিয়ে প্রশ্ন রয়েছে অর্থনীতিবিদদের মধ্যে।
তাঁরা বলছেন, রপ্তানি ও প্রবাসী আয়ে যে প্রবৃদ্ধি, তা দিয়ে সংকট দূর হবে না। আবার পোশাক খাতের রপ্তানি যে প্রবৃদ্ধি, সেটিও আশানুরূপ নয়। এমন পরিস্থিতিতে রপ্তানি ও প্রবাসী আয় বাড়াতে হলে বড় ধরনের উদ্যোগ নিতে হবে। দীর্ঘদিন ধরে অর্থনীতিবিদেরা রপ্তানি আয় বাড়াতে নতুনবাজারে জোর দেওয়ার পরামর্শ দিয়ে এলেও এ ব্যাপারে দৃশ্যমান বড় কোনো উদ্যোগ দেখা যাচ্ছে না।
জানতে চাইলে বেসরকারি গবেষণা সংস্থা সেন্টার ফর পলিসি ডায়ালগের (সিপিডি) গবেষণা পরিচালক খন্দকার গোলাম মোয়াজ্জেম প্রথম আলোকে বলেন, অর্থবছরের প্রথম ছয় মাসে রপ্তানি ও প্রবাসী আয়ের যে প্রবৃদ্ধি, তা আশাবাদী করার চেয়ে দুশ্চিন্তাই বাড়াচ্ছে। বর্তমানে বৈদেশিক লেনদেন ও রিজার্ভ চাপে রয়েছে। আয়ের উৎস যখন দুর্বল থাকবে, তখন ঋণনির্ভরতা বাড়বে। আর বৈদেশিক মুদ্রার লেনদেন ঋণনির্ভর হলে তাতে পরিস্থিতি আরও নাজুক হওয়ার আশঙ্কা রয়েছে।
রপ্তানি উন্নয়ন ব্যুরো বা ইপিবির গতকাল মঙ্গলবার পণ্য রপ্তানির সর্বশেষ যে তথ্য প্রকাশ করেছে, তাতে গত জুলাই-ডিসেম্বরে পণ্য রপ্তানি দাঁড়িয়েছে ২ হাজার ৭৫৪ কোটি মার্কিন ডলারে। আগের অর্থবছর; অর্থাৎ ২০২২-২৩ অর্থবছরের প্রথম ৬ মাসে তার পরিমাণ ছিল ২ হাজার ৭৩১ কোটি ডলারের। সেই হিসাবে পণ্য রপ্তানিতে প্রবৃদ্ধি দাঁড়ায় শূন্য দশমিক ৮৪ শতাংশে।
একক মাস হিসেবে ডিসেম্বরের পণ্য রপ্তানি বিবেচনা করলে ২০২২ সালের ডিসেম্বরের তুলনায় গত ডিসেম্বরে পণ্য রপ্তানি ১ শতাংশের বেশি কমেছে। ২০২২ সালের ডিসেম্বরে প্রায় ৫৩৭ কোটি ডলারের পণ্য রপ্তানি হয়, গত ডিসেম্বরে যা কমে ৫৩১ ডলারে দাঁড়িয়েছে।
গত ৬ মাসে মোট পণ্য রপ্তানির ৮৫ শতাংশই ছিল পোশাক খাতের। গত জুলাই-ডিসেম্বরে ২ হাজার ৩৩৯ কোটি ডলারের পণ্য রপ্তানি হয়। আগের অর্থবছরের একই সময়ে যার পরিমাণ ছিল ২ হাজার ৩০০ কোটি ডলার, তাতে এ খাতে প্রবৃদ্ধি ছিল ১ দশমিক ৭২ শতাংশ। চলতি অর্থবছরের প্রথম ছয় মাসে পোশাক খাতে পণ্য রপ্তানির লক্ষ্যমাত্রা ছিল ২ হাজার ৫৩৯ কোটি ডলারের। এ লক্ষ্যমাত্রার তুলনায় রপ্তানি ছিল প্রায় ৮ শতাংশ কম।
ইপিবি গতকাল পণ্য রপ্তানির হালনাগাদ পরিসংখ্যান প্রকাশ করে তাতে দেখা যায়, চলতি অর্থবছরের প্রথম ৬ মাসে তৈরি পোশাক ছাড়া অধিকাংশ পণ্যের রপ্তানি কমে গেছে। এর মধ্যে রয়েছে হিমায়িত খাদ্য, পাট ও পাটজাত পণ্য, হোম টেক্সটাইল, প্রকৌশল পণ্য ইত্যাদি।
তৈরি পোশাকশিল্পের মালিকদের সংগঠন বিজিএমইএ জানিয়েছে, শুধু গত ডিসেম্বরে প্রায় ৪৫৬ কোটি ডলারের তৈরি পোশাক রপ্তানি হয়। এই রপ্তানি গত বছরের নভেম্বরের তুলনায় ২ দশমিক ৩৫ শতাংশ কম। ২০২২ সালের ডিসেম্বরে ৪৬৬ কোটি ডলারের পোশাক রপ্তানি হয়েছিল।
গত ৬ মাসে তৈরি পোশাকের পর দ্বিতীয় সর্বোচ্চ ৫২ কোটি ৩০ লাখ ডলারের চামড়া ও চামড়াপণ্য রপ্তানি হয়েছে। এই রপ্তানি আগের অর্থবছরের একই সময়ের তুলনায় প্রায় ১৮ শতাংশ কম। তৃতীয় সর্বোচ্চ ৫১ কোটি ডলারের কৃষিপণ্য রপ্তানি হয়েছে। এই রপ্তানি আগের অর্থবছরের একই সময়ের তুলনায় ২ দশমিক ২৮ শতাংশ বেশি।
অন্যদিকে পাট ও পাটজাত পণ্যের রপ্তানি কমেছে প্রায় সোয়া ১০ শতাংশ। চলতি অর্থবছরের প্রথম ৬ মাসে ৪৪ কোটি ডলারের পাট ও পাটজাত পণ্য রপ্তানি হয়েছে। গত অর্থবছরের একই সময়ে এ খাতের রপ্তানির পরিমাণ ছিল প্রায় ৪৯ কোটি ডলার।"
2024-01-02 20:33:37,অবৈধভাবে ক্ষমতা দখলকারীরা দেশের উন্নয়নই করেনি: প্রধানমন্ত্রী,"অস্ত্রের জোরে সংবিধান লঙ্ঘন করে অবৈধভাবে ক্ষমতা দখলকারীরা দেশের কোনো উন্নয়ন করেনি বলে উল্লেখ করেছেন আওয়ামী লীগের সভাপতি ও প্রধানমন্ত্রী শেখ হাসিনা। আওয়ামী লীগের দলীয় প্রতীক নৌকায় ভোট চেয়ে তিনি বলেন, একমাত্র নৌকা ক্ষমতায় থাকলেই দেশের মানুষের ভাগ্যের পরিবর্তন হয়।
প্রধানমন্ত্রী শেখ হাসিনা আজ মঙ্গলবার বিকেলে ফরিদপুর সরকারি রাজেন্দ্র কলেজ মাঠে আয়েজিত এক নির্বাচনী জনসভায় দেওয়া ভাষণে এসব কথা বলেন।
আওয়ামী লীগের শাসনামলে দেশের উন্নয়ন-অগ্রযাত্রার খণ্ডচিত্র তুলে ধরেন প্রধানমন্ত্রী। তিনি বলেন, ‘আপনারা এই নৌকা মার্কায় ভোট দিয়ে স্বাধীনতা পেয়েছেন। এই নৌকা মার্কা ক্ষমতায় এলেই দেশের মানুষের উন্নতি হয়। অস্ত্র হাতে অবৈধভাবে সংবিধান লঙ্ঘন করে ক্ষমতা দখলকারীরা দেশের কোনো উন্নতি করে না। তাদের সময় দেশের কোনো উন্নতি হয়নি, উন্নতি হয়েছে একমাত্র আওয়ামী লীগ যখন ক্ষমতায় এসেছে।’
আওয়ামী লীগের সভাপতি বলেন, ‘আজ বাংলাদেশের মানুষের আর্থসামাজিক উন্নতি হয়েছে। আমরা দারিদ্র্যের হার ৪১ ভাগ থেকে ১৮ দশমিক ৭ ভাগে নামিয়ে এনেছি। হতদরিদ্র যেখানে ২৫ ভাগ ছিল সেখানে আজকে হতদরিদ্রের হার মাত্র ৫ দশমিক ৬ ভাগ। ইনশা আল্লাহ বাংলাদেশের মাটিতে কেউ হতদরিদ্র থাকবে না।’
দরিদ্র ও ভূমিহীন সব শ্রেণি–পেশার মানুষ এবং অনগ্রসর জনগোষ্ঠীকে বিনা মূল্যে ঘর করে জীবন-জীবিকার ব্যবস্থা করে দেওয়ার কথা উল্লেখ করেন প্রধানমন্ত্রী। তিনি বলেন, ‘বাংলাদেশের মানুষ খেয়েপরে সুখে–শান্তিতে বসবাস করবে, সে ব্যবস্থা আমরা করে দেব। আর একমাত্র নৌকা ক্ষমতায় থাকলে এটা সম্ভব।’ তিনি বলেন, ‘আমরা ডিজিটাল বাংলাদেশ করার প্রতিশ্রুতি দিয়েছিলাম, ডিজিটাল বাংলাদেশ গড়েছি। আর ২০৪১ সালের বাংলাদেশ হবে উন্নত সমৃদ্ধ প্রযুক্তিজ্ঞানসম্পন্ন তারুণ্যে সমৃদ্ধ স্মার্ট বাংলাদেশ। এটা হবে সেই ‘সোনার বাংলা’—যে বাংলাদেশ গড়ার স্বপ্ন জাতির পিতা একদিন দেখেছিলেন।’
তারুণ্যের শক্তি বাংলাদেশের অগ্রগতি উল্লেখ করে প্রধানমন্ত্রী তাঁর দলের প্রার্থীদের বিজয়ী করার জন্য সমাবেশস্থলে আসা ব্যক্তিদের ওয়াদা চান। জনতা সমস্বরে দুই হাত তুলে প্রধানমন্ত্রীকে সমর্থন জানায়।
আওয়ামী লীগের সভাপতি জনসভায় ফরিদপুর, রাজবাড়ী ও মাগুরার নির্বাচনী আসনের দলীয় প্রার্থীদের সঙ্গে জনগণকে পরিচয় করিয়ে দেন এবং তাঁদের জন্য ভোট প্রত্যাশা করেন। আওয়ামী লীগের সভাপতিমণ্ডলীর সদস্য ও ফরিদপুর-১ আসনের প্রার্থী আবদুর রহমান, মাগুরা-১ আসনের প্রার্থী ক্রিকেটার সাকিব আল হাসান ও ফরিদপুর-৩ আসনের প্রার্থী শামীম হক সভায় বক্তব্য দেন।"
2024-01-03 12:17:37,আবার শুরু হয়েছে ভর্তা প্রতিযোগিতা,"২০১৭ সালে জাতীয় পর্যায়ে যৌথভাবে প্রথমবারের মতো ভর্তা প্রতিযোগিতার আয়োজন করে এসিআই পিওর সরিষার তেল ও আনন্দ আলো। এরই ধারাবাহিকতায় শুরু হয়েছে ‘এসিআই পিওর সরিষার তেল–আনন্দ আলো জাতীয় ভর্তা প্রতিযোগিতা’র চতুর্থ পর্ব। সারা দেশের নারী-পুরুষ যে কেউ এ প্রতিযোগিতায় অংশ নিতে পারবেন। যেকোনো উপকরণ দিয়ে সরিষার তেলে বানানো ভর্তা এ প্রতিযোগিতার জন্য গ্রহণ করা হবে।
প্রাথমিক রাউন্ডে সর্বোচ্চ তিনটি ভর্তার রেসিপি পাঠাতে পারবেন একজন প্রতিযোগী। প্রাথমিক রাউন্ডে ভর্তা পাঠানোর শেষ তারিখ ১০ জানুয়ারি। ফেসবুকে fb/ACIPureFoods ঠিকানায় ইনবক্সে রেসিপি পাঠানো যাবে।
এ উপলক্ষে গত ২৬ ডিসেম্বর চ্যানেল আই ভবনে এক সংবাদ সম্মেলনে এবারের প্রতিযোগিতার বিস্তারিত তুলে ধরা হয়। রন্ধন বিশেষজ্ঞ কেকা ফেরদৌসী, এসিআই ফুড অ্যান্ড কমোডিটি ব্র্যান্ডসের বিজনেস ডিরেক্টর ফারিয়া ইয়াসমিন, আনন্দ আলোর সম্পাদক রেজানুর রহমান, এসিআই ফুডস লিমিটেডের হেড অব মার্কেটিং মো. তৌহিদুল খানসহ দেশবরেণ্য কয়েকজন রন্ধনশিল্পী সংবাদ সম্মেলনে বক্তব্য দেন। এ ছাড়া এসিআই ফুড অ্যান্ড কমোডিটি ব্র্যান্ডস ও আনন্দ আলোর ঊর্ধ্বতন কর্মকর্তারা এ সম্মেলনে উপস্থিত ছিলেন।"
2024-01-02 20:29:26,নির্বাচন সুষ্ঠু দেখানোর চেষ্টা করে লাভ নেই: গণতন্ত্র মঞ্চ,"গণতন্ত্র মঞ্চের নেতারা বলেছেন, নির্বাচনকে সুষ্ঠু দেখানোর চেষ্টা করে কোনো লাভ নেই। ৭ জানুয়ারির নির্বাচন ইতিমধ্যেই একটি তামাশার বিষয়ে পরিণত হয়েছে।
আজ মঙ্গলবার সকালে রাজধানীর কাকরাইল মোড়ে আয়োজিত এক সমাবেশে গণতন্ত্র মঞ্চের নেতারা এসব কথা বলেন। ‘একতরফা ভোট বর্জন করুন’ এমন আহ্বানে ওই সমাবেশ করা হয়।
সমাবেশে নেতারা বলেন, এই নির্বাচন ইতিমধ্যেই মানুষের ভোটাধিকার কেড়ে নেওয়ার একটি নাটক হিসেবে জনগণ ও আন্তর্জাতিক বিশ্বের কাছে প্রতিফলিত। ফলে এই নির্বাচন বন্ধ করে সংবিধানের ১২৩ অনুচ্ছেদ অনুযায়ী সংসদ ভেঙে, রাজনৈতিক সংকট সমাধান করে পরবর্তী ৯০ দিনের মধ্যে অংশগ্রহণমূলক নির্বাচন আয়োজনের ব্যবস্থা করতে হবে।
আওয়ামী লীগ নিজেদের মধ্যে সহিংসতা করছে অভিযোগ করে নেতারা বলেন, সরকারের ডামি নির্বাচনে এক নৌকা চার ভাগে বিভক্ত। এই ভাগাভাগির মধ্যেও নিজেদের সহিংসতা থামাতে পারছে না। তাই গণতন্ত্র মঞ্চের নেতারা সরকারকে তাদের সভা–সমাবেশ না থামিয়ে আওয়ামী লীগের সহিংসতা থামাতে পুলিশ পাঠাতে বলেন।
সমাবেশে পুলিশ মাইক ব্যবহার বন্ধ করে দিতে চাইলে এর নিন্দা জানিয়ে নেতারা বলেন, মাইক ব্যবহারের সাংবিধানিক অধিকার রয়েছে। এই একতরফা তামাশার নির্বাচন বর্জন করা জনগণের অধিকার এবং জনগণকে সেই আহ্বান জানানোও সাংবিধানিক অধিকার।
দেশে আইন সবার জন্য সমান নয়—এমন অভিযোগ করে গণতন্ত্র মঞ্চের নেতারা বলেন, সরকারপক্ষীয় ও আওয়ামী লীগের ছায়াতলে থাকা লোকজনের জন্য আইন একভাবে কাজ করে। আর বিরোধী অন্যান্য রাজনৈতিক দলের জন্য দেশে আইন আরেক রকম। দেশে এখন বিরোধিতাকারীদের বিরুদ্ধে ফরমায়েশি রায় দেওয়া হচ্ছে। এমনকি আন্তর্জাতিক খ্যাতিসম্পন্ন ব্যক্তি ড. মুহাম্মদ ইউনূসকেও দণ্ড দেওয়া হয়েছে।
বিএনপিকে নিষিদ্ধ করার চিন্তার বিষয়ে আওয়ামী লীগকে সাবধান করে দিয়ে নেতারা বলেন, অন্যের জন্য গর্ত খুঁড়লে নিজেরও সেই গর্তে পড়ার আশঙ্কা থাকে। এসব ফ্যাসিস্ট চিন্তা বাদ দিয়ে একতরফা নির্বাচন পরিহার করে গণতান্ত্রিক রূপান্তরের পথে এগোতে হলে একটি অংশগ্রহণমূলক নির্বাচন দরকার। সেই পথে যেতেই সরকারের আহ্বান জানান প্রতি গণতন্ত্র মঞ্চের নেতারা।
সমাবেশে সভাপতিত্ব করেন নাগরিক ঐক্যের সভাপতি মাহমুদুর রহমান মান্না। সমাবেশে অন্যদের মধ্যে বক্তব্য দেন বাংলাদেশের বিপ্লবী ওয়ার্কার্স পার্টির সাধারণ সম্পাদক সাইফুল হক, গণসংহতি আন্দোলনের প্রধান সমন্বয়কারী জোনায়েদ সাকি, ভাসানী অনুসারী পরিষদের আহ্বায়ক শেখ রফিকুল ইসলাম, রাষ্ট্র সংস্কার আন্দোলনের প্রধান সমন্বয়ক হাসনাত কাইয়ুম, জাতীয় সমাজতান্ত্রিক দলের (জেএসডি) সাধারণ সম্পাদক শহীদ উদ্দীন মাহমুদ। সমাবেশ পরিচালনা করেন নাগরিক ঐক্যের সাধারণ সম্পাদক শহীদুল্লাহ কায়সার।"
2024-01-02 20:27:17,"জাপার স্বতন্ত্র প্রার্থী নয়, আওয়ামী লীগের স্বতন্ত্র প্রার্থীর পক্ষে থাকার পাল্টা ঘোষণা","এর আগে গত বৃহস্পতিবার সন্ধ্যায় আশুগঞ্জের একটি হোটেলে সরাইল উপজেলা আওয়ামী লীগের সভাপতি নাজমুল হোসেন, সাধারণ সম্পাদক ও সংরক্ষিত নারী আসনের সংসদ সদস্য উম্মে ফাতেমা নাজমা বেগম, সাংগঠনিক সম্পাদক সাইফুল ইসলাম ঠাকুর সভা করে ঘোষণা দিয়েছিলেন, তাঁরাও জাপার প্রার্থীর পক্ষে কাজ করবেন না। তবে তাঁরা আওয়ামী লীগের স্বতন্ত্র প্রার্থীর পক্ষে নয়, এ নির্বাচনে কাজ করবেন আরেক স্বতন্ত্র প্রার্থী জাপার বহিষ্কৃত নেতা জিয়াউল হক মৃধার (ঈগল প্রতীক) পক্ষে। ওই সভায় উপজেলার ৯টি ইউনিয়ন শাখা আওয়ামী লীগের সভাপতি-সাধারণ সম্পাদকেরা উপস্থিত ছিলেন।
দলীয় ও স্থানীয় সূত্রে জানা গেছে, জিয়াউল হক মৃধা এ আসনে ২০০৮ ও ২০১৪ সালের সংসদ নির্বাচনে মহাজোটের মনোনীত (লাঙ্গল) হিসেবে সংসদ সদস্য নির্বাচিত হন। কিন্তু ২০১৮ সালের একাদশ সংসদ নির্বাচনেও আওয়ামী লীগ এ আসনে দলীয় প্রার্থী না দিয়ে মহাজোটের প্রধান শরিক জাপাকে ছেড়ে দেয়। ওই নির্বাচনে জিয়াউল হক মৃধার জামাতা রেজাউল ইসলাম ভূঁইয়াকে দেওয়া হয়েছিল লাঙ্গল প্রতীক। তবে সুবিধা করতে না পেরে নির্বাচনের দুই দিন আগে রেজাউল নির্বাচন থেকে সরে দাঁড়ান। জিয়াউল হক মৃধা স্বতন্ত্র প্রার্থী হয়ে বিএনপির প্রার্থী উকিল আবদুস সাত্তার ভূঁইয়ার কাছে পরাজিত হন। ওই নির্বাচনে স্বতন্ত্র প্রার্থী ছিলেন মঈন উদ্দিন। তিনি এবারও স্বতন্ত্র প্রার্থী।
আবু তালেব প্রথম আলোকে বলেন, ‘১৭ ডিসেম্বর জোটের প্রার্থীর (লাঙ্গল) জন্য আমাদের নৌকার প্রার্থীকে প্রত্যাহার করা হয়েছে। কিন্তু এখানে লাঙ্গল প্রতীক প্রার্থীর শ্বশুরও স্বতন্ত্র প্রার্থী হয়েছেন। তাঁদের দ্বন্দ্ব শেষ হচ্ছে না। তাঁদের বিরোধের কারণে আমরা জামাই-শ্বশুর কারও পক্ষেই থাকতে পারছি না। এ ছাড়া আমরা ২৬ ডিসেম্বর পর্যন্ত অপেক্ষা করেছি। কেন্দ্র বা জেলা থেকে কোনো নির্দেশনা আসে কি না। এমনকি উপজেলা থেকেও কোনো নির্দেশনা পাচ্ছিলাম না। ২৬ ডিসেম্বর থেকে আমরা কলার ছড়ির পক্ষে কাজ শুরু করি। এরপর ২৮ ডিসেম্বর উপজেলার তিন নেতা আমাদের বলেন ঈগলের নির্বাচন করার জন্য। তাঁরা আমাদের ওপরের নির্দেশ আছে বলে জানান। আমরা তখন তাঁদের লিখিত নির্দেশনা দেখাতে বলেছি। তাঁরা তখন মৌখিক নির্দেশনার কথা বলেন। আমরা বলেছি, চারটি ইউনিয়নের মাঠপর্যায়ের নেতা-কর্মীরা ইতিমধ্যে কলার ছড়ির পক্ষে নেমে গেছেন, তাঁদের ফিরিয়ে আনা কঠিন হবে। আমাদের এখন ঘোষণা হচ্ছে, আমরা কলার ছড়ির নির্বাচন চালিয়ে যাব।’"
2024-01-02 20:33:53,"শাম্মীর সুযোগ শেষ, আতঙ্ক-উৎকণ্ঠায় আওয়ামী লীগ, পংকজ সমর্থকদের মহড়া","মেহেন্দীগঞ্জের পৌর শহরের পাতারহাট বন্দর। আজ মঙ্গলবার হাটের দিন। কিন্তু হাটের ব্যস্ততা ছাপিয়ে যায় যখন ঢাকা থেকে খবর আসে, শাম্মী আহম্মেদের প্রার্থিতা লিভ টু আপিলেও খারিজ হয়ে গেছে। ততক্ষণে শহরে খণ্ড খণ্ড মহড়া দিয়ে আনন্দ-উল্লাসে মেতে ওঠেন স্বতন্ত্র প্রার্থী সংসদ সদস্য পংকজ নাথের সমর্থকেরা। তাঁদের মুখে স্লোগান, ‘আইয়ো, আইয়ো...।’ স্থানীয় চা-দোকানির কাছে ওই স্লোগানের মানে জিজ্ঞেস করলে তিনি হেসে বললেন, ‘শাম্মীর লোকদের ডাকছে ওরা।’
ততক্ষণে আতঙ্কে যে যাঁর মতো আত্মগোপনে চলে যান আওয়ামী লীগের নেতা-কর্মীরা। নেতাদের ফোন বন্ধ। অনেকের খোলা থাকলেও ধরছেন না। সকালে পাতারহাট বন্দরে পৌঁছে শাম্মীর ঘনিষ্ঠ এক কর্মীর সঙ্গে কথা বলার সময় তাঁকে বেশ উদ্বিগ্ন লাগছিল। বলছিলেন, ‘রাতে কেউ ঘুমাইনি। আজ কি–না–কি হয়! আজ আপা (শাম্মী) প্রার্থিতা ফিরে না পেলে আমাদের ওরা এলাকায় থাকতে দেবে না।’
তখন বেলা পৌনে ১১টা। কথা বলতে বলতে তাঁর ফোন বেজে ওঠে। ফোনের অন্য প্রান্ত থেকে কেউ জানান, শাম্মীর প্রার্থিতা আপিলেও খারিজ হয়ে গেছে। মুহূর্তেই ওই কর্মীর মুখ ফ্যাকাশে হয়ে যায়। উৎকণ্ঠা আর আতঙ্কে দ্রুত কথা থামিয়ে তিনি নিরাপদে চলে যান। এরপর তাঁকে ফোনেও পাওয়া যায়নি। শহরের মোড়ে সাদাপোশাকে অস্ত্রধারী পুলিশ, কোস্টগার্ড সদস্যদের টহল দিতে দেখা গেছে।
বরিশাল-৪ (মেহেন্দীগঞ্জ-হিজলা) আসনে এবার আওয়ামী লীগের মনোনয়ন পেয়েছিলেন দলের কেন্দ্রীয় আন্তর্জাতিক বিষয়ক সম্পাদক শাম্মী আহম্মেদ। দলীয় মনোনয়নবঞ্চিত হয়ে স্বতন্ত্র প্রার্থী হয়েছেন বর্তমান সংসদ সদস্য পংকজ নাথ। পরে শাম্মীর বিরুদ্ধে পংকজ দ্বৈত নাগরিকত্বের অভিযোগ দিলে রিটার্নিং কর্মকর্তা শাম্মীর মনোনয়ন বাতিল করেন।
পরে নির্বাচন কমিশন (ইসি) ও উচ্চ আদালতে আপিল করেও প্রার্থিতা ফিরে পাননি শাম্মী আহমেদ। হাইকোর্টের আদেশের বিরুদ্ধে আপিল বিভাগের চেম্বার আদালতে গিয়ে ১৯ ডিসেম্বর ‘নো অর্ডার’ পান শাম্মী আহমেদ। এ অবস্থায় প্রার্থিতা ফিরে পাওয়াসহ প্রতীক বরাদ্দের নির্দেশনা চেয়ে আপিল বিভাগে আবেদন করেছিলেন তিনি। আজ প্রধান বিচারপতি ওবায়দুল হাসানের নেতৃত্বাধীন ছয় সদস্যের বেঞ্চে আপিলটি খারিজ হয়ে যায়।
আজ সকালে লঞ্চে মেহেন্দীগঞ্জ স্টিমার ঘাটে নেমে রিকশায় পাতারহাট বন্দরে যেতে যেতে রিকশাচালক রুবেল সরদারের সঙ্গে কথা হয়। তিনি বললেন, ‘শাম্মী আহম্মেদ এবার মনোনয়ন পাওনের পর এলাকায় শান্তি আইছিল। কিন্তু হের মনোনয়ন বাতিল হওনের পর আবার এমপির (পংকজ) লোকদের দাপট বহাল হয়। জানি না আইজকা (মঙ্গলবার) আদালতে কী হয়! তিনি (শাম্মী) ইলেকশন করতে না পারলে আবার আমাগোর এলাকা এমপির লোকগোর হাতেই যাইব।’ শুধু রুবেলই নন; পাতারহাট বন্দরের অনেকের সঙ্গে কথা বলেই এমন উৎকণ্ঠার কথা জানা গেল।
দলীয় নেতা-কর্মী ও ভোটারদের সঙ্গে কথা বলে জানা যায়, মেহেন্দীগঞ্জ ও হিজলা নিয়ে গঠিত বরিশাল-৪ আসনের দুই উপজেলা আওয়ামী লীগ ও সাংগঠনিক উপজেলা কাজীরহাটের নেতা-কর্মীরা আগে থেকেই সংসদ সদস্য পংকজ নাথের বিরুদ্ধে এককাট্টা। তাঁদের অভিযোগ, পংকজ নাথ দল বাদ দিয়ে নিজের লোকদের নিয়ে একটি বলয় তৈরি করে বিভিন্ন ইউনিয়ন, পৌরসভা ও উপজেলা পরিষদ নির্বাচনে দলীয় প্রার্থীদের বিরুদ্ধে স্বতন্ত্র প্রার্থী করে হারিয়েছেন। এসব দ্বন্দ্বে ১০ বছরে অন্তত ১১ জন দলীয় নেতা-কর্মী খুন হয়েছেন বলেও অভিযোগ আছে। এর পরিপ্রেক্ষিতে ২০২২ সালের ১১ সেপ্টেম্বর শৃঙ্খলা ভঙ্গের অভিযোগে আওয়ামী লীগের সব পদ থেকে পংকজ নাথকে অব্যাহতি দেওয়া হয়।
সূত্র জানায়, পংকজকে অব্যাহতি দেওয়ার পর এলাকার রাজনীতিতে সক্রিয় হন শাম্মী আহম্মেদ। শাম্মীর বাবা প্রয়াত মহিউদ্দীন আহম্মেদ জেলা আওয়ামী লীগের সভাপতি, সাধারণ সম্পাদক ও কয়েকবারের সংসদ সদস্য ছিলেন। শাম্মী এলাকার রাজনীতিতে সক্রিয় হওয়ার পর তিনটি উপজেলায় নেতা-কর্মীরা তাঁর পক্ষে এককাট্টা হয়ে পংকজকে ঠেকাতে মাঠে নামেন। দলীয় মনোনয়ন পাওয়ার মধ্য দিয়ে সফলও হয়েছিলেন তাঁরা। কিন্তু পংকজ নাথ তাঁর বিরুদ্ধে দ্বৈত নাগরিকত্বের অভিযোগ তুলে শাম্মীর সেই অগ্রযাত্রা মাঝপথে থামিয়ে দেন।
শাম্মীর প্রার্থিতা বাতিল হওয়ার পর থেকে তিন উপজেলার আওয়ামী লীগের নেতা-কর্মীরা বলে আসছিলেন, শাম্মী প্রার্থিতা ফিরে না পেলেও দলের কেউ পংকজের পক্ষে মাঠে নামবেন না। আজ দুপুরে মেহেন্দীগঞ্জ উপজেলা আওয়ামী লীগের সভাপতি ও পৌর মেয়র কামাল উদ্দীন খানের বাড়িতে গিয়েও তাঁকে পাওয়া যায়নি। ফোনেও সাড়া মেলেনি। হিজলা উপজেলা সভাপতি সুলতান মাহমুদের ফোন বন্ধ।
মেহেন্দীগঞ্জ উপজেলা আওয়ামী লীগের সদস্য ও শাম্মীর স্বজন সৈয়দ মনির বিকেলে প্রথম আলোকে বলেন, আপিল খারিজ হওয়ার পর দুপুর থেকে মেহেন্দীগঞ্জে নেতা-কর্মীদের বাড়িতে বাড়িতে হামলা-হুমকি দিয়ে ত্রাস সৃষ্টি করা হচ্ছে। বিকেলে শ্রীপুর ইউনিয়ন আওয়ামী লীগের সভাপতি মাহমুদ ব্যাপারীর বাড়িতে ধারালো অস্ত্র নিয়ে ঘেরাও করে হুমকি দেওয়া হয়েছে। নেতা-কর্মীরা এখন নিরাপত্তাহীনতায় ভুগছেন। তিনি বলেন, পংকজ নাথকে দলের সব পদ থেকে অব্যাহতি দেওয়া হয়েছে। তিনি এখন দলের কেউ নন। তাঁর পক্ষে মাঠে নামার প্রশ্নই ওঠে না।
বরিশাল-৪ আসনে জাতীয় পার্টির প্রার্থী মিজানুর রহমান। শাম্মী আহম্মেদের প্রার্থিতা বাতিল হওয়ায় এখন তিনিই মূল প্রতিদ্বন্দ্বী। তবে এলাকায় শক্ত অবস্থান না থাকায় পংকজ নাথের সমর্থকেরা এখন পুরো মাঠের নিয়ন্ত্রণ নিয়েছেন।
অভিযোগের বিষয়ে পংকজ নাথের ঘনিষ্ঠ উপজেলা আওয়ামী লীগের উপদেষ্টা কমিটির সদস্য সুভাষ চন্দ্র সরকার প্রথম আলোকে বলেন, ‘মুক্তিযুদ্ধের সপক্ষের শক্তি হিসেবে আমরা সবাই ঐক্যবদ্ধ থাকতে চাই। পংকজ নাথ দলের বাইরের কেউ নন। আমরা আওয়ামী লীগের সবাইকে নিয়েই ঐক্যবদ্ধভাবে নির্বাচন করতে চাই। পংকজ নাথ এমন নির্দেশনাই আমাদের দিয়েছেন।’ হামলা-হুমকির বিষয়ে বলেন, পংকজ নাথ সমর্থকদের ফোন করে সবাইকে শান্ত থাকার নির্দেশ দিয়েছেন। এরপরও যদি কেউ এমন করেন, তাহলে সেই কাজের সমর্থন দেবেন না তাঁরা।"
2024-01-02 20:25:31,তিন জনপ্রতিনিধির বিরুদ্ধে স্বতন্ত্র প্রার্থীর সমর্থকদের ভয়ভীতি দেখানোর অভিযোগ,"ব্রাহ্মণবাড়িয়া-২ (সরাইল-আশুগঞ্জ) আসনের আওয়ামী লীগের সংসদ সদস্য শাহজাহান আলমসহ তিন জনপ্রতিনিধির বিরুদ্ধে স্বতন্ত্র প্রার্থী মো. মঈন উদ্দিনের কর্মী-সমর্থকদের ভয়ভীতি দেখানোর অভিযোগ উঠেছে। স্বতন্ত্র প্রার্থী নিজেই অনলাইনে রিটার্নিং কর্মকর্তা ও জেলা প্রশাসকের কাছে ই-মেইলে লিখিত অভিযোগ করেছেন।
রিটার্নিং কর্মকর্তা মোহাম্মদ হাবিবুর রহমান প্রথম আলোকে বলেন, ‘ওই স্বতন্ত্র প্রার্থীর অভিযোগ এখনো হাতে পাইনি। অভিযোগ পেলে তদন্ত সাপেক্ষে ব্যবস্থা নেওয়া হবে।’ তিনি বলেন, কোনো সরকারি কর্মকর্তা ও নির্বাচিত জনপ্রতিনিধি সরকারি গাড়ি ব্যবহার করে প্রচারণায় অংশ নিতে পারবেন না।
মঈন উদ্দিন কেন্দ্রীয় স্বেচ্ছাসেবক লীগের জ্যেষ্ঠ সহসভাপতি। এবারের নির্বাচনে ব্রাহ্মণবাড়িয়া-২ আসনে আওয়ামী লীগের প্রার্থী হয়েছিলেন সংসদ সদস্য শাহজাহান আলম। জাতীয় পার্টির সঙ্গে আসন সমঝোতায় আসনটি আওয়ামী লীগ ছেড়ে দিলে শাহজাহান আলম মনোনয়ন প্রত্যাহার করে নেন। এখানে জাতীয় পার্টির অতিরিক্ত মহাসচিব ও সভাপতিমণ্ডলীর সদস্য রেজাউল ইসলাম ভূঁইয়া মনোনয়ন পেয়েছেন। কিন্তু স্থানীয় আওয়ামী লীগ ও জাপার একটি অংশ তাঁকে মেনে নিচ্ছে না। এখানে জাতীয় পার্টির টানা দুবারের সাবেক সংসদ সদস্য জিয়াউল হক মৃধা (ঈগল) স্বতন্ত্র প্রার্থী হয়েছেন। তিনি রওশনপন্থী হিসেবে পরিচিত। জি এম কাদেরের বিরুদ্ধে মামলা করে দল থেকে বহিষ্কৃত হয়েছিলেন তিনি।
স্থানীয় নেতা-কর্মীরা জানান, ব্রাহ্মণবাড়িয়া-২ আসনে মঈন উদ্দিনকে ঠেকাতে উপজেলা আওয়ামী লীগের সাধারণ সম্পাদক ও সংরক্ষিত মহিলা আসনের সংসদ সদস্য উম্মে ফাতেমা নাজমা বেগম, আশুগঞ্জ উপজেলা পরিষদের চেয়ারম্যান ও উপজেলা আওয়ামী লীগের যুগ্ম আহ্বায়ক হানিফ মুন্সী, সরাইল উপজেলা পরিষদের চেয়ারম্যান ও উপজেলা আওয়ামী লীগের সাবেক সাধারণ সম্পাদক রফিক উদ্দিন ঠাকুর, তাঁর ছেলে সরাইল উপজেলা আওয়ামী লীগের সাংগঠনিক সম্পাদক সাইফুল ইসলাম ঠাকুরসহ সরাইল ও আশুগঞ্জ উপজেলা আওয়ামী লীগের নেতা-কর্মীরা সভা করে জিয়াউল হকের পক্ষে কাজ করছেন।
লিখিত অভিযোগে মঈন উদ্দিন উল্লেখ করেছেন, সরাইল উপজেলা পরিষদের চেয়ারম্যান রফিক উদ্দিন ও আশুগঞ্জ উপজেলা পরিষদের চেয়ারম্যান হানিফ মুন্সী ও সংসদ সদস্য শাহজাহান আলম তাঁকে হারাতে এককাট্টা হয়েছেন। তাঁরা সরকারি গাড়ি ব্যবহার করে দুই উপজেলার বিভিন্ন জায়গায় গিয়ে ও মুঠোফোনে তাঁর কর্মী-সমর্থকসহ সাধারণ ভোটারদের হুমকি-ধমকি দিচ্ছেন। এ জন্য তাঁর কর্মী-সমর্থক ও ভোটারদের মধ্যে আতঙ্ক তৈরি হয়েছে, যা নিরপেক্ষ ও গ্রহণযোগ্য নির্বাচনের পরিপন্থী এবং শাস্তিযোগ্য অপরাধ। তাঁরা গণপ্রতিনিধিত্ব আদেশ ও নির্বাচনী আচরণবিধি অনুযায়ী অপরাধ করেছেন। তাঁদের বিরুদ্ধে জরুরি ব্যবস্থা নিতে রিটার্নিং কর্মকর্তাকে অনুরোধ জানিয়েছেন তিনি।
স্বতন্ত্র প্রার্থীর ভাই ইখতিয়ার উদ্দিন আহমদ প্রথম আলোকে বলেন, ভয়ভীতি দেখানোসহ হুমকি আশুগঞ্জ ও সরাইল উপজেলা পরিষদের চেয়ারম্যান সরকারি গাড়ি ব্যবহার করে স্বতন্ত্র প্রার্থী জিয়াউল হকের নির্বাচনী জনসভায় যোগ দিচ্ছেন। আচরণবিধি অনুযায়ী, তাঁরা নির্বাচনী প্রচারণায় সরকারি গাড়ি ব্যবহার করতে পারেন না। তাঁরা বিভিন্ন অপপ্রচারও চালাচ্ছেন।
অভিযোগের বিষয়ে আশুগঞ্জ উপজেলা পরিষদের চেয়ারম্যান হানিফ মুন্সী বলেন, ‘অফিসের কাজে আমি সরকারি গাড়ি ব্যবহার করি এবং ব্যস্ত থাকি। অন্য কাজে সরকারি গাড়ি ব্যবহার করি না। তিনি (মঈন উদ্দিন) আমার কাছে এসেছিলেন। তাঁর পক্ষে নির্বাচন করার জন্য বলেছিলেন। আমি তাঁর পক্ষে যাইনি।’ তিনি বলেন, ‘জিয়াউল হক মৃধা ভালো লোক। তাই তাঁর পক্ষে নির্বাচন করছি। জিয়াউল হকের জনসভায় অনেক লোকজন হয়েছে বলে কলার ছড়ি প্রতীকের প্রার্থী আমার বিরুদ্ধে মিথ্যা অভিযোগ করেছেন।’
অভিযোগের বিষয়ে সরাইল উপজেলা পরিষদের চেয়ারম্যান রফিক উদ্দিন ঠাকুরের মুঠোফোনে একাধিকবার কল করলেও তাঁর বক্তব্য পাওয়া যায়নি। সংসদ সদস্য শাহজাহান আলম প্রথম আলোকে বলেন, ‘মিথ্যা, বানোয়াট ও কাল্পনিক অভিযোগ। আমি সরকারি গাড়ি ব্যবহার করে এ রকম কোনো প্রচারণার সঙ্গে জড়িত না।’"
2024-01-02 20:21:20,ব্যায়ামে আকার বাড়ে মস্তিষ্কের,"শরীরচর্চায় স্বাস্থ্য যেমন ভালো থাকে, তেমনি মনও থাকে প্রফুল্ল। তবে সম্প্রতি এক গবেষণায় দেখা গেছে, যাঁরা শরীরচর্চা অর্থাৎ ব্যায়াম করেন, তাঁদের মস্তিষ্কের আকারও অন্যদের চেয়ে বড় হয়। ব্যায়াম করলে মস্তিষ্কের যে অংশ স্মৃতিশক্তি ও শেখার কাজ করে, সেই অংশের কর্মক্ষমতাও বাড়ে।
গবেষণাটি করেছেন যুক্তরাষ্ট্রের ওয়াশিংটন বিশ্ববিদ্যালয় এবং প্যাসিফিক নিউরোসায়েন্সেস ইনস্টিটিউটের ব্রেইন হেলথ সেন্টারের একদল গবেষক। চলতি সপ্তাহে জার্নাল অব আলঝেইমার ডিজিজে এক্সারসাইজ-রিলেটেড ফিজিক্যাল অ্যাকটিভিটি রিলেটেড টু ব্রেইন নামে প্রকাশিত হয়েছে।
গবেষকেরা ১০ হাজার ১২৫ জনের এমআরআই (ম্যাগনেটিক রেজোন্যান্স ইমেজিং) ফলাফল বিশ্লেষণ করে গবেষণাটি করেছেন। তাতে দেখা গেছে, মস্তিষ্কের যে অংশটি স্মৃতিশক্তি ও কোনো কিছু শেখায় গুরুত্বপূর্ণ ভূমিকা রাখে, ব্যায়ামের সঙ্গে সেসব অংশের গভীর সম্পর্ক রয়েছে।
গবেষণায় উঠে এসেছে, কেউ দিনে ৪ হাজার কদমের কম হাঁটলে তাঁর মস্তিষ্কেও এর ইতিবাচক প্রভাব পড়ে। আর যাঁরা প্রতিদিন হাঁটেন বা দৌড়ান, তাঁদের মস্তিষ্কের সিদ্ধান্ত গ্রহণ ক্ষমতা ও স্মৃতিশক্তি ধরে রাখার কাজ যেই অংশটি করে, সেই অংশের কর্মদক্ষতার পাশাপাশি আকারও বাড়ে।
গবেষকেরা বলছেন, এই গবেষণার মাধ্যমে দেখা যাচ্ছে হাঁটা বা দৌড়ানোর মতো শরীরচর্চা কেউ যদি নিয়মিত করেন, তাহলে তাঁর স্বাস্থ্য যেমন ভালো থাকে, তেমনি এর বড় প্রভাব পড়ে মস্তিষ্কেও।
গবেষণাটিতে নেতৃত্ব দিয়েছেন সাইরাস এ রাজি। গবেষণার ফলাফল তুলে ধরে তিনি বলেন, ‘কেউ যদি শারীরিকভাবে সক্রিয় থাকেন অর্থাৎ কায়িক পরিশ্রম করেন, তাহলে তা তাঁর মস্তিষ্কের জন্য ভালো। আগেও এ নিয়ে গবেষণা হয়েছে। আমাদের গবেষণাতেও তারই প্রমাণ পাওয়া গেল।’
সাইরাস এ রাজি আরও বলেন, ‘শরীরচর্চা বা ব্যায়াম শুধু ডিমেনশিয়ার ঝুঁকি কমায় না, একই সঙ্গে তা মস্তিষ্কের আকার ঠিক রাখতেও সাহায্য করে। বয়স বাড়তে থাকলে বিষয়টি গুরুত্বপূর্ণ।’
গবেষণাটির সহলেখক সোমায়েহ মেইসামি বলেন, ‘আমাদের গবেষণায় দেখা গেছে নিয়মিত শরীরচর্চায় মস্তিষ্কের আকার বাড়ে। বিষয়টি নিয়ে জানতে আরও বড় পরিসরে গবেষণা প্রয়োজন।’"
2024-01-02 20:31:09,১১ দেশের ৮০ জন নির্বাচন পর্যবেক্ষক আসার প্রস্তুতি চূড়ান্ত,"দ্বাদশ জাতীয় সংসদ নির্বাচন পর্যবেক্ষণের জন্য ১১টি দেশের অন্তত ৮০ জন পর্যবেক্ষকের বাংলাদেশে আসার বিষয়টি চূড়ান্ত হয়েছে। আগামী কয়েক দিনে পর্যবেক্ষকের সংখ্যা বাড়তে পারে। এ ছাড়া ৭ জানুয়ারি অনুষ্ঠেয় ভোটের খবর সংগ্রহের জন্য বিভিন্ন দেশ থেকে প্রায় ৫০ জন গণমাধ্যমকর্মীর বাংলাদেশে আসার বিষয়টি চূড়ান্ত হয়েছে। জাতীয় সংসদ নির্বাচন পর্যবেক্ষণের জন্য এবার প্রায় দেড় শ বিদেশি পর্যবেক্ষক ও গণমাধ্যমকর্মী মিলিয়ে ২২৭ জন আবেদন করেছিলেন।
আজ মঙ্গলবার নির্বাচন কমিশন (ইসি) সচিবালয় এবং পররাষ্ট্র মন্ত্রণালয়ের কর্মকর্তাদের সঙ্গে কথা বলে বিদেশি পর্যবেক্ষক ও গণমাধ্যমকর্মীদের উপস্থিতির বিষয়ে এ তথ্য পাওয়া গেছে।
নির্বাচনের প্রস্তুতির সঙ্গে যুক্ত কর্মকর্তারা জানিয়েছেন, দ্বাদশ জাতীয় সংসদ নির্বাচন পর্যবেক্ষণের জন্য ইসির পক্ষ থেকে বিভিন্ন দেশে আন্তর্জাতিক পর্যবেক্ষক ও সাংবাদিকদের নির্বাচন পর্যবেক্ষণে আমন্ত্রণ জানানো হয়। ওই আবেদনে সাড়া দিয়ে এখন পর্যন্ত রাশিয়া, চীন, জাপান, ভারত, নাইজেরিয়া, গাম্বিয়া, লেবানন, জর্ডান, ফিলিস্তিন, মরিশাসসহ ১১টি দেশের ৮০ জনের মতো নির্বাচন পর্যবেক্ষকের বাংলাদেশে আসার প্রস্তুতি প্রায় চূড়ান্ত হয়েছে। বাংলাদেশে যেসব বিদেশি পর্যবেক্ষক আসছেন, তাঁদের একটি অংশ আমন্ত্রিত এবং বাকিরা নিজেদের উদ্যোগে বাংলাদেশে আসছেন।
সংশ্লিষ্ট একজন কর্মকর্তা আজ বিকেলে প্রথম আলোকে জানান, রাষ্ট্রীয়ভাবে, প্রাতিষ্ঠানিকভাবে ও ব্যক্তিগতভাবে—এই তিন শ্রেণিতে বিদেশি পর্যবেক্ষকেরা জাতীয় সংসদ নির্বাচন পর্যবেক্ষণের কাজটি করবেন। এদের মধ্যে রাশিয়া, ভারত, মরিশাস, শ্রীলঙ্কার নির্বাচন কমিশনের প্রতিনিধি থাকছেন। সংস্থা হিসেবে ইউরোপীয় ইউনিয়ন, ন্যাশনাল ডেমোক্রেটিক ইনস্টিটিউট (এনডিআই) এবং ইন্টারন্যাশনাল রিপাবলিকান ইনস্টিটিউট (আইআরআই), কমনওয়েলথ, ইসলামি সহযোগিতা সংস্থা, আরব পার্লামেন্ট এবং আফ্রিকান ইলেক্টোরাল অ্যালায়েন্স নির্বাচন পর্যবেক্ষণে যুক্ত থাকবে।
আমন্ত্রিত ও স্বেচ্ছায় আসা পর্যবেক্ষকদের সম্পর্কে জানতে চাইলে একজন কর্মকর্তা বলেন, নির্বাচন কমিশনের আমন্ত্রণে যেসব বিদেশি পর্যবেক্ষণে আসবেন, তাঁদের বাংলাদেশে থাকার সময় থাকা–খাওয়াসহ প্রয়োজনীয় সব খরচ বাংলাদেশ বহন করবে। আর যাঁরা নিজেদের উদ্যোগে আসবেন, তাঁদের নিজেদেরই পুরো খরচ বহন করতে হবে।
দ্বাদশ জাতীয় সংসদ নির্বাচন পর্যবেক্ষণের জন্য সব মিলিয়ে ২২৭ জন বিদেশি নির্বাচন কমিশনে আবেদন করেছিলেন। তাঁদের মধ্যে ১৫৬ জন পর্যবেক্ষক এবং ৭১ জন বিদেশি সাংবাদিক। বিদেশি পর্যবেক্ষকদের মধ্যে বাংলাদেশে কর্মরত বিভিন্ন দেশের কূটনীতিকেরাও ছিলেন।"
2024-01-02 20:17:54,গাজা: একবিংশ শতাব্দীতে নির্মিত হচ্ছে মৃত্যুপুরী,"ভাবতে অবাক লাগে, একবিংশ শতাব্দীতেও নারকীয় সব ঘটনা ঘটে চলেছে। প্রতিদিন নির্বিচার শিশু-নারীসহ শত শত বেসামরিক নাগরিককে হত্যা করা হচ্ছে, অথচ বিশ্ববাসী একপ্রকার নীরব।
গাজায় এ পর্যন্ত ২১ হাজারের বেশি মানুষকে হত্যা করা হয়েছে। প্রথমে ভাবা হয়েছিল ইসরায়েল গাজায় প্রতিশোধমূলক পাল্টা হামলা চালাচ্ছে। কিন্তু দেড় মাস পর এবং ২১ হাজার মানুষ হত্যার পরও যখন তারা থামছে না, তখন বুঝতে হয় যে ইসরায়েল ও নেতানিয়াহু গংয়ের রয়েছে আরও গভীর কোনো অ্যাজেন্ডা। তাই আন্তর্জাতিক চাপ বাড়ার আগেই তিনি তড়িঘড়ি করে জানিয়ে দিয়েছেন যুদ্ধ দীর্ঘায়িত হবে।
বোঝা যাচ্ছে, এ সুযোগ কাজে লাগিয়ে তারা গাজায় ফিলিস্তিনের ভূখণ্ডে নিজ দেশের সম্প্রসারণ ঘটাবে। পশ্চিম তীরে তারা বসতি স্থাপনকারীদের অস্ত্র দিয়ে ও সামরিক সমর্থন জুগিয়ে অনেক দিন ধরেই এ সম্প্রসারণের কাজ চালিয়ে যাচ্ছে।
ইসরায়েল রাষ্ট্র প্রতিষ্ঠার পেছনে প্রথম পর্যায়ে যুক্তরাজ্যের ভূমিকা মুখ্য হলেও অচিরেই যুক্তরাষ্ট্র তাদের প্রধান পৃষ্ঠপোষক হয়ে ওঠে। ৭ অক্টোবর দক্ষিণ ইসরায়েলে হামাসের মারাত্মক হামলাকে সন্ত্রাসী হিসেবে নিন্দা জানিয়েও তো বলতে হবে, প্রথম উসকানিদাতা কারা।
আজ যে ফিলিস্তিনিদের ব্যাপক সমর্থন পাচ্ছে হামাস বা হিজবুল্লাহর মতো স্বাধীনতাকামী সংগঠন, তার পেছনে ইসরায়েল ও তার পশ্চিমা মিত্রদের ভূমিকাই তো প্রধান। এ অঞ্চলের বাস্তুচ্যুত ফিলিস্তিনিদের একটি রাষ্ট্র প্রতিষ্ঠা কি ন্যায্য ছিল না?
৭ অক্টোবরের ঘটনার পরপরই যুক্তরাষ্ট্র, যুক্তরাজ্যসহ পশ্চিম ইউরোপের রাষ্ট্রনায়কেরা প্রত্যেকে স্বয়ং ইসরায়েলে উড়ে গিয়ে নেতানিয়াহুকে সমর্থন জানিয়েছেন এবং মদদ দিয়ে এসেছেন। যুক্তরাষ্ট্র বিলিয়ন ডলারের মারণাস্ত্র দিয়েছে, একই পরিমাণ নগদ অর্থসহায়তাও দিয়েছে, যা সেই থেকে ফিলিস্তিনি নাগরিকদের নির্বিচার হত্যায় ব্যবহার করা হচ্ছে। নির্বিচার হত্যাযজ্ঞ নিশ্চিত করতে লোহিত সাগরেও তারা যুদ্ধজাহাজ পাঠিয়েছে। ই
সরায়েলি আগ্রাসন থেকে হাসপাতাল, স্কুল, শরণার্থীশিবির—কোনো কিছুই রেহাই পায়নি। হাসপাতালের অভ্যন্তরে গোপন সুড়ঙ্গের যে অভিযোগ তুলে এসব আক্রমণ চালানো হচ্ছে, তার প্রত্যক্ষ প্রমাণ তারা এখনো হাজির করেনি। এই নির্বিচার ধ্বংস ও হত্যাযজ্ঞে খোদ জাতিসংঘের ত্রাণকর্মী নিহত হয়েছেন দেড় শতাধিক, গণমাধ্যমকর্মী নিহত হয়েছেন শতাধিক, জাতিসংঘের পরিসংখ্যান অনুযায়ী গাজায় প্রতি ১০ মিনিটে একটি শিশু নিহত হচ্ছে। তারা গাজাকে শিশুদের সমাধি ঘোষণা করেছে।
৫০ হাজার প্রসূতি মা প্রায় বিনা চিকিৎসায় নবজাতকের জন্ম দিয়েছেন, যাদের বেশির ভাগই মারা যাচ্ছে। গণমাধ্যমের ভাষায়, গাজা বাস্তবের নরক, এক মৃত্যুপুরী। আর মৃত্যুপুরী নির্মিত হচ্ছে এই একবিংশ শতাব্দীতে!
আশ্চর্যের বিষয় হলো প্রতিটি দেশ ও তার মানুষেরা যেন এই হতভাগ্য মানুষগুলোর কথা ভুলে গেছে। যেন সত্যিই কিছু মানুষ শিশু থেকে বৃদ্ধ, নারী-পুরুষ-নির্বিশেষে মৃত্যুঝুঁকির মধ্যে বাস করছে না। যেন সবাই নিশ্চিত যে যুদ্ধ থেমে যাবে অচিরেই, যেন আমরা শুনতে পাইনি যুক্তরাষ্ট্র যুদ্ধবিরতির বিরুদ্ধে যে যুক্তি দিয়েছে তা।
তারা বলেছে, যুদ্ধবিরতি হলে হামাস পুনর্গঠিত হবে, যেন সেখানে ইসরায়েলের হাজার হাজার সৈন্য গোলাবারুদ নিয়ে বন্দুক তাক করে উপস্থিত নেই, যেন জাতিসংঘ বা আরও পক্ষকে সেখানে শান্তিশৃঙ্খলা রক্ষায় নিয়োগ করা যাবে না।
আমরা কিন্তু খেয়াল করছি না, কীভাবে নিরাপত্তা পরিষদে যুক্তরাষ্ট্র বারবার যুদ্ধবিরতির প্রস্তাব ঠেকিয়ে দিচ্ছে। ইসরায়েল অবশ্যই মানবতাবিরোধী যুদ্ধাপরাধী, কিন্তু যুক্তরাষ্ট্রের দ্বিচারী ভূমিকার কথাও হিসাবে আনতে হবে না?
যুক্তরাষ্ট্র সুকৌশলে নিজেদের অন্দরের বাইরের শক্তিধর দেশ ও নেতাদের চাপের মধ্যে রাখছে, যাতে আন্তর্জাতিক অঙ্গনে (এমনকি অভ্যন্তরীণও) তাদের অন্যায় কাজের প্রবল বিরোধিতা না হয়।
বহু শতাব্দী ধরে পশ্চিম ইউরোপের শক্তিধর দেশগুলো একসময় বিশ্বব্যাপী বিজয় অভিযান চালিয়েছে। এভাবে তারা যুদ্ধ, চক্রান্ত ও ষড়যন্ত্রের মাধ্যমে আরও তিনটি মহাদেশ নিজেদের করে নিয়েছে। আমেরিকার নাম হয়েছে নিউ ওয়ার্ল্ড—নয়া পৃথিবী। বাকি দুই মহাদেশ এশিয়া ও আফ্রিকায় চালানো হয়েছে ঔপনিবেশিক শোষণ।
গত শতকের জাতীয়তাবাদী আন্দোলনের মাধ্যমে এসব দেশ স্বাধীন হলেও নয়া উপনিবেশবাদী শোষণ ও আধিপত্য কিন্তু বহাল থাকল। বিজ্ঞান, প্রযুক্তি, অর্থনীতি ও বৈশ্বিক কাঠামোতে অগ্রবর্তিতার কারণে তাদের এ ভূমিকা সম্পূর্ণ এড়ানো কঠিন। তাই অসহায়ভাবে ক্ষোভের সঙ্গে দেখতে হয় যুদ্ধ থামাতে বা শিশুমৃত্যু বন্ধেও জাতিসংঘের অসহায়তা। কেন জাতিসংঘ অসহায়? কারণ, যুক্তরাষ্ট্র অন্ধভাবে ইসরায়েলকে সমর্থন দিয়ে যাচ্ছে।
মধ্যপ্রাচ্যে ইসরায়েল পশ্চিমাদেরই সৃষ্টি। এতে কারও আপত্তি ছিল না। কিন্তু এক পক্ষের প্রতি ন্যায্য আর অন্য পক্ষের প্রতি অন্যায্য হবে—এমন কোনো সুযোগ বা অধিকার তো কারও নেই। কিন্তু এ ক্ষেত্রে এটিই ঘটেছে।
ফিলিস্তিনি জনগণের প্রতি চরম অবিচার হয়েছে, যা ৭০ বছর ধরে চলেছে। যখন ইয়াসির আরাফাতের নেতৃত্বে মোটামুটি মধ্যপন্থী প্যালেস্টাইন লিবারেশন অর্গানাইজেশন বা পিএলও ছিল ফিলিস্তিনিদের মূল সংগঠন, তখন নানা উদ্যোগের মাধ্যমে সমস্যা সমাধানের কাছাকাছি পৌঁছানো গিয়েছিল, এমনকি দুই রাষ্ট্রের ফর্মুলাও তখন আশার আলো দেখাচ্ছিল। কিন্তু তা বাস্তবায়ন না করে ইসরায়েলের দিক থেকে ধারাবাহিক আগ্রাসনের মাধ্যমে অন্যায়, অবিচার ও নিষ্ঠুর আক্রমণের শিকার একটি জাতির মনের ক্ষোভ বাড়ানো হচ্ছিল।
ইয়াসির আরাফাতের রহস্যজনক মৃত্যু ও মানবাধিকার লঙ্ঘনের নৈমিত্তিক ঘটনার পর একপর্যায়ে ফিলিস্তিনিদের মধ্যে চরমপন্থী একাধিক দলের অভ্যুদয় ঘটে। বিশেষজ্ঞদের বিশ্লেষণে জানা যাচ্ছে, হামাসের উত্থানের পেছনে নেতানিয়াহু আর দক্ষিণপন্থী ইহুদি সংগঠনের ভূমিকা রয়েছে, যেমনটা যুক্তরাষ্ট্রের ছিল ওসামা বিন লাদেনের উত্থানের পেছনে। সম্পূর্ণ নির্মূল করার জন্য এটি যুক্তরাষ্ট্রের পরীক্ষিত পদ্ধতি।
পুতিন বা সি চিন পিংকে এত সহজে কাবু করা যাবে না—যুক্তরাষ্ট্র তা জানে; কিন্তু তা বলে দুর্বল করার সামান্য সুযোগও তারা ছাড়তে রাজি নয়। এ কারণেই রাশিয়া-ইউক্রেন যুদ্ধ দীর্ঘমেয়াদি করা হবে, জেলেনস্কিকে যুদ্ধের মদদ দেওয়া চলবে এবং ইউক্রেনবাসীর ভোগান্তি চলতে থাকবে।
এ ধরনের অন্যায়ের ফলে নির্বোধ যুদ্ধের সংখ্যা বাড়ছে, সঙ্গে যুক্ত হয়েছে জলবায়ু পরিবর্তনসহ অনেক বৈশ্বিক ইস্যু। এমন প্রেক্ষাপটে নতুন কিছু ভাবার সময় এসেছে। সময় আসলে অনেক আগেই এসেছে।
পুঁজিবাদী বিশ্ব আশির দশক থেকেই নতুন বিশ্বব্যবস্থার জন্য কাজ করছে। সোভিয়েতের সংকট ও ভেঙে পড়ার সময়েই নতুন প্রযুক্তির সম্ভাবনার বিকাশ, বাণিজ্য ও অর্থনীতির উদারীকরণের ফলে এতকালের বিশ্বব্যবস্থায় পরিবর্তনের দাবি জরুরি হয়ে পড়েছিল। সংস্কারের নানা প্রস্তাব উঠল, এমনকি পুরোনো অনেক সংস্থা ভেঙে গেল, ব্যবস্থায় এল পরিবর্তন। এখন বিচার করলে মনে হয়, জোটনিরপেক্ষ আন্দোলনের বিনাশ স্বল্পোন্নত ও উন্নয়নশীল দেশের জন্য মারাত্মক শূন্যতা সৃষ্টি করেছে।
অথচ পরিস্থিতি দ্রুত খারাপ হচ্ছে; এ পৃথিবীতে বিবেক ও মনুষ্যত্বের আকাল দেখা দিচ্ছে। নানা ক্ষেত্রে তা ফুটে উঠছে। তার সবচেয়ে তীব্র রূপ দেখা যায় বিশ্বরাজনীতির মঞ্চে। তারই চরম বহিঃপ্রকাশ ঘটছে গাজায় ফিলিস্তিনিদের ওপর ইসরায়েলি বাহিনীর নির্মম অভিযানে।
রবীন্দ্রনাথ অনেক কাল আগে তাঁর এক অবিস্মরণীয় কবিতায় আমাদের জানিয়েছিলেন, এ ‘সংসার দয়াহীন’, অন্তরের বিদ্বেষ-বিষ লালিত হয় এখানে। তাঁর অন্তরের বাণীর মাধ্যমে আমরাও দেখেছি, ‘প্রতিকারহীন শক্তের অপরাধে/ বিচারের বাণী নীরবে নিভৃতে কাঁদে’।
কিন্তু আমরাও কি রবীন্দ্রনাথের বালকের মতোই কেবল পাষাণ ‘পাথরে নিষ্ফল মাথা কুটে!’ মরব? সে কাজ মানবতার প্রতি অন্যায় হবে। তবে কেবল নাগরিকেরা কথা বললে কাজ হবে না, রাষ্ট্রকে দাঁড়াতে হবে। অনেক রাষ্ট্র মিলে জোট বাঁধতে হবে।
● আবুল মোমেন কবি ও প্রাবন্ধিক, সম্পাদক, আমাদের সময়"
2024-01-02 22:03:10,‘নতুন মেসি’র নতুন ঠিকানা হতে যাচ্ছে সিটি,"কদিন আগেই বলেছিলেন বার্সেলোনায় যাওয়ার স্বপ্নের কথা। বার্সেলোনাও চেয়েছিল তাঁকে কিনতে। কিন্তু ‘নতুন মেসি’ খ্যাত ক্লদিও এচেভেরিকে কিনতে যে অর্থনৈতিক সক্ষমতা প্রয়োজন, তা এই মুহূর্তে নেই বার্সেলোনার। পাশাপাশি গত কিছু দিনে বদলে গেছে এচেভেরির স্বপ্নও। ফলে তাঁকে কেনার দৌড় থেকে সরে যেতে হয়েছে বার্সাকে। ইউরোপিয়ান সংবাদমাধ্যমগুলো বলছে, এচেভেরিকে দলে টানার প্রক্রিয়া সম্পন্ন করেছে সিটি। যেকোনো মুহূর্তে আসতে পারে আনুষ্ঠানিক ঘোষণাও। দলবদল বিশেষজ্ঞ ফ্যাব্রিজিও রোমানো অবশ্য চুক্তি সম্পন্ন হওয়ার বিষয়টি নিশ্চিত বলেই জানিয়ে দিয়েছেন।
অনূর্ধ্ব–১৭ বিশ্বকাপে এচেভেরির পারফরম্যান্স দেখার পর মরিয়া হয়ে মাঠে নামে ম্যানচেস্টার সিটি ও চেলসি। শুরুতে দৌড়ে ছিল বার্সাও। ব্রাজিলের বিপক্ষে হ্যাটট্রিক করার পর তাঁকে প্রশংসায় ভাসিয়েছিলেন বার্সেলোনা কোচ জাভি হার্নান্দেজও।
এচেভেরিও এক বক্তব্যে বলেছিলেন বার্সায় খেলা নিয়ে স্বপ্নের কথা, ‘রিভারপ্লেটের মতো বার্সার হয়েও আমি খেলতে চাই। আমি মেসির অনেক বড় ভক্ত। আমি তাঁকে বার্সায় খেলতে দেখে বেড়ে উঠেছি। ছোটবেলা থেকেই রিভারপ্লেট ও বার্সাকে অনুসরণ করি।’
তবে দলবদলে শেষ কথা বলে যে কিছু নেই, সেটিই প্রমাণিত হলো আরেকবার। শেষ পর্যন্ত লড়াইয়ে সিটির সঙ্গে পেরে ওঠেনি বার্সা। আসলে সিটিতে খেলা আরেক আর্জেন্টাইন ফরোয়ার্ড হুলিয়ান আলভারেজের সঙ্গে তাঁর বন্ধুত্ব এ চুক্তিতে বড় ভূমিকা রেখেছে বলে ধারণা করা হচ্ছে।
এরপরই মূলত আনুষ্ঠানিকভাবে সিটির হয়ে নিজের নতুন যাত্রা শুরু করবেন এই আর্জেন্টাইন ফরোয়ার্ড। দলবদল বিশেষজ্ঞ ফাবরিজিউ রোমানো জানান, চুক্তি নিয়ে দুই পক্ষের মধ্যে মৌখিক সমঝোতা হয়ে গেছে। ম্যানচেস্টার সিটি এ সপ্তাহের মধ্যে চুক্তির সব প্রক্রিয়া সম্পন্ন করবে।
অনূর্ধ্ব–১৭ বিশ্বকাপে আলো ছড়ানোর পাশাপাশি রিভারপ্লেটের হয়েও মুগ্ধতা ছড়ান এচেভেরি। লিওনেল মেসির সঙ্গে খেলার ধরনে মিল থাকার কারণে তাঁকে ‘নতুন মেসি’ বলে ডাকা হচ্ছে। কারও কারও চোখে এচেভেরি আবার মেসি ও ডিয়েগো ম্যারাডোনার মিশ্রণও বটে। এখন এসব বিশেষণের ভার নিয়ে সিটির হয়ে কেমন পারফরম্যান্স করেন তিনি, সেটাই দেখার অপেক্ষা।"
2024-01-02 20:09:03,কেন্দ্রীয় নেতাদের অসহযোগিতার কথা জানিয়ে সরে দাঁড়ালেন হবিগঞ্জ-২ আসনের জাপার প্রার্থী,"হবিগঞ্জ-২ (বানিয়াচং-আজমিরীগঞ্জ) আসনের জাতীয় পার্টির (জাপা) প্রার্থী শংকর পাল নির্বাচন থেকে সরে দাঁড়ানোর ঘোষণা দিয়েছেন। আজ মঙ্গলবার এক ভিডিও বার্তায় দলের কেন্দ্রীয় নেতাদের দোষারোপ করে তিনি নির্বাচন থেকে সরে যাওয়ার ঘোষণা দেন।
জাপার প্রার্থী শংকর পালের ভিডিও বার্তা সামাজিক যোগাযোগমাধ্যম ফেসবুকে ছড়িয়ে পড়েছে। ভিডিওতে তিনি নির্বাচন থেকে সরে যাওয়ার কারণ পরিষ্কার করেছেন। ভিডিও বার্তায় শংকর পাল বলেন, তিনি নির্বাচনে দাঁড়ানোর পর জাতীয় পার্টির কেন্দ্রীয় নেতাদের কাছ থেকে কোনো সহযোগিতা পাচ্ছেন না। এমনকি তাঁরা কোনো খোঁজখবরও নিচ্ছেন না। যে কারণে অনিশ্চিত এই নির্বাচন থেকে তিনি সরে দাঁড়াচ্ছেন।
শংকর পাল আরও বলেন, ‘নির্বাচন থেকে সরে দাঁড়ানোর অনেকগুলো কারণ আছে। এর মধ্যে অন্যতম কারণ দলীয়ভাবে অনেক জায়গার প্রার্থীকে আশ্বাস দেওয়া হয়েছে, যেমন দেশের ২৬টি আসন নিয়ে সরকারের সাথে জাপার সমঝোতা হয়েছে। কিন্তু বিষয়টি দল থেকে অবহিত করা হয়নি। আমরা কিছুই জানি না।’
তিনি বলেন, ‘আমাদের দলীয়ভাবে সিদ্ধান্ত প্রার্থী ও দলের প্রধানের ছবি ব্যবহার করার। কিন্তু অনেকেই পোস্টারে জাতীয় পার্টি মনোনীত, আওয়ামী লীগ–সমর্থিত প্রার্থী লিখেছেন। অনেকে দলীয় প্রধানের ছবি ছাড়াও অন্য দলের প্রধানের ছবি ব্যবহার করেছেন। এটি নির্বাচন পরিপন্থী।’
ভিডিও বার্তায় শংকর পাল বলেন, ‘আমি নির্বাচনের জন্য প্রস্তুত ছিলাম না। আমার জায়গায় অন্য একজনকে সমর্থন দিয়েছে জাপা। কিন্তু দেখা যায় নির্বাচনের মনোনয়ন দাখিলের আগের দিন আমাকে দলীয় মনোনয়ন দেওয়ার বিষয়টি জানানো হয়। দল ও সরকারকে সহযোগিতা করার জন্য আমি মনোনয়নপত্র দাখিল করি। এদিকে নির্বাচন চলে আসছে। কিন্তু কেন্দ্রীয় নেতাদের দিকনির্দেশনা নেই। যে কারণে নির্বাচন থেকে সরে দাঁড়ানোর সিদ্ধান্ত নিয়েছি।’
শংকর পাল জাপার কেন্ত্রীয় ক‌মি‌টির সমবায়বিষয়ক সম্পাদক ও জেলা কমি‌টির সাবেক সাধারণ সম্পাদক। ভিডিও বার্তার বিষয়টি নিশ্চিত করে তিনি প্রথম আলোকে বলেন, দলের নির্বাচন নিয়ে অস্পষ্টতা থাকায় তিনি এই নির্বাচন থেকে সরে দাঁড়িয়েছেন।
হবিগঞ্জ-২ আসনে ৯ জন প্রার্থী প্রতিদ্বন্দ্বিতা করছেন। শংকর পাল ছাড়াও অন্য প্রার্থীরা হলেন ময়েজ উদ্দিন শরীফ (আওয়ামী লীগ), আবদুল মজিদ খান (স্বতন্ত্র), এস এ এম সোহাগ (বিএনএম), মনমোহন দেবনাথ (বাংলাদেশ কৃষক শ্রমিক জনতা লীগ), খায়রুল আলম (তৃণমূল বিএনপি), মোহাম্মদ আব্দুল হামিদ (ইসলামিক ফ্রন্ট বাংলাদেশ), মো. জিয়াউর রশিদ (বাংলাদেশ কংগ্রেস) ও শেখ হিফজুর রহমান (ইসলামী ঐক্যজোট)।
এর আগে গতকাল সোমবার সন্ধায় একইভাবে ঘোষণা দিয়ে নির্বাচন থেকে সরে দাঁড়ান হবিগঞ্জ-১ (নবীগঞ্জ-বাহুবল) আসনের স্বতন্ত্র প্রার্থী গাজী মোহাম্মদ শাহেদ। এ নিয়ে হবিগঞ্জে দুজন প্রার্থী নির্বাচন থেকে স্বেচ্ছায় সরে দাঁড়ালেন।"
2024-01-02 20:00:00,যেভাবে শুরু হলো পরীক্ষাপদ্ধতি,"বছর শুরু হলো। স্কুল খুলতে দেরি নেই। স্কুল খোলা মানেই পড়াশোনা শুরু। আর পড়াশোনার অনেকগুলো লক্ষ্য থাকে। এর মধ্যে একটি হলো, পরীক্ষায় ভালো করা। পরীক্ষা শেষ করেই বছরের শুরুতে তুমি নতুন ক্লাসে উঠছ। পরীক্ষা কারও কাছে ভালো লাগে, আবার কারও জন্য পরীক্ষা বাড়তি চাপ তৈরি করে। মনে মনে তুমি হয়তো ভাবো, এই পরীক্ষাপদ্ধতি কে বানাল? তাকে যদি পেতাম…। অনেকে মিলে কাজটা করেছে, নাকি একজনের আবিষ্কার? কেনই বা করল? কীভাবে পরীক্ষাপদ্ধতি এল আমাদের দেশে?
আজ আমরা জানব, পরীক্ষা কেমন করে শুরু হলো! পরীক্ষা কে আবিষ্কার করল, এর উত্তর যে এককথায় বলা সম্ভব নয়, তা তো বুঝতেই পারছ। পরীক্ষার ইতিহাস নিয়ে মতভেদ আছে। তুমি যদি সবজান্তা গুগলকে জিজ্ঞেস করো, ‘Who invented exam system?’ দেখবে গুগল সংক্ষেপে জানিয়ে দেবে, Henry Fischel। অর্থাৎ পরীক্ষা আবিষ্কার করেছেন হেনরি ফিশেল। গুগলের এই উত্তর নিয়েও মতভেদ আছে। কেন?
কারণ, হেনরি ফিশেলের জন্ম ১৯১৩ সালে যুক্তরাষ্ট্রে। তিনি যুক্তরাষ্ট্রের ইন্ডিয়ানা ইউনিভার্সিটির শিক্ষক ছিলেন। পরে তিনি যুক্তরাষ্ট্রের জাতীয় অধ্যাপক হন। অনেক ইতিহাসবিদ মনে করেন, তিনি আসলে ব্যবসায়ী ছিলেন। ফিশেল অধ্যাপক বা ব্যবসায়ী যা–ই হোন না কেন, প্রশ্ন আসে; তাঁর জন্মের আগে কি পরীক্ষাপদ্ধতি ছিল না?
ইতিহাস বলছে, পৃথিবীতে প্রথম পরীক্ষাপদ্ধতির প্রমাণ পাওয়া যায় ৬০৫ খ্রিষ্টাব্দে। চীনের সুই রাজবংশে পরীক্ষাপদ্ধতির সূচনা হয়। তবে সেই পরীক্ষার ভোগান্তি শিক্ষার্থীদের ছিল না। শুধু যাঁরা সরকারি চাকরি করতে ইচ্ছুক, তাঁদের পরীক্ষা দিতে হতো। পরীক্ষায় পাস করলে সুইয়ের সম্রাট ইয়াংয়ের নেতৃত্বে সরকারি চাকরি করার সুযোগ মিলত। চীনের তাং রাজবংশ এই পরীক্ষাপদ্ধতিকে আরও উন্নত করেছিল।
১৮০৬ সালে সিভিল সার্ভিসের প্রার্থী নির্বাচনের জন্য ব্রিটিশরা যুক্তরাজ্যে পরীক্ষাপদ্ধতির প্রচলন করে। পরে ১৮৫৩ সালে ইস্ট ইন্ডিয়া কোম্পানি এ পদ্ধতি নিয়ে আসে ভারতীয় উপমহাদেশে। প্রতিযোগিতামূলক পরীক্ষা নিয়ে তারা কোম্পানির জন্য বেসামরিক কর্মচারী নিয়োগ দিত। তবে পরীক্ষা বলতে এখন আমরা যেমন খাতা–কলমে প্রশ্নোত্তর লেখা বুঝি, আগে কিন্তু এমন ছিল না।
তবে ভারতীয় উপমহাদেশে ব্রিটিশরা পরীক্ষাপদ্ধতি চালু করলেও পড়ালেখা শুরু হয়েছিল অনেক অনেক আগে। প্রাচীন ও মধ্যযুগে ভারতে ‘গুরুকুল’ নামে শিক্ষাব্যবস্থা চালু ছিল। এ ব্যবস্থায় শিক্ষার্থী ও শিক্ষকেরা (আগে শিক্ষকদের গুরু বলা হতো) একটি নির্দিষ্ট ঘরে থাকতেন। সেখানেই খাওয়াদাওয়া ও পড়ালেখা হতো। অনেকটা আধুনিক হোস্টেলের মতো বলা যায়।
তবে সেই গুরুকুলে ছিল না কোনো পরীক্ষাপদ্ধতি। গুরু যদি মনে করতেন, ছাত্রের পর্যাপ্ত জ্ঞান হয়েছে, তাহলেই তার পড়ালেখার পাঠ শেষ। তবে ব্রিটিশদের কারণে এ শিক্ষাব্যবস্থা ধ্বংস হয়ে যায়। নিজেদের আধিপত্য বাড়ার সঙ্গে সঙ্গে ব্রিটিশরা অর্থ ও শাসন বিভাগের দায়িত্ব নেয়। তাদের সঙ্গে কাজ করতে হলে তো ইংরেজি না জেনে উপায় নেই। তাই ভারতীয়রা ইংরেজি শিক্ষায় গুরত্ব দেয়। এভাবে ভারতের প্রাচীন শিক্ষাব্যবস্থা চিরতরে হারিয়ে যায়।
অন্য একটা সম্ভাবনাও থাকতে পারে। হয়তো আগে পরীক্ষাপদ্ধতিতে খাতা–কলমে লেখার প্রচলন ছিল না। ঘোড়ায় চড়া বা এ ধরনের কোনো পরীক্ষা নেওয়া হতো। হয়তো শিক্ষার্থীদের পরীক্ষা দেওয়াই লাগত না। শুধু চাকরি করার জন্যই বরাদ্দ ছিল এই ব্যবস্থা। হেনরি মিশেল শিক্ষার্থীদের জন্য খাতা–কলমে লিখে পরীক্ষার পদ্ধতি চালু করেন। হতে পারে ওপরের দুটি ধারণার কোনো একটি ঠিক। আবার হতে পারে, প্রাচীনকাল থেকে শুরু করে যুগে যুগে পরীক্ষাপদ্ধতির আধুনিকায়ন হয়েছে। তবে শিক্ষার্থীদের পরীক্ষা দেওয়ার পদ্ধতির প্রচলন করেছেন হেনরি মিশেল। অনেক রকম সম্ভাবনাই রয়েছে। কিন্তু সত্যিটা কী, তা এখন শতভাগ নিশ্চিত করে বলা সম্ভব নয়।
সূত্র: মিডিয়াম ডটকম, কলেজ সার্চ ডট ইন, গিগস ফর গিগস ডট অর্গ"
2024-01-02 20:00:00,রাজউকের ১০ কাঠা প্লট পাচ্ছেন চিত্রনায়ক আরিফিন শুভ,"বছরের শেষ দিকে ‘মুজিব’ সিনেমায় অভিনয় দিয়ে আলোচনায় ছিলেন চিত্রনায়ক আরিফিন শুভ। এ ছবিতে চুক্তিবদ্ধ হওয়ার সময় শুভর ১ টাকা পারিশ্রমিক নেওয়ার বিষয়টাও বেশ আলোচিত ছিল। জাতির জনক বঙ্গবন্ধু শেখ মুজিবুর রহমানের বায়োপিকে অভিনয় শুভকে আলাদা একটা জায়গা করে দিয়েছে। এই ঢালিউড তারকাও বিভিন্ন সময়ে বলেছেন, তাঁর আর সিনেমা না করলেও আফসোস থাকবে না। দীর্ঘ সময় ধরে ছবিটির সঙ্গে লেগে থেকে শুভ তাঁর কাজের মাধ্যমে তা প্রমাণও করেছেন। এই অভিনেতা হঠাৎ আবার খবরের শিরোনামে এলেন। তবে নতুন কোনো ছবিতে অভিনয় দিয়ে নয়, এবার তিনি খবরের শিরোনাম হলেন সরকারের সংরক্ষিত জায়গায় ১০ কাঠা আয়তনের একটি প্লট বরাদ্দ পেয়ে।
প্লট বরাদ্দের জন্য অনেক আবেদনই আসে। সরকারের পক্ষ থেকে সিদ্ধান্ত এলে পূর্বাচল নতুন শহর প্রকল্প থেকে প্লট দেওয়া হয়। কারণ, পূর্বাচল ছাড়া এখন প্লট দেওয়ার মতো আর কোনো জায়গা নেই।
এদিকে একই সময়ে চলচ্চিত্র প্রযোজক লিটন হায়দারের নামে ৩ কাঠা জমি বরাদ্দ দিয়েছে রাজউক। এই প্রযোজক ২০২১ সালের ৩১ ডিসেম্বর মুক্তি পাওয়া ‘চিরঞ্জীব মুজিব’ ছবিটি প্রযোজনা করেছেন।"
2024-01-02 19:43:18,সেনাবাহিনী মাঠে নামছে কাল,"দ্বাদশ জাতীয় সংসদ নির্বাচনে বেসামরিক প্রশাসনকে সহায়তা দিতে আগামীকাল বুধবার থেকে সারা দেশে মাঠে নামছে সশস্ত্র বাহিনী। সশস্ত্র বাহিনী মাঠে থাকবে ১০ জানুয়ারি পর্যন্ত।
আজ মঙ্গলবার আন্তঃবাহিনী জনসংযোগ পরিদপ্তরের (আইএসপিআর) এক সংবাদ বিজ্ঞপ্তিতে বলা হয়, ‘সশস্ত্র বাহিনী ভোট গ্রহণের পূর্বে, ভোট গ্রহণের দিন ও ভোট গ্রহণের পরে শান্তিশৃঙ্খলা নিয়ন্ত্রণ নিশ্চিত করার লক্ষ্যে দেশব্যাপী ৩-১০ জানুয়ারি পর্যন্ত নির্বাচন কমিশন ও স্থানীয় বেসামরিক প্রশাসনকে সহায়তা করবে।’
বিজ্ঞপ্তিতে আরও বলা হয়, সশস্ত্র বাহিনীর সদস্যরা প্রতিটি জেলা, উপজেলা, মেট্রোপলিটন এলাকার বিভিন্ন স্থানে অবস্থান করবেন। সেনাবাহিনী ৬২টি জেলায় নিয়োজিত হয়েছে। উপকূলীয় দুটি জেলাসহ (ভোলা ও বরগুনা) মোট ১৯টি উপজেলায় বাংলাদেশ নৌবাহিনী দায়িত্ব পালন করবে। সমতলে সীমান্তবর্তী ৪৫টি উপজেলায় বিজিবি এককভাবে দায়িত্ব পালন করবে। এ ছাড়া সীমান্তবর্তী ৪৭টি উপজেলায় সেনাবাহিনী বিজিবির সঙ্গে এবং উপকূলীয় ৪টি উপজেলায় কোস্টগার্ডের সঙ্গে সমন্বয়ের মাধ্যমে যৌথভাবে দায়িত্ব পালন করবে।"
2024-01-02 22:53:54,আইজ্যাক আসিমভের জন্ম,"বিশ্বখ্যাত বিজ্ঞান কল্পকাহিনি লেখক আইজ্যাক আসিমভ রাশিয়ায় জন্মগ্রহণ করেন। পরে তিনি যুক্তরাষ্ট্রের নাগরিকত্ব নেন। তিনি বোস্টন বিশ্ববিদ্যালয়ে প্রাণরসায়ন বিষয়ের অধ্যাপক ছিলেন। আসিমভকে বিজ্ঞান কল্পকাহিনি ‘বিগ থ্রি’ লেখকদের একজন হিসেবে গণ্য করা হয়। বাকি দুজন হলেন রবার্ট এ হেইনলিন ও আর্থার সি ক্লার্ক।
আইজ্যাক আসিমভ ৫০০–এর বেশি বই লিখেছেন বা সম্পাদনা করেছেন। আনুমানিক ৯০ হাজার চিঠি ও পোস্টকার্ড লিখেছেন তিনি। যদিও কিছু রহস্য ও কাল্পনিক কাহিনি লিখেছেন, তবে আসিমভ বেশি খ্যাতি পেয়েছেন বিজ্ঞানভিত্তিক কাহিনি লিখে। আসিমভের সবচেয়ে বিখ্যাত কাজ ‘দি ফাউন্ডেশন’ সিরিজ। এর প্রথম তিনটি বই ১৯৬৬ সালে সর্বকালের সেরা সিরিজ হিসেবে হুগো পুরস্কার পায়। এ ছাড়া তাঁর লেখা গ্যালাকটিক এম্পায়ার ও রোবট সিরিজের বইগুলো ব্যাপক জনপ্রিয়তা পায়।
আসিমভ বিজ্ঞানবিষয়ক অনেক বই লিখেছেন। জনপ্রিয় সেই বইগুলোর বেশির ভাগে তিনি খুব সহজ ভাষায় বিজ্ঞানের নানা বিষয় বুঝিয়েছেন। এর মধ্যে গাইড টু সায়েন্স, আন্ডারস্ট্যান্ডিং ফিজিকস, আসিমভ’স ক্রোনোলজি অব সায়েন্স ও ডিসকভারি উল্লেখযোগ্য। তিনি রসায়ন, জ্যোতির্বিদ্যা, গণিত, ইতিহাস বিষয়ে লিখেছেন এবং বাইবেলের ব্যাখ্যা ও সাহিত্য সমালোচনাও লিখেছেন তিনি।
আসিমভ আমেরিকান হিউম্যানিস্ট অ্যাসোসিয়েশনের প্রেসিডেন্ট ছিলেন। তাঁকে সম্মান জানিয়ে একটি গ্রহাণুর (৫০২০) নামকরণ হয় আসিমভ। হোন্ডার মানবাকৃতির রোবটের নাম রাখা হয় আসিমো। মঙ্গল গ্রহের একটি গুহার নামও রাখা হয়েছে আসিমভের নামে। ব্রুকলিনের একটি প্রাথমিক বিদ্যালয়ের নামও রাখা হয়েছে তাঁর নামে। ১৯৯২ সালের ৬ এপ্রিল আইজ্যাক আসিমভ মারা যান।"
2024-01-02 19:40:30,খুদে শিক্ষার্থীদের ওপেন ডে প্রোগ্রাম,"খুদে শিক্ষার্থীদের অংশগ্রহণে অনুষ্ঠিত হলো ওপেন ডে প্রোগ্রাম। ৩১ ডিসেম্বর, রোববার ধানমন্ডিতে বাংলাদেশ ওপেন সোর্স নেটওয়ার্কের কার্যালয়ে এ প্রোগ্রাম আয়োজিত হয়। রাজধানীর বিভিন্ন স্কুলশিক্ষার্থীরা এতে অংশ নেয়।
প্রোগ্রামে শিক্ষার্থীরা নিজের হাতে রোবট চালানোর পাশাপাশি ল্যাবের যন্ত্রপাতি মাপজোখ করা শেখে। সুযোগ পায় মাইক্রোস্কোপ নিয়ে কাজ করার। প্রথমবার নিজের হাতে রোবট চালিয়ে শিক্ষার্থীরা ছিল উচ্ছ্বসিত।
অক্সফোর্ড ইন্টারন্যাশনাল স্কুলের শিক্ষার্থী তারান্নুম সুলতানা জানায়, ‘একটা রোবটকেও যে নিজের মতো করে পরিচালনা করা যায়, এটা আমার জানা ছিল না। আমি বড় হয়ে রোবট নিয়ে পড়াশোনা করতে চাই।’
এ প্রোগ্রামে ম্যাসল্যাব পরিচালিত ‘খেলতে খেলতে বিজ্ঞান’ কর্মশালা সম্পর্কে জানানোর পাশাপাশি বিজ্ঞানের কিছু মজার এক্সপেরিমেন্ট দেখানো হয়। মূলত শিক্ষার্থীদের ব্যবহারিক বিজ্ঞান শেখাতেই এই আয়োজন। তাদের ভিন্ন ভিন্ন গ্রুপে ভাগ করে হাতে-কলমে বেশ কিছু এক্সপেরিমেন্টও করানো হয়।
প্রোগ্রামে শিক্ষার্থীদের বাংলাদেশ রোবট অলিম্পিয়াড, জুনিয়র সায়েন্স অলিম্পিয়াড, চিলড্রেন সায়েন্স কংগ্রেস ও ম্যাথ অলিম্পিয়াড সম্পর্কে শিক্ষার্থীদের পরিচয় করিয়ে দেওয়া হয়। পাশাপাশি তাদের স্ক্র্যাচ প্রোগ্রামিং এবং জলবায়ু পরিবর্তন নিয়েও ধারণা দেওয়া হয়।
এ ধরনের ব্যতিক্রমী আয়োজনের মাধ্যমে শিক্ষার্থীদের নিয়মিত পাঠ্যক্রমের বাইরের একটা জগতের সঙ্গে পরিচয় করিয়ে দেওয়ার জন্য ধন্যবাদ জানান উপস্থিত একজন অভিভাবক।
আয়োজনের শেষ ভাগে ছিল চিলড্রেন রিসার্চ ফান্ড প্রোগ্রাম নিয়ে বিশেষ সেশন। দেশের মাধ্যমিক ও উচ্চমাধ্যমিক শিক্ষার্থীদের বিজ্ঞান গবেষণায় আগ্রহী করে তুলতে এ বছর থেকে শুরু হয়েছে এই প্রোগ্রাম। এই ফান্ডের মাধ্যমে ৬ষ্ঠ থেকে দ্বাদশ শ্রেণির শিক্ষার্থীরা নিজস্ব গবেষণা প্রকল্পে প্রয়োজনীয় সহযোগিতা পাবে। কীভাবে এ ফান্ডের জন্য আবেদন ও গবেষণা প্রস্তাব জমা দেওয়া যাবে, সেসব নিয়ে বিস্তারিত জানানো হয় অনুষ্ঠানে। ফান্ডপ্রাপ্ত শিক্ষার্থীরা তাদের গবেষণা প্রকল্পের জন্য প্রয়োজনীয় সরঞ্জাম, প্রশিক্ষণ ও ভাতা পাবে।
উপস্থিত শিক্ষার্থীদের উপহার দেওয়ার পাশাপাশি রোবটের সঙ্গে সমন্বিত নাচের মধ্য দিয়ে শেষ হয় ২০২৩ সালে বিডিওএসএন-এর সর্বশেষ এ আয়োজন, ওপেন ডে প্রোগ্রাম।
এ প্রোগ্রাম যৌথভাবে আয়োজন করেছে বাংলাদেশ ওপেন সোর্স নেটওয়ার্ক, বাংলাদেশ বিজ্ঞান জনপ্রিয়করণ সমিতি এবং মাকসুদুল আলম বিজ্ঞানাগার। ভবিষ্যতে আরও বড় করে এ প্রোগ্রাম আয়োজনের কথাও জানিয়েছেন কর্মকর্তারা।"
2024-01-02 19:37:51,ঢাকার বিদ্যুৎ বিতরণ উন্নত করতে ১৬ কোটি ডলার দেবে এডিবি,"ঢাকায় বিদ্যুৎ বিতরণব্যবস্থা শক্তিশালী করতে ১৬ কোটি ডলার ঋণ দেবে এশীয় উন্নয়ন ব্যাংক (এডিবি)। বর্তমান বাজারদরে স্থানীয় মুদ্রায় এর পরিমাণ ১ হাজার ৭৬০ কোটি টাকা।
আজ মঙ্গলবার অর্থনৈতিক সম্পর্ক বিভাগের (ইআরডি) সঙ্গে এডিবি এ–সংক্রান্ত একটি চুক্তি স্বাক্ষর করে। ইআরডি সচিব শাহরিয়ার কাদের সিদ্দিকী এবং এডিবির ডেপুটি কান্ট্রি ডিরেক্টর জিয়াংবু নিং নিজ নিজ পক্ষে চুক্তিতে স্বাক্ষর করেন। শেরেবাংলা নগরের ইআরডি সম্মেলনকক্ষে এই চুক্তি স্বাক্ষর অনুষ্ঠানে উভয় পক্ষের ঊর্ধ্বতন কর্মকর্তারা উপস্থিত ছিলেন। এডিবির পাঠানো এক সংবাদ বিজ্ঞপ্তিতে এ কথা জানানো হয়েছে।
এডিবির অর্থায়নে নেওয়া ঢাকা পাওয়ার সিস্টেম এক্সপানশন অ্যান্ড স্ট্রেংদেনিং প্রজেক্টের আওতায় আটটি সাবস্টেশন নির্মাণ করা হবে। এ ছাড়া ১০০ কিলোমিটার ভূগর্ভস্থ কেবল স্থাপন করা হবে, যা হবে জলবায়ু ও দুর্যোগ সহনশীল। পাশাপাশি স্থাপন করা হবে ১৫০ কিলোমিটার ঝুলন্ত কেব্‌ল। ঢাকা ইলেকট্রিক সাপ্লাই কোম্পানি লিমিটেড (ডেসকো) এই প্রকল্প বাস্তবায়ন করছে।"
2024-01-02 19:34:00,"অবতরণের পর যাত্রীবাহী উড়োজাহাজে আগুন, অন্য উড়োজাহাজের সঙ্গে সংঘর্ষ",
2024-01-02 19:31:18,‘বাংলা সাবান’ ডাকতেন ইয়াশ রোহানের মা,
2024-01-02 19:30:56,এক আবেদনে পাওয়া যাবে জাতীয় বিশ্ববিদ্যায়ের ১৯ সেবা,"সার্টিফিকেট, মার্কশিট, ট্রান্সক্রিপ্ট, অ্যাডমিট কার্ডসহ পরীক্ষাসংক্রান্ত ১৯টি সেবা এখন থেকে একই আবেদনে গ্রহণ করতে পারবেন জাতীয় বিশ্ববিদ্যালয়ের শিক্ষার্থীরা। একই সঙ্গে ঘরে বসে মোবাইলের মাধ্যমে ফি জমা দিতে পারবেন। কোনো শিক্ষার্থীকে ফি জমা দিতে ব্যাংকে যেতে হবে না। এর ফলে খুব অল্প সময়ের মধ্যে একজন শিক্ষার্থী তাঁর প্রত্যাশিত সেবা পাবেন। মঙ্গলবার বিশ্ববিদ্যালয়ের উপাচার্য মো. মশিউর রহমানের সভাপতিত্বে এক জরুরি সভায় এ সিদ্ধান্ত গ্রহণ করা হয়েছে। গাজীপুরে উপাচার্যের হলরুমে সভাটি অনুষ্ঠিত হয়।
সভায় উপাচার্য বলেন, ‘শিক্ষার্থীদের দোরগোড়ায় সেবা পৌঁছে দিতে আমরা নতুন সিদ্ধান্ত নিয়েছি। পরীক্ষাসংক্রান্ত সেবাগুলো যাতে শিক্ষার্থীরা ঘরে বসে এক আবেদনে পেতে পারেন, সে জন্য পদক্ষেপ নেওয়া হয়েছে। এ জন্য পরীক্ষাসংক্রান্ত সেবা আধুনিকায়ন করা হয়েছে। দ্রুত ও স্বল্প মূল্যে সেবা প্রদানের জন্য নতুন সফটওয়্যার ডেভেলপ করা হয়েছে। এর ফলে এখন থেকে শিক্ষার্থীরা ঘরে বসে অল্প সময়ের মধ্যে সেবা পাবেন।’"
2024-01-02 20:08:05,স্বতন্ত্র হাসিবুরের প্রার্থিতা আটকে গেল,"ঢাকা-৭ আসনে স্বতন্ত্র প্রার্থী মোহাম্মদ হাসিবুর রহমানকে দ্বাদশ জাতীয় সংসদ নির্বাচনে অংশগ্রহণের অনুমতি দিতে এবং তাঁকে প্রতীক বরাদ্দ দিতে হাইকোর্টের দেওয়া আদেশ স্থগিত করেছেন আপিল বিভাগ। পাশাপাশি হাইকোর্টের আদেশ স্থগিত চেয়ে নির্বাচন কমিশন (ইসি) ও এক প্রার্থীর করা লিভ টু আপিল (আপিলের অনুমতি চেয়ে আবেদন) নিষ্পত্তি করে দিয়েছেন সর্বোচ্চ আদালত।
প্রধান বিচারপতি ওবায়দুল হাসানের নেতৃত্বাধীন ছয় সদস্যের আপিল বিভাগের পূর্ণাঙ্গ বেঞ্চ আজ মঙ্গলবার এ আদেশ দেন।
আপিল বিভাগ শুনানির সময় বলেন, প্রথম রিটটি সরাসরি খারিজ হয়েছে, আদালতের এমন আদেশের তথ্য গোপন করে আরেকটি রিট করে প্রার্থিতা নেওয়া আদালতের সঙ্গে ‘প্রতারণা’। আইনজীবীর উদ্দেশে আদালত বলেন, ‘এত চতুরতার কৌশল নিলে হবে না। হাইকোর্টের সঙ্গে ফ্রড (প্রতারণা) করেছেন। এ ধরনের ফ্রড (প্রতারণা) করতে দেওয়া হবে না।’ একপর্যায়ে হাসিবুরের আইনজীবী বলেন, হাইকোর্টে ভিন্ন আইনজীবী ছিলেন।
হাসিবুর রহমান সিটি করপোরেশনের ২৬ নম্বর ওয়ার্ডের কাউন্সিলর। ঢাকা-৭ আসন থেকে স্বতন্ত্র প্রার্থী হিসেবে তিনি মনোনয়নপত্র জমা দেন। তবে তাঁর মনোনয়নপত্র গত ৪ ডিসেম্বর বাতিল করেন রিটার্নিং কর্মকর্তা। ঋণখেলাপির কারণে তাঁর মনোনয়নপত্র বাতিল হয়। এর বিরুদ্ধে তিনি ইসিতে আপিল করেন, যা ১৪ ডিসেম্বর নামঞ্জুর হয়। এরপর প্রার্থিতা ফিরে পেতে তিনি হাইকোর্টে রিট করেন। ১৮ ডিসেম্বর রিটটি সরাসরি খারিজ করে দেন হাইকোর্টের একটি দ্বৈত বেঞ্চ।
পরে প্রার্থিতা পেতে আরেকটি রিট করেন হাসিবুর। শুনানি নিয়ে ২০ ডিসেম্বর হাইকোর্টের অপর একটি দ্বৈত বেঞ্চ রুলসহ আদেশ দেন। এ আদেশের বিরুদ্ধে জাতীয় সমাজতান্ত্রিক দলের (জাসদ) প্রার্থী মো. ইদ্রিস ব্যাপারী ও নির্বাচন কমিশন পৃথক আবেদন করে। এমনকি প্রার্থিতা ফিরে পেতে হাসিবুরের করা রিট সরাসরি খারিজ করে ১৮ ডিসেম্বর হাইকোর্ট যে আদেশ দিয়েছিলেন, তার বিরুদ্ধে তিনি নিজেও একটি আবেদন করেন। পৃথক আবেদন ২৬ ডিসেম্বর চেম্বার আদালতে শুনানির জন্য ওঠে। সেদিন আদালত পৃথক আবেদনগুলো আপিল বিভাগের পূর্ণাঙ্গ বেঞ্চে শুনানির জন্য ২ জানুয়ারি তারিখ ধার্য করেন। এর ধারাবাহিকতায় আজ শুনানি হয়।
আদালতে মো. ইদ্রিস ব্যাপারীর পক্ষে শুনানি করেন জ্যেষ্ঠ আইনজীবী মোহাম্মদ সাঈদ আহমেদ। নির্বাচন কমিশনের পক্ষে শুনানি করেন আইনজীবী খান মোহাম্মদ শামীম আজিজ। হাসিবুর রহমানের পক্ষে শুনানি করেন জ্যেষ্ঠ আইনজীবী আবদুল ওয়াদুদ ভূঁইয়া ও শাহ মঞ্জুরুল হক।
ইদ্রিস ব্যাপারীর আইনজীবী মোহাম্মদ সাঈদ আহমেদ প্রথম আলোকে বলেন, প্রার্থিতা ফিরে পেতে প্রথম হাসিবুর একটি রিট করেন, যা ১৮ ডিসেম্বর হাইকোর্টের একটি বেঞ্চ সরাসরি খারিজ করে দেন। এ তথ্য গোপন করে আরেকটি রিট করে অপর একটি বেঞ্চ থেকে ২০ ডিসেম্বর প্রার্থিতা ফিরে পান। এর আগে ১৮ ডিসেম্বর তিনি প্রতীক বরাদ্দ পান, যদিও তাতে ২০ ডিসেম্বরের সই দেখা যায়। অথচ ১৮ ডিসেম্বর তাঁর প্রার্থিতা বিষয়ে কোনো আদেশই ছিল না। তথ্য গোপন করে রিট করে তাঁর প্রার্থিতা নেওয়া আদালতের সঙ্গে প্রতারণা বলে উল্লেখ করেছেন আপিল বিভাগ। হাইকোর্টের আদেশ স্থগিত হওয়ায় হাসিবুর নির্বাচন করতে পারবেন না।"
2024-01-02 19:30:00,"জাপান ভূমিকম্প, ভয়ংকর অভিজ্ঞতার কথা জানালেন দক্ষিণি তারকা","সিনেমার প্রচারে জাপানে গিয়েছিলেন দক্ষিণের তারকা এনটিআর জুনিয়র। সেই খবর আগে থেকেই জানতেন ভক্তরা। সেখানে নতুন বছরটাও কাটাতে গিয়ে ভয়াবহ অভিজ্ঞতার মুখোমুখি হন এই তারকা। কারণ, নতুন বছরে সুনামি ও একের পর এক ভূমিকম্পের সঙ্গে কাঁপতে হয়েছে জাপানিদের। ভয়ংকর এই অবস্থা থেকে দেশে ফিরেছেন। সেই সঙ্গে যেন তাঁর কপালের চিন্তার ভাঁজ দূর হয়েছে। এমন খবর তিনি নিজেই জানিয়েছেন।
এই তারকা এক্স (সাবেক টুইটার) মাধ্যমে স্ট্যাটাসে লিখেছেন, ‘গত সপ্তাহজুড়ে আমি জাপানে ছিলাম। এর মধ্যে বছরের প্রথম দিন ভূমিকম্প ও সুনামির মধ্যে পড়েন জাপানের মানুষেরা। এই ভয়াবহ ভূমিকম্পের মুখে পড়ে সত্যিই আমি খুব ভয় পেয়েছিলাম। খুব ভীতিকর পরিস্থিতি তৈরি হয়েছিল। সুনামি ও ভূমিকম্পে অনেক মানুষ ক্ষতিগ্রস্ত হয়েছেন। তাঁদের জন্য আমার সহানুভূতি রইল। আশা করছি জাপান সরকার খুব তাড়াতাড়ি পরিস্থিতির মোকাবিলা করবে।’"
2024-01-02 19:30:00,নতুন সংসারে বসার ঘর সাজানোর সময় যেসব বিষয় মাথায় রাখবেন,"দুটি মানুষ এক হয়ে আমি-তুমি থেকে হয়ে ওঠেন আমরা। দুজনের রুচি, পছন্দ ও চাহিদা অনুযায়ী সাজিয়ে তোলেন নিজেদের ছোট্ট সংসার। আর সাজানো-গোছানোয় বসার ঘরটা যেন তাঁদের জন্য এক টুকরা ক্যানভাস। বসার ঘরের দেয়ালে তাই ফ্রেম করে ঝুলিয়ে দিতে পারেন নিজেদের বিয়ের নানা মুহূর্ত! দুটি মানুষ দুটি পরিবার থেকে এসে নতুন পরিবার গড়ে তোলার শুরুটা নিজ নিজ পরিবারের ছবি রেখেও করতে পারেন। বসার ঘরে ঢুকতেই একটা পাশে থাকতে পারে স্বাগতবার্তার সঙ্গে নবদম্পতির নাম। আবার দুজনের মধ্যে কেউ যদি আঁকতে পছন্দ করেন বা হয়ে থাকেন শিল্পানুরাগী, তবে পেইন্টিংও রাখতে পারেন। ছাদ থেকে স্পটলাইট দিয়ে দেয়ালের ফটোফ্রেম হোক বা পেইন্টিং, হাইলাইট করে নেওয়া যায়। দেয়ালের রং বদলানোর উপায় থাকলে সেখানে স্টিকার বা স্টেনসিলে রাঙিয়ে নিতে পারেন।
যদি চান এক্সেন্ট (ব্যতিক্রমী) সোফা বা চেয়ার সেট, তবে সে জন্য আছে পিন্টারেস্ট। পছন্দ অনুযায়ী একরঙা বা ফুলেল মোটিফের গজ কাপড় কিনে ঘরেই বানিয়ে নিতে পারেন নিজেদের কাস্টমাইজড এক্সেন্ট সোফা বা চেয়ার। বসার ঘরের আলাদা পরিচিতির জন্য একটা এক্সেন্ট সোফাই হতে পারে যথেষ্ট।
গতানুগতিক সোফার বাইরেও রাখতে পারেন কুশনের সোফা। ভাঁজ খুললেই যা হয়ে যেতে পারে বেড। অতিথির ঘুমানোর জন্য বাসায় আলাদা ঘর আর না থাকলেও তখন ক্ষতি নেই, বসার ঘরটাই হয়ে উঠবে বিকল্প। আবার বন্ধুদের আড্ডায় সেই ভাঁজখোলা সোফায় অনায়াসে বসতে পারবে বেশি মানুষ। মেঝেতেও অনেকে শতরঞ্জি বা কার্পেটের ওপর নকশিকাঁথার চাদরের সঙ্গে কুশন পেতে করে নেন বসার জায়গা।
বসার ঘরে কুশনের কথা ভাবুন আলাদাভাবেই। বয়স্ক থেকে তরুণ, বসার সময় সবাই চায় একটা কুশন নিয়ে আরাম করে বসতে। কুশনকভার নির্ধারণ হোক তাই নিজেদের পুরো ঘরের অন্দরসজ্জার কথা মাথায় রেখেই।
সেন্টার টেবিলটাও হতে পারে বসার ঘরের প্রধান আকর্ষণ। এই যেমন দাদি–নানির পুরোনো কোন ট্রাংক থাকলে সেটাকেই রং করে, পা লাগিয়ে করে তুলতে পারেন টেবিল। আবার কাঠের গুঁড়ি দিয়েও অনেকে সেন্টার টেবিল গড়েন। তাই ভিন্ন কিছু করার কথা ভাবলে সেন্টার টেবিল নিয়েই চলতে পারে গবেষণা।
আকারে বসার ঘরটা যদি হয় বেশ বড়, তবে তাতে রাখতে পারেন দোলনা। ঘরের ছাদ থেকে ঝোলানো কাঠের দোলনা যেমন বড় ঘর হলে রাখতে পারবেন, আবার ছোট ঘর হলে এক কোণে ম্যাক্রেমের বা বেতের দোলনাও রাখতে পারেন।
এবার বসার ঘরের আলোর প্রসঙ্গে আসা যাক। পরিবার মিলে আলোচনায় বা আড্ডায় এলইডি বা সাদা আলোই মানানসই। কিন্তু এই ধরুন হালকা ধাঁচের গান, একটু আলো, একটু আবছায়া, গল্প, আড্ডার সঙ্গে ওয়ার্ম লাইট বা হলুদ আলোটাই বেশ যায়। তাই দুই ধরনের আলোর ব্যবস্থাই রাখতে পারেন। বিভিন্ন আকারের ল্যাম্পশেড দিয়ে একই বসার ঘরে নিয়ে আসতে পারেন ভিন্ন ভিন্ন আবহ।
যেভাবেই সাজিয়ে তুলুন না কেন, নবদম্পতির বসার ঘরের সাজে যেন প্রাধান্য পায় দুজনেরই ইচ্ছা।
লেখক: স্থপতি"
2024-01-02 19:25:00,টেস্ট বাঁচাতে জাদুর কাঠির আশা কামিন্সের,"আলোচনাটা যে নতুন, তা নয়। তবে টেস্ট ক্রিকেটের ভবিষ্যৎ–সংক্রান্ত সে আলোচনা নতুন করে সামনে এসেছে নিউজিল্যান্ড সফরের জন্য দক্ষিণ আফ্রিকা দ্বিতীয় সারির দল ঘোষণার পর। এবার তা নিয়ে কথা বলেছেন অস্ট্রেলিয়ান অধিনায়ক প্যাট কামিন্স, ব্যাটসম্যান উসমান খাজা। কামিন্সের আশা, কোনো এক জাদুকরি শক্তি এসে বাঁচিয়ে দেবে টেস্ট ক্রিকেটকে। আর ম্যাচ ফি বাড়িয়ে আরও বেশি ক্রিকেটারকে উৎসাহিত করতে বলছেন খাজা।
টেস্ট ক্রিকেটের যে নাটকীয় অবনতি ঘটেছে, কামিন্স অবশ্য এর সঙ্গে একমত নন। সিডনিতে আগামীকাল শুরু হতে যাওয়া শেষ টেস্টের আগে কামিন্স এ সংস্করণের ভবিষ্যৎ নিয়ে বলেন, ‘আমার আশা, আগামী ১০ বা ২০ বছরে এটি এখনকার চেয়ে আরও শক্তিশালী হয়ে উঠবে। আমার মনে হয়, এবারের টেস্ট মৌসুমের আগে পাকিস্তান ও ওয়েস্ট ইন্ডিজের বিপক্ষে কিছু প্রশ্ন ও প্রসঙ্গ ছিল। পাকিস্তানের বিপক্ষে দুটি দুর্দান্ত টেস্ট ম্যাচ হয়েছে, অনেক সমর্থন, অনেক দর্শক ছিল।’
এরপর কামিন্স যোগ করেন, ‘ফলে যেভাবে বলা হচ্ছে, এটি যে ততটা নিচের দিকে যাচ্ছে, আমি তা মনে করি না। তবে যে পরিমাণে অন্যান্য ক্রিকেট হচ্ছে, সেখানে একটা ব্যাপার আছে। অবশ্যই অন্য যেকোনো সময়ের চেয়ে মেধার প্রতিযোগিতা এখন অনেক বেশি।’
অস্ট্রেলিয়া অধিনায়কের আশা, দক্ষিণ আফ্রিকার দ্বিতীয় সারির দল পাঠানোর সিদ্ধান্ত বিচ্ছিন্ন ঘটনা হয়েই থাকবে, ‘আমি বেড়ে উঠেছি টেস্ট ক্রিকেটকে দারুণ ভালোবেসে। আমার মনে হয়, এটি বিভিন্ন পর্যায়ের মধ্য দিয়ে যায়। আমি জানি, দক্ষিণ আফ্রিকা তাদের সেরা দলটি পাঠাচ্ছে না। আশা করি, এটি (বিচ্ছিন্ন) একটা ঘটনা হয়ে থাকবে।’
অস্ট্রেলিয়ার মতো দলগুলোর জন্য টেস্ট ক্রিকেটের ব্যাপারটি এখনো আলাদা। এবার যেমন পাকিস্তানের বিপক্ষে বক্সিং ডে টেস্টের প্রথম দুই দিনই এক লাখের বেশি দর্শক ছিলেন মেলবোর্ন ক্রিকেট গ্রাউন্ডে। তবে বিশ্বের অন্যান্য জায়গায় ব্যাপারটি মোটেও এমন নয়, কামিন্সের দুশ্চিন্তাও সেটি নিয়েই, ‘অস্ট্রেলিয়ায় প্রতি মৌসুমই আগেরবারের চেয়ে বড় মনে হয়। তবে বিদেশে গেলে অবশ্যই ব্যাপারটি এমন। কিছু ব্যাপারে মাঝেমধ্যে চিন্তাই হয়। তবে একই সঙ্গে টি-টোয়েন্টি ক্রিকেটের এত সমর্থক এর আগে কখনোই ছিল না আর আমার মনে হয়, বিশ্বে অন্য যেকোনো সময়ের চেয়ে বেশি সমর্থক এখন ক্রিকেট দেখছে।’
এসবের মধ্যে টেস্ট ক্রিকেটকে টিকিয়ে রাখতে গেলে কী করতে হবে, সে প্রসঙ্গে কামিন্সের মত, ‘আদর্শগতভাবে এটি টিকিয়ে রাখতে গেলে ১৫ থেকে ২০টি টেস্ট খেলুড়ে জাতি থাকবে, যারা সত্যিই শক্তিশালী। আমি জানি, অনেক রকমের ভিন্ন চ্যালেঞ্জ আছে। অস্ট্রেলিয়ায় যে এটি প্রাধান্য পায়, সে কারণে নিজেকে সৌভাগ্যবান মনে করি। যখনোই খেলি, অনেক সমর্থন পাই। আমি জানি না, জাদুকরি সমাধান কী হতে পারে, তবে এমন কিছু থাকলে দারুণ হতো।’
এরপর খাজা বলেন, ‘সব কটি বোর্ডের আর্থিক অবস্থা কেমন, সেটা দেখাটা দারুণ হবে। তারা কি ভুগছে, অর্থ কি ঠিক জায়গায় যাচ্ছে, এটি কি খেলোয়াড়েরা পাচ্ছে। তাদের জন্য একটা পথ বের করতে হবে, যাতে আন্তর্জাতিক, বিশেষ করে টেস্ট ক্রিকেট খেলতে আরও উৎসাহিত হয়। এ ক্ষেত্রে সব বোর্ডের দিক থেকে সচ্ছতা লাগবে, কীভাবে সেরা উপায়ে তারা খেলোয়াড়দের টাকা দিতে পারে।’"
2024-01-02 19:07:38,অনলাইনে খাদ্য ব্যবসায় শব্দফাঁদ: প্রতারণার নতুন কৌশল,"বর্তমান যুগ আধুনিক প্রযুক্তির যুগ। এ যুগে ঘরে বসেই যেকোনো ধরনের পণ্য হাতে পাওয়া সম্ভব। বিশেষত ইন্টারনেটকে কাজে লাগিয়ে ফেসবুক, ইউটিউব, ইনস্টাগ্রাম ও বিভিন্ন ওয়েবসাইট ব্যবহার করে সারা বিশ্বে নানা ধরনের পণ্য বিক্রি হচ্ছে। করোনার পর থেকে অনলাইনে পণ্য বিক্রি বেড়েছে বহুগুণে। বিশেষ করে খাদ্যপণ্য বিক্রি বাড়ছে জ্যামিতিক হারে। দেশে অনলাইনে খাদ্যদ্রব্য সবচেয়ে বেশি বিক্রি হয় ফেসবুকে। মূলত ফেসবুকে বিভিন্ন পেজ, আইডি ও গ্রুপের মাধ্যমে সব ধরনের খাদ্যপণ্য বিক্রি করা হয়। যেহেতু এফ কমার্স (ফেসবুক কমার্স) একটি নতুন ধারণা, তাই এখনো এফ কমার্সের নানা ধরনের ফাঁকফোকর রয়েছে, আর এসব ফাঁকফোকরের মধ্য দিয়ে ব্যবসায়ীরা প্রতারণার নতুন নতুন কৌশল আবিষ্কার করছেন। এ প্রতারণা ভোক্তাদের যেমন ক্ষতিগ্রস্ত করছে, তেমনি ব্যবসায়ীরা হচ্ছেন আঙুল ফুলে কলাগাছ। খাদ্য ব্যবসায় প্রতারণার রয়েছে বিভিন্ন ধরন, এসব ধরনের মধ্যে বর্তমান সময়ে সবচেয়ে বেশি পরিলক্ষিত হচ্ছে ‘শব্দফাঁদ’ প্রতারণা। ওজনে কম দেওয়া কিংবা খাদ্যে ভেজাল দেওয়া এ রকম নানা ধরনের প্রতারণা অনেক আগে থেকেই দেশে প্রচলিত, তবে বর্তমান সময়ে অনলাইন ব্যবসা প্রসারের ফলে শব্দফাঁদ নামক প্রতারণা বাড়ছে।
আসলে এ ধরনের নতুন কৌশলকে শব্দ ফাঁদ প্রতারণা কেন বলছি, তা একটু ব্যাখ্যা করা যাক। মূলত এ ধরনের প্রতারণার ক্ষেত্রে পণ্য বিক্রির সময় বেশ কিছু চটকদার শব্দ ব্যবহার করে ভোক্তাদের প্রতারিত করা হয়। এ ধরনের কয়েকটি শব্দ হলো প্রিমিয়াম, অর্গানিক, হালাল, ১০০ ভাগ খাঁটি, বিষমুক্ত, ন্যাচারাল ও ভেজালমুক্ত ইত্যাদি‌।
বর্তমান সময়ে ফেসবুকে স্ক্রল করার সময় আমরা দেখতে পাই, হাজারো ফেসবুক পেজ কিংবা গ্রুপ যেখানে প্রায় সব ধরনের খাদ্যপণ্য বিক্রি করা হচ্ছে। এবং প্রায় সবারই ব্যবসার মূল মন্ত্র হলো এ ধরনের চটকদার শব্দ ব্যবহার করে ভোক্তাদের কাছে এসব খাদ্যপণ্য বিক্রি করা। আমরা যাঁরা সাধারণ ভোক্তা আছি, তাঁরা অসচেতন হওয়ার কারণে তাঁদের এসব চটকদার শব্দ ফাঁদে পড়ে এসব পণ্য কিনে প্রতারিত হচ্ছি প্রতিনিয়ত। পত্রিকা খুললে আমরা দেখতে পাই, এসব প্রতারণার খবর। তবে অনেকে প্রতারণা ছাড়াই ভালো ব্যবসাও করছেন।
আমরা মূলত এসব শব্দ ব্যবহারের কারণে ধরেই নিচ্ছি খাদ্যটি আসলে প্রিমিয়াম কিংবা অর্গানিক। কিন্তু প্রকৃতপক্ষে দেশে প্রিমিয়াম, অর্গানিক কিংবা শতভাগ বিশুদ্ধ খাবার বাজারে নিয়ে আসা বেশ দুরূহ এবং ব্যয়বহুলও বটে। যদিও বেশ কিছু প্রতিষ্ঠান প্রিমিয়াম কিংবা অর্গানিক খাবার বাজারজাত করছে, তবে সেটার সংখ্যা খুবই কম।
বেশ কিছু ক্ষেত্রে এমনও দেখা গেছে যে অনলাইনে বিভিন্ন খাবার নিয়ে ব্যবসা করে এবং তাঁর খাবারগুলোতে প্রিমিয়াম, অর্গানিক, হালাল কিংবা শতভাগ খাঁটি এ ধরনের শব্দ ব্যবহার করে সেটি হাইলাইট করে বাজারজাত করে কিন্তু প্রিমিয়াম, অর্গানিক কিংবা শতভাগ খাঁটি এসব শব্দ দিয়ে আসলে কি বুঝায় বা প্রিমিয়াম, অর্গানিক কিংবা শতভাগ খাঁটি খাদ্যপণ্য হতে গেলে কি কি শর্ত মেনে চলতে হয়, সেসবের অনেক কিছুই জানেন না। বেশিরভাগ অনলাইন খাদ্য ব্যবসায়ীর ক্ষেত্রেই এমনটি দেখা যায়।
সুতরাং বোঝাই যাচ্ছে ব্যবসায়ীরা এসব শব্দ ব্যবহার করে শব্দফাঁদ তৈরি করছেন আর সেই ফাঁদেই আমরা পা দিচ্ছি। সেসব প্রতারক ব্যবসায়ীর নানা ধরনের খাদ্য পণ্য আমরা কিনে খাচ্ছি। ফলাফলস্বরূপ আমাদের দেহে নানা ধরনের জটিল রোগ দেখা দিচ্ছে কিন্তু আমরা বুঝতে পারছি না।
সাম্প্রতিক সময়ে ফাংশনাল ফুডস (যেসব খাবারর ঔষধি গুণাগুণ আছে) ও নিউট্রাসিউটিক্যালস (যেসব খাবারের পুষ্টি ও ফার্মাসিউটিক্যাল গুণাগুণ আছে) এর বাজার প্রসারিত হচ্ছে খুব দ্রুত। তাই তো ফেসবুকে বিভিন্ন পেজে নানা ধরনের ফাংশনাল ফুডস ও নিউট্রাসিটিক্যালস–জাতীয় খাদ্য বিক্রি হচ্ছে, যেমনটি আমরা দেখতে পাই হানিনাটস কিংবা সজিনা পাতার ক্ষেত্রে। শুধু বিক্রেতাদের শব্দফাঁদের কৌশলে এই দুটি পণ্য দেদারসে বিক্রি হচ্ছে অনলাইন মার্কেটে। আর এই সুযোগকে ব্যবহার করে প্রতারণা করছে অনেক অনলাইন ব্যবসায়ী।
শব্দফাঁদের বাইরেও আরও এক ধরনের প্রতারণা বাংলাদেশে শুরু হয়েছে এফ কমার্সের ক্ষেত্রে। সেটি হলো প্যাকেজিংয়ের রং পরিবর্তনের মাধ্যমে প্রতারণা। বিষয়টা একটু জটিল মনে হলেও আসলে খুবই সহজ। বিভিন্ন ধরনের খাদ্যপণ্যে যেসব প্যাকেজিং ম্যাটেরিয়াল ব্যবহার করা হয়, সেগুলোকে ইকো ফ্রেন্ডলি ঘোষণা দিয়ে সেখানে সবুজ রঙের আধিক্য রেখে তৈরি করা হয়, যাতে ক্রেতারা খুব সহজে আকৃষ্ট হযন। কেন না সবুজ রং আমাদের চোখের জন্য প্রশান্তিদায়ক, তাই আমরা সবুজ রং দেখলেই সেদিকে বেশি আকৃষ্ট হই। আর এই সুযোগকে কাজে লাগিয়ে নিম্নমানের খাদ্যপণ্যকে সবুজ রঙের জার কিংবা প্যাকেটে প্যাকেটজাত ও বাজারজাত করে কোটি কোটি টাকা মুনাফা তৈরি করছে ব্যবসায়ীরা। ব্যাপারটি আপাতদৃষ্টিতে খুব ক্ষুদ্র মনে হলেও এটি আসলে ব্যবসায়ীদের জন্য বিশাল একটি সুযোগ।
এভাবে অনলাইন খাদ্য ব্যবসায়ীরা ভোক্তাদের অসচেতনতা কিংবা অজ্ঞতার সুযোগ নিয়ে প্রতারণা করে যাচ্ছে প্রতিনিয়ত, যা দিন দিন বেড়েই চলেছে। এভাবে জ্যামিতিক হারে বেড়ে যাওয়ার সবচেয়ে বড় কারণ হলো অনলাইন খাদ্য ব্যবসার জন্য দেশে নির্দিষ্ট কোনো সরকারি নীতিমালা নেই কিংবা আইন নেই, যার মাধ্যমে এসব ব্যবসাকে নিয়ন্ত্রণ করা সম্ভব। আবার যেটুকু নীতিমালা আছে, সেটা মানতে নারাজ এসব অনলাইন খাদ্য ব্যবসায়ীরা।
তাই কর্তৃপক্ষের উচিত অনলাইন ব্যবসা, বিশেষত খাদ্য ব্যবসার জন্য নির্দিষ্ট নীতিমালা প্রণয়ন করা, যা সব খাদ্যপণ্য ব্যবসায়ীরা মানতে বাধ্য থাকবেন। এ ক্ষেত্রে অগ্রণী ভূমিকা পালন করতে পারে বাংলাদেশ নিরাপদ খাদ্য কর্তৃপক্ষ, বাংলাদেশ স্ট্যান্ডার্ডস অ্যান্ড টেস্টিং ইনস্টিটিউশনস, বাংলাদেশ ফলিত পুষ্টি ও গবেষণা প্রশিক্ষণ কেন্দ্র ও ভোক্তা অধিকার সংরক্ষণ অধিদপ্তর ইত্যাদি। সরকারের সব সংস্থা ও জনগণ কাঁধে কাঁধ মিলিয়ে কাজ করলে সুফল আসবেই। নিশ্চিত হবে নিরাপদ খাদ্য।
তাই আমাদের সকলের উচিত শব্দফাঁদের বিরুদ্ধে আন্দোলন গড়ে তোলা, যাতে করে এসব অসাধু ব্যবসায়ীরা চটকদার শব্দ ব্যবহার করে খাদ্যপণ্য বিক্রি করতে না পারেন। আমরা নিরাপদ খাদ্য খেয়ে সঠিকভাবে জীবনযাপন করতে পারি এবং সুস্থ থাকতে পারি।
লেখক: প্রভাষক, খাদ্য প্রকৌশল ও প্রযুক্তিবিদ্যা বিভাগ, স্টেট ইউনিভার্সিটি অব বাংলাদেশ"
2024-01-02 18:58:36,পাঠকের ছবি,
2024-01-02 18:56:40,নববর্ষের রাতে শুধু ঢাকা শহরেই অসংখ্য পাখির মৃত্যু,
2024-01-02 18:56:24,অগ্রণী ও জনতা ব্যাংকের সিনিয়র অফিসারের মৌখিক পরীক্ষার তারিখ প্রকাশ,"মৌখিক পরীক্ষার জন্য পৃথকভাবে কোনো ইন্টারভিউ কার্ড ইস্যু করা হবে না। তবে ইতিপূর্বে অনুষ্ঠিত লিখিত পরীক্ষার প্রবেশপত্র মৌখিক পরীক্ষার প্রবেশপত্র হিসেবে গণ্য হবে। মৌখিক পরীক্ষার জন্য নির্ধারিত সময়ে প্রার্থীদের অবশ্যই রিপোর্ট করতে হবে। বিলম্বে রিপোর্ট করার কোনো কারণ কর্তৃপক্ষের কাছে গ্রহণযোগ্য হবে না। প্রার্থীদের নিয়োগ বিজ্ঞপ্তির শর্তাদি এবং অনলাইন আবেদনে উল্লিখিত তথ্যাদির সমর্থনে প্রমাণক দলিলাদির মূলকপি প্রদর্শন করতে হবে। এ ছাড়া এক সেট সত্যায়িত ফটোকপি ক্রমানুসারে সাজিয়ে মৌখিক পরীক্ষা শুরুর আগে অবশ্যই মৌখিক পরীক্ষার বোর্ডের সহযোগী সদস্যদের কাছে জমা দিতে হবে।
পরিচালক (বিএসসিএস) ও সদস্যসচিব, ব্যাংকার্স সিলেকশন কমিটি সচিবালয়, বাংলাদেশ ব্যাংক, প্রধান কার্যালয়, ঢাকা বরাবর প্রার্থীর নিজ স্বাক্ষরযুক্ত স্বহস্তে লিখিত আবেদনপত্র; সদ্য তোলা তিন কপি রঙিন পাসপোর্ট সাইজের ছবি (ছবির পেছনে প্রার্থীর নাম ও রোল নম্বর লিখতে হবে); পরীক্ষার প্রবেশপত্র; সব শিক্ষাগত যোগ্যতার সনদ (ক্রমানুসারে সাজিয়ে এসএসসি বা সমমান সনদ, এইচএসসি বা সমমান সনদ, চার বছর মেয়াদি স্নাতক বা স্নাতক (সম্মান) সনদ ও মার্কশিট, স্নাতকোত্তর সনদ ও মার্কশিট); ১ ফেব্রুয়ারি ২০২২ তারিখের পরে ইস্যুকৃত চার বছর মেয়াদি স্নাতক বা স্নাতক (সম্মান) বা স্নাতকোত্তর পর্যায়ের সনদ বা মার্কশিটে ফল প্রকাশের তারিখ উল্লেখ না থাকলে পরীক্ষা নিয়ন্ত্রক বা রেজিস্ট্রারের কার্যালয় থেকে ইস্যুকৃত ফল প্রকাশের তারিখসংক্রান্ত সনদ; ‘ও’ লেভেল বা ‘এ’ লেভেল পরীক্ষায় উত্তীর্ণ হলে অথবা বিদেশি বিশ্ববিদ্যালয় থেকে ডিগ্রিপ্রাপ্ত হলে দেশীয় সংশ্লিষ্ট শিক্ষা বোর্ড বা বিশ্ববিদ্যালয় বা বিশ্ববিদ্যালয় মঞ্জুরি কমিশন থেকে ইস্যুকৃত সমমান সনদ (শ্রেণি, বিভাগ, জিপিএ, সিজিপিএ উল্লেখসহ); আবেদনে উল্লিখিত স্থায়ী ঠিকানার সমর্থনে (পিতা বা স্বামী) সংশ্লিষ্ট ইউনিয়ন পরিষদের চেয়ারম্যান, পৌরসভার মেয়র, ওয়ার্ড কমিশনার কর্তৃক সম্প্রতি ইস্যুকৃত জাতীয়তা সনদ বা নাগরিকত্ব সনদ; বীর মুক্তিযোদ্ধাসংক্রান্ত প্রার্থীদের মুক্তিযোদ্ধা সনদ–সম্পর্কিত প্রমাণক দলিলাদির সনদ; প্রতিবন্ধী প্রার্থীদের ক্ষেত্রে সংশ্লিষ্ট অধিদপ্তর থেকে প্রতিবন্ধিতার সপক্ষে প্রদত্ত সনদ; ক্ষুদ্র নৃ-গোষ্ঠী প্রার্থীদের ক্ষুদ্র নৃ-গোষ্ঠী সনদ–সম্পর্কিত প্রমাণক দলিলাদির সনদ এবং চাকরিরত প্রার্থীদের ক্ষেত্রে তাঁদের স্ব-স্ব নিয়োগকারী কর্তৃপক্ষের অনাপত্তিপত্র।"
2024-01-02 18:52:25,পার্বত্য চট্টগ্রামে মানবাধিকার পরিস্থিতি নাজুক হয়ে পড়েছে: জেএসএস,"প্রতিবেদনে বলা হয়, ১৯৯৭ সালে সরকার ও জেএসএসের মধ্যে স্বাক্ষরিত পার্বত্য চট্টগ্রাম চুক্তি বাস্তবায়িত না হওয়ায় পার্বত্য চট্টগ্রামের সামগ্রিক মানবাধিকার পরিস্থিতি অত্যন্ত নাজুক ও উদ্বেগজনক হয়ে পড়েছে। দমন–পীড়ন, ধরপাকড়, জেল–জুলুম, হত্যা, গুম, মিথ্যা মামলায় জড়ানো, ভূমি বেদখল, সরকারি মদদে পুনর্বাসিত বাঙালিদের গুচ্ছগ্রাম সম্প্রসারণ, অনুপ্রবেশ ও নারীর ওপর সহিংসতা ঘটছে। এ ধরনের মানবতাবিরোধী ঘটনা পার্বত্য চট্টগ্রামে নিত্যনৈমিত্তিক ব্যাপার হয়ে দাঁড়িয়েছে।
প্রতিবেদনে বলা হয়, পার্বত্য চট্টগ্রাম সমস্যার রাজনৈতিক ও শান্তিপূর্ণ উপায়ে সমাধানের লক্ষ্যে ১৯৯৭ সালে বাংলাদেশ সরকার ও পার্বত্য চট্টগ্রাম জনসংহতি সমিতির মধ্যে চুক্তি স্বাক্ষরিত হয়। তবে পার্বত্য চট্টগ্রাম চুক্তির ২৬ বছর চলে গেলেও এ চুক্তি যথাযথভাবে বাস্তবায়িত হয়নি। পার্বত্য চট্টগ্রাম চুক্তি স্বাক্ষরকারী আওয়ামী লীগ সরকার গত ২০০৯ সাল থেকে ১৫ বছর রাষ্ট্রীয় ক্ষমতায় রয়েছে। কিন্তু এই দীর্ঘ সময়েও বর্তমান সরকার পার্বত্য চুক্তির মৌলিক বিষয়গুলো বাস্তবায়নে এগিয়ে আসেনি। চুক্তি বাস্তবায়নে সরকার কোনো কার্যকর পদক্ষেপ তো গ্রহণ করেইনি; বরং চুক্তিবিরোধী ও পাহাড়িদের স্বার্থের পরিপন্থী কার্যক্রম বাস্তবায়ন করে চলেছে।
প্রতিবেদনে বলা হয়, চুক্তি স্বাক্ষরকারী জেএসএস এবং চুক্তি মোতাবেক গঠিত পার্বত্য চট্টগ্রাম চুক্তি বাস্তবায়ন ও পরিবীক্ষণ কমিটিকে পাশ কাটিয়ে ‘পার্বত্য চট্টগ্রাম শান্তিচুক্তি মূল্যায়ন, অগ্রগতি ও পরিবীক্ষণসংক্রান্ত আন্তমন্ত্রণালয় কমিটি’ গঠন করা হয়েছে। আর চুক্তিবিরোধী এই কমিটির মাধ্যমে পার্বত্য চুক্তির ৭২টি ধারার মধ্যে ৬৫টি ধারা বাস্তবায়িত হয়েছে মর্মে অপপ্রচার চালানো হচ্ছে। অথচ পার্বত্য চুক্তির ৭২টি ধারার মধ্যে মাত্র ২৫টি ধারা বাস্তবায়িত হয়েছে। অবশিষ্ট ৪৭টি ধারা হয় সম্পূর্ণভাবে অবাস্তবায়িত অবস্থায়, নয়তো আংশিক বাস্তবায়িত করে অথর্ব অবস্থায় রেখে দেওয়া হয়েছে।"
2024-01-02 19:10:11,মেয়েদের ক্রিকেটে নতুন রেকর্ড হিলির,"মেয়েদের ওয়ানডে ক্রিকেটের যাত্রা শুরু ১৯৭৩ সালে। এই ৫১ বছরে আজকেরটি নিয়ে ১ হাজার ৩৫৯তম ওয়ানডে ম্যাচ চলছে। অথচ অধিনায়ক–উইকেটকিপারের দ্বৈত ভূমিকায় খেলতে নামা কোনো ব্যাটারের শতক নেই! ৮০ পেরোনো ইনিংসই দেখা গেল আজ প্রথমবার। শতক না হলেও তাই নতুন রেকর্ডই গড়লেন অ্যালিসা হিলি।
মুম্বাইয়ের ওয়াংখেড়ে স্টেডিয়ামে আজ ভারতের বিপক্ষে ৮২ রান করেছেন অস্ট্রেলিয়ার অধিনায়ক ও উইকেটকিপার হিলি, মেয়েদের ওয়ানডে যেটি এখন কোনো অধিনায়ক-উইকেটকিপারের সর্বোচ্চ রানের ইনিংস। ফিবি লিচফিল্ডকে নিয়ে ইনিংস উদ্বোধন করতে নেমে আরেকটি রেকর্ডের সঙ্গী হয়েছেন হিলি। দুজন মিলে প্রথম উইকেটে তুলেছেন ১৮৯ রান, যা ভারতের বিপক্ষে মেয়েদের ওয়ানডেতে যেকোনো উইকেট জুটিতে সর্বোচ্চ।
৮২ রানের ইনিংসে অস্ট্রেলিয়ার নতুন অধিনায়ক হিলি ভেঙেছেন নেদারল্যান্ডসের বাবেত্তে ডি লিডির রেকর্ড। এর আগে তাঁর ৭৬ রানের ইনিংসটাই ছিল সর্বোচ্চ, যা তিনি ২০২২ সালের আগস্টে করেছিলেন আয়ারল্যান্ডের বিপক্ষে।
বাবেত্তের নামের শেষাংশ পড়েই বুঝে ফেলার কথা, তিনি নেদারল্যান্ডসের বিখ্যাত ক্রিকেট পরিবারের মেয়ে। সম্পর্কে বর্তমান ডাচ অলরাউন্ডার বাস ডি লিডির চাচাতো বোন ও সাবেক অলরাউন্ডার টিম ডি লিডির ভাতিজি।
হিলি এখন নিজের নামেই দারুণ পরিচিত হলেও মজার ব্যাপার হচ্ছে, তিনিও অস্ট্রেলিয়ার সাবেক ক্রিকেটার ইয়ান হিলির ভাতিজি আর তারকা ফাস্ট বোলার মিচেল স্টার্কের স্ত্রী। ক্রিকেট ইতিহাসে বিশ্বকাপজয়ী একমাত্র দম্পতিও স্টার্ক–হিলি।"
2024-01-03 09:12:15,কেমন ছিল ২০২৩ এর ফ্যাশন ধারা,"অস্বীকারের জো নেই ফ্যাশন ট্রেন্ড সত্যিকারেই ডিজাইনার, ভোক্তা আর ফ্যাশনিস্তাদের পরম আকাঙ্ক্ষার বিষয়। চলতি ধারা নিয়ে বিস্তর আলোচনা আর কাটাছেঁড়া হয়। কোনো চল প্রচলিত হলে তা নিয়েই আমরা মেতে উঠি। আবার সেটা চলে গেলেও কথা চালিয়ে যাই। বছর শেষ হলে লেগে পড়ি সুরতহালে। সবে আমরা পাতা মুড়েছি তেইশের। ভালো আর মন্দে মেশানো বছরটাকে এত তাড়াতাড়ি ভোলা যাচ্ছে না। এই প্রয়াস তাই ঐতিহ্য মেনে ফিরে দেখার।
ফ্যাশনেই বলি আর যাপনে, প্রকৃতপক্ষে আমরা কাটিয়ে উঠতে পেরেছি অতিমারির অপ্রীতিকর পরিণাম। যদিও করোনার নতুন নতুন ধরন মাথা তুললেও ততটা মারাত্মক হতে পারছে না।
এরই মধ্যে খাঁড়ার ঘা তো আছেই। আরও একটা বছর দীর্ঘায়িত হলো রাশিয়া-ইউক্রেন যুদ্ধ। এর মধ্যে গাজা আক্রমণ করে বসল ইসরায়েল। দেশে দেশে মূল্যস্ফীতি মাথা চাড়া দিয়ে ঘনীভূত করল অর্থনৈতিক সংকট। সঙ্গে থাকল নতুন উপদ্রব জলবায়ু পরিবর্তন। এই জটিল আর মিশ্র পরিস্থিতিতে মানুষকে হতে হলো অতীতাশ্রয়ী। স্মৃতির পরশ মাখা স্বাধীন যাপনের ইচ্ছা মেলল পাখা। অবিকল অনুরণন শুনি ফ্যাশন মনোবিদ ডন ক্যারেনের উচ্চারণেও: সব রাজনৈতিক ও সমাজতাত্ত্বিক জটিলতা আমাদের অতীতমুখী করছে। ফিরতে চাইছি ফেলে আসা সময়ে। চাইছি প্রকৃতির আশ্রয়। তাই তো আমরা আগের যেকোনো দশকে ফিরে যাওয়ার চেষ্টা করছি। হতে পারে এর মধ্য দিয়ে আমাদের পলায়নপর মনোভাব প্রকাশ পাচ্ছে, তবে সেটা নেতিবাচক নয়; বরং ইতিবাচকই।
সদ্য অতীত বছরটার দিকে তাকালে এই ছবিও স্পষ্ট হয়। আচ্ছা বলতে পারেন কত বছর আগে আমরা ব্যাগি প্যান্ট পরেছি? কেবল এটা নয়, আরও আছে। এই যেমন কার্গো প্যান্ট, বুট কাট জিনস, ম্যাক্সি স্কার্ট, হাওয়াই শার্ট কিংবা ম্যান্ডারিন কলারের শার্ট? বেশ আগে।
একটা সময় ছিল যখন আমরা বাবার শার্ট পরে একটু বড় সাজার চেষ্টা করতাম। অতিরিক্ত বড় আকারের সেই শার্ট আমাদের ভেতরে চারিয়ে দিত অদ্ভুত আত্মবিশ্বাস। তেইশে কিন্তু এগুলো সবই দেখেছি। সেই নব্বই দশকের ব্যাগি জিনস, কার্গো প্যান্ট কিংবা আশির অতিরিক্ত বড় আকারের পোশাক। তবে এখন পরছে নারী-পুরুষনির্বিশেষে। গেল বছরে বাদ যায়নি ছেলেদের বুট কাট ও স্ট্রেট কাট জিনসও।
এখানে একটু বলে রাখা ভালো, তেইশে মেয়েদের মধ্যে পুরুষালি ফ্যাশনের প্রতি ঝোঁক ছিল কম। পক্ষান্তরে তারা চেয়েছে নারীত্বের উদ্‌যাপন। ম্যাক্সি স্কার্ট ও ড্রেস ছিল ট্রেন্ডিং। আরও ছিল বো, রাফেলস আর করসেট (কাঁচুলি)। তবে এসবের ব্যবহারে পোশাকে যৌন আবেদন তৈরি বৃথা চেষ্টা থেকে বিরত থেকে বরং নারীসুলভ করে তুলতে প্রয়াসী হয়েছেন ডিজাইনাররা।
সারা বছর সবচেয়ে বেশি আলোচনায় ছিল বার্বিকোর। আবিশ্বের মোহিনীরা হয়ে উঠেছেন গোলাপি বেগম। এর সঙ্গে জুড়ে গিয়েছে আরও একটি কোর—ব্যালেকোর। ব্যালে ফ্ল্যাটও সমান তালে জনপ্রিয়তা পেয়েছে। একদিকে যখন ব্যালে ফ্ল্যাটে মজেছে একদল, ওদিকে তখন মেরি জেন ফ্ল্যাটে মেতেছে অন্য দল। পাশাপাশি ট্যাবিস বা স্প্লিট-টো শুও ছিল কারও কারও কাছে কাঙ্ক্ষিত।
গোলাপি বেগমদের সমান্তরালে কম যান না গোলাপি নবাবরাও। গত বছরের আলোচিত দুটি বিষয় ছিল ক্রিশ্চিয়ানো রোনালদোর সৌদি আরবে গমন আর লিওনেল মেসির ইন্টার মায়ামিতে যোগদান। রোনালদো ততটা মাতাতে পারেননি, যতটা পেরেছেন মেসি। কেবল মাঠে নয়, ফ্যাশনেও। তাঁর গোলাপি জার্সি ছিল সুপার ডুপার হিট ট্রেন্ড। এটা খ্যাতি পেয়েছে নন-বার্বি পিংক হিসেবে।
তেইশে তুঙ্গে ছিলেন টেলর সুইফট ও তাঁর এরাস টুর। ফ্রেন্ডশিপ ব্রেসলেট অতএব ট্রেন্ডে থাকবে সেটা বলার অপেক্ষা রাখে না। তিনিও তাঁর ক্যারিয়ারের দীর্ঘ দুই দশকের নানা সময়ের ফ্যাশনকে উদ্‌যাপন করেছেন এই টুরে।
করোনাকালের বদ্ধ জীবন থেকে নয়া স্বাভাবিকতায় ফেরা জেনজি প্রজন্ম বাইশে ছিল অ্যাথলেজার আর আরামদায়ক পোশাকের বৃত্তে বন্দী। আড়ষ্টতা কাটিয়ে, গা ঝাড়া দিয়ে উঠে তেইশে তারাও একটু অতীতপ্রিয় হয়েছে। তাদের জন্যই জনপ্রিয়তা পেয়েছে ভিনটেজ ফ্যাশন আর পপ সংস্কৃতি। আবার তাদের কল্যাণেই পুনরাবিষ্কৃত হয়েছে ওয়াইটুকে ট্রেন্ড।
মেয়েদের ফ্যাশনে লোরাইজ যেমন ছিল, ছিল হাই স্লিটও। তবে মজার বিষয় হলো ইনারওয়্যার বা অন্তর্বাস হিসেবে পরিধেয় বহির্বাস হিসেবে উপস্থাপিত হয়েছে। এ ক্ষেত্রে ফ্যাশন শোর বাইরে ব্রিফ যতটা না দেখা গেছে, বক্সার বরঞ্চ অনেক বেশি দৃষ্টিগোচর হয়েছে। এই ট্রেন্ডটা ফ্যাশনপ্রিয়দের কাছে গ্রহণযোগ্য হয়েছে বেশ। এ ছাড়া চুমকির ব্যবহারও এ বছর যথেষ্ট নজর কেড়েছে।
অনুষঙ্গের ট্রেন্ডে তালিকার শীর্ষে ছিল ক্যাটআই গ্লাস, ডিজে হেডফোন, টোট ব্যাগ, শট শোল্ডার ব্যাগ, কুইল্টেড ব্যাগ, স্পিডি ব্যাগ ইত্যাদি। ভিগান ফুডের মতো আগ্রহ বেড়েছে ভিগান লেদারের প্রতিও। আরও ছিল নাইকি শক্স। তবে ট্রেন্ডিং হয়েছে আনুষ্ঠানিক পোশাকের সঙ্গে স্নিকার বা রানিং শু।
গেল বছর ভ্রমণকারীর সংখ্যা বাড়ার সমানে বেড়েছে ফ্যাশন পণ্য কেনার আগ্রহ। ফলে বিভিন্ন ফ্যাশন ব্র্যান্ডের একটা উল্লেখযোগ্য রাজস্ব এসেছে এই খাত থেকে।
এ কথা অস্বীকারের অবকাশ নেই যে বিশ্বজুড়ে জেনজিরাই বদলে দিচ্ছে ফ্যাশনের সংজ্ঞা, পোশাকের পরিভাষা। মুছে দিচ্ছে পরিধেয়ে নারী-পুরুষের সীমানা। এটাও ফ্যাশনের নতুন ধারা বৈকি। এখন অনেক ব্র্যান্ডও এমন লিঙ্গ-নিরপেক্ষ পোশাক তৈরি ও বিক্রি করছে। ফলে এই ধারাও প্রতীয়মান হয়েছে তেইশে।
আন্তর্জাতিকভাবে উৎপাদন স্বচ্ছতা, জবাবদিহিতা, টেকসই ও প্রকৃতিবান্ধব বিষয়গুলোও ছিল সদ্য শেষ বছরের উল্লেখ করার মতো। এসব বাস্তবিকই ফ্যাশনের নতুন দিশা হিসেবে পরিগণিত হচ্ছে। এ জন্য ফ্যাশন ডিজাইনার আলতুজারার পুনরাবৃত্তিতে বলতে হয়, এখনই সময় নতুন দিশা অনুসরণের।
এবার দৃষ্টি ফেরানো যাক দেশের দিকে। আমাদের ফ্যাশনে ট্রেন্ড তৈরি হয় না। পশ্চিমানুসরণই বস্তুত আমাদের ট্রেন্ড। আর হ্যাঁ, বলিউডের কিছু আলোচনায় এলে সেটাও আমাদের এখানে ফ্যাশনে পরিণত হয়। ফেলে আসা তেইশে বলিউড তেমন ছাপ রাখতে সক্ষম হয়নি। তবে আন্তর্জাতিক ফ্যাশনের আলোচিত ধারাগুলোই আমাদের এখানে অনুসৃত হয়েছে। এর মধ্যে বিশেষ উল্লেখযোগ্য বার্বিকোর, ব্যাগি জিনস, কার্গো প্যান্ট, অতিরিক্ত বড় আকারের পোশাক ইত্যাদিই ছিল এ তালিকায়।
এরই মধ্যে ছিটেফোঁটা কিছু ছিল না, তেমন নয়; বরং কম কাজের পাঞ্জাবির প্রতি তরুণেরা আগ্রহী হয়েছেন। পালাজ্জোর সঙ্গে কুর্তার চলটাও চোখে পড়েছে। বিশেষ করে শাড়ির প্রতি নতুন প্রজন্মের আগ্রহ এবং শাড়িকে নতুন আঙ্গিকে পরার যে ধারা, সেটাও আশা জাগায়। শাড়ির সঙ্গে বুট কিংবা স্নিকার খুব নতুন নয়, কিন্তু শাড়ি পরার স্টাইল ছিল বেশ চিত্তাকর্ষক। চলতি ধারা হিসেবে ধরা যেতে পারে এগুলো।
পুরোনো কাপড় কেনা আর ওয়ার্ডরোব খালি করা গত বছর সচেতন তরুণদের উদ্বুদ্ধ করেছে। এমনকি তাঁদের মধ্যে পোশাক বিনিময়ের মতো উদ্যোগও দেখা গেছে। ফলে স্লো ফ্যাশনের পালে ধীরে হলেও বাতাস পাচ্ছে। এই প্রজন্ম আমাদের আবারও মনে করিয়ে দিচ্ছে সেই পুরোনো সব দিন। যখন আমরা এমন পোশাক কিনেছি। আমাদের প্রজন্মের তাই ভুলে যাওয়ার কথা নয় বঙ্গবাজার, নিক্সন মার্কেট ও সিঙ্গাপুর মার্কেটের কথা।
এখন সবাই আর আগের মতো সবকিছু যজ্ঞের ধনের মতো আগলে ইচ্ছুক নয়। তরুণেরা তো বটেই। এ জন্য অনেক দিন ধরে কেনা জিনিসপত্র বছরের একটা সময়ে ফেলে দেয়। সেখানে পোশাকও থাকে। ঢাকায়ও এই ধারা ক্রমেই জনপ্রিয় হয়ে উঠছে। এ বছর এমন একাধিক মেলার কথা শোনা গেছে। এই জগৎটা আমাদের কাছে নতুন। কিন্তু আমাদের ছেলেমেয়েদের কাছে না। তারা জানে সবকিছুর হদিস।
এ বছর আমাদের ফ্যাশন ব্র্যান্ডগুলোর ম্যানেজমেন্টে বেশ পরিবর্তন লক্ষ করা গেছে। একাধিক প্রধান নির্বাহী হাউস ছেড়ে গেছেন। মার্কেটিংয়েও পরিবর্তন হয়েছে। সঙ্গীন পরিস্থিতির মধ্যে রয়েছে একাধিক ব্র্যান্ড। দিশাহীন ব্র্যান্ডের সংখ্যাও নেহাতই কম নয়। আবার এই লিগে নতুনও যে যোগ হয়নি, তা–ও নয়। গেল বছর এসেছে ক্লদেন আর মাইক্লো। শেষের নামটা একটু চেনা চেনা মনে হতে পারে। হ্যাঁ, তা বটেই। তার আগে বলে নিই বাংলাদেশ থেকে পাততাড়ি গুটিয়েছে দুটি ব্র্যান্ড। ইউনিক্লো ও ডেকাথলন। কারণ, লালফিতার দৌরাত্ম্য ও অধিক শুল্ক। ইউনিক্লোর ক্ষেত্রে আরও ছিল তাদের সামাজিক ব্যবসার নিয়মনীতি পুরোপুরি অনুসৃত না হওয়া। এই ইউনিক্লোর কিছু প্রোপার্টি কিনে তাদের আউটলেটগুলোর কয়েকটি নিয়ে নতুন ব্র্যান্ড শুরু করেছে মাইক্লো। এ ছাড়া আত্মপ্রকাশ করেছে আরও দুটি নতুন ব্র্যান্ড। আমি ও কাঁঠাল। তবে তাদের অফলাইন উপস্থিতি এখনো দৃশ্যমান নয়।
সবগুলো ব্র্যান্ডই আবার এসেছে তৈরি পোশাক শিল্প খাত থেকে। মাইক্লোর নেপথ্যে আছে মাইক্রো ফাইবার গ্রুপ। ক্লদেনের মূল প্রতিষ্ঠান ট্যাডেক্স গ্রুপ। আমি ও কাঁঠাল ইউটা গ্রুপের উদ্যোগ। বলা বাহুল্য নয় যে বাংলাদেশের ফ্যাশন ইন্ডাস্ট্রিতে তৈরি পোশাক খাতের কুশীলবদের স্থানীয় ব্র্যান্ডের সংখ্যা ক্রমবর্ধমান।
সদ্য বিদায়ী বছরে বাংলাদেশের মেধাবী ডিজাইনার রোকাইয়া আহমেদের ডিজাইন করা স্নিকার আন্তর্জাতিক বাজারে আনে ফ্রাঙ্কফুর্টভিত্তিক পরিবেশবান্ধব ফ্যাশন ব্র্যান্ড দ্য ইকেএন। সীমিত সংস্করণের এই ভিগান স্নিকারের নামকরণ করা হয় দ্য ইকেএন কামথালা বা কাঁঠাল। এই স্নিকার তৈরি হয়েছে পর্তুগালে। বাংলাদেশ কেবল তৈরি করে না, নকশাও করে। সেই ধারণাকে প্রতিষ্ঠিত করার এটা ছিল রোকাইয়ার একটা প্রয়াস। এ ছাড়া বাংলাদেশ সিকিউরিটিজ অ্যান্ড এক্সচেঞ্জ কমিশন প্যারিস ও বার্লিনে দুটি ইভেন্ট আয়োজন করে। উভয় ইভেন্টেই ছিল ফ্যাশন শো। প্যারিসে ফ্যাশন ডিজাইনার সামি আলম ও বার্লিনে রোকাইয়া আহমেদ তাঁদের সংগ্রহ উপস্থাপন করেন। এরপরই প্যারিসে ইউনেসকোর ত্রয়োদশ যুব ফোরামে ইয়ুথ ডেলিগেট হিসেবে বাংলাদেশের প্রতিনিধিত্ব করেন রোকাইয়া আহমেদ। এ বছর কলকাতা ও লক্ষ্ণৌতে সম্মানিত হয়েছেন ফ্যাশন ডিজাইনার আফসানা ফেরদৌসী।
গত বছরের আরও কয়েকটি উল্লেখযোগ্য ঘটনা উল্লেখের দাবি রাখে। বাংলাদেশের ফ্যাশন দিগন্তে হ্যাপেনিং জায়গা হিসেবে আবির্ভূত হয়েছে আলোকি কনভেনশন সেন্টার। তেজগাঁও-গুলশান লিংক রোডে অবস্থিত এই স্থাপনা এখন সবচেয়ে আলোচিত ভেন্যু। এক সময়ে এটা ছিল ইউটা গ্রুপের তৈরি পোশাক কারখানা। তারপর বহুদিন পড়ে ছিল। সেটাকেই চমৎকার স্থাপত্যনকশায় বদলে ফেলা হয়েছে। গড়ে তোলা হয়েছে একটি সম্মিলন কেন্দ্র। সাধ্যের মধ্যে থাকা ভেন্যুর আকালের এই শহরে আলোকি হয়ে উঠেছে আলোকবর্তিকা। এখানেই অনুষ্ঠিত হয়েছে বাংলাদেশ ফ্যাশন উইক। আলোকি কর্তৃপক্ষ আয়োজন করেছে ঢাকা মেকার্স। তাদের সবচেয়ে গুরুত্বপূর্ণ উদ্যোগ ছিল আর্কা ফ্যাশন উইক। এরই অংশ হিসেবে আজরা মাহমুদ ট্যালেন্ট ক্যাম্পের আয়োজনে অনুষ্ঠিত হয়েছে মিস্টার অ্যান্ড মিসেস সেলিব্রিটি বাংলাদেশের চূড়ান্ত পর্ব। এ ছাড়া বাংলাদেশ ওয়েডিং কতুর উইক যেমন অনুষ্ঠিত হয়েছে, তেমনি মানাসের আয়োজনে ডিজাইনার ফায়জা আহমেদের আত্মবালা ২.০ দিয়েছে অন্যতর অভিজ্ঞতা। বিভিন্ন সংগঠনের উদ্যোগে আয়োজিত প্রদর্শনীর মধ্যে উল্লেখযোগ্য ছিল ফেসবুকভিত্তিক পপআপ স্টোর কেয়ার অব ঢাকার অফলাইন প্রদর্শনী অটাম ক্লাউডস। এর থিম ছিল আমার ঢাকা। বাংলাদেশের ফ্যাশন শিল্পের বহু আলোচিত উদ্যোগ দেশি দশ। ১০টি ফ্যাশন ব্র্যান্ডের এক ছাদের নিচে অভিন্ন ব্র্যান্ডিংয়ে যাত্রা শুরু হয়েছিল ২০০৯ সালে। বসুন্ধরা শপিং মলের সপ্তম তলায়। কিন্তু সেখান থেকে তাদের সরে যেতে হয়েছে। নতুন বছরে দেশি দশকে পাওয়া যাবে চতুর্থ তলায়।
শেষে এসে শুরুর কথা বলি। বছরটা শুরু হয়েছিল বেদনামথিত ঘটনায়। আমরা হারিয়েছে বাংলাদেশে প্রাকৃতিক রং নিয়ে আজীবন কাজ করে যাওয়া রুবি গজনবীকে।"
2024-01-02 18:42:18,পুরুষের আগ্রাসী মনোভাবকে প্রশমিত করে নারীর অশ্রুর ঘ্রাণ: গবেষণা,"কখনো কি ভেবে দেখেছেন, কান্নাকাটি কীভাবে উত্তপ্ত পরিস্থিতিকে শান্ত করতে পারে? নতুন একটি গবেষণা বলছে, নারীর অশ্রুর ঘ্রাণ পুরুষের আগ্রাসী মনোভাবকে প্রশমিত করতে পারে।
গবেষকেরা বলছেন, নারীর কান্নার ঘ্রাণে পুরুষের আগ্রাসী মনোভাব অন্তত ৪৪ শতাংশ কমে আসে। গবেষণাটি প্রকাশ করেছে পিএলওএস বায়োলজি। এতে বলা হয়েছে, পুরুষের মস্তিষ্কের যে অংশ তাঁকে আক্রমণাত্মক করে তোলে, নারীর কান্নার ঘ্রাণ সেই অংশকে দুর্বল করে দেয়।
স্তন্যপায়ী প্রাণীর গবেষণায় দেখা গেছে, চোখের জলে যে রাসায়নিক থাকে, তা সামাজিক সংকেত হিসেবে কাজ করে। এর প্রভাবটাও খুব প্রখর।
পুরুষ ইঁদুরের অশ্রুতে এমন একটি রাসায়নিক থাকে, যা নারী ইঁদুরকে যৌনতার প্রতি আরও আগ্রহী করে তোলে। এমনকি অন্তঃসত্ত্বা ইঁদুরের গর্ভপাতও হতে পারে। অবশ্য, বাবা ইঁদুরের অশ্রুতে এমনটা ঘটবে না।
ইঁদুরের অশ্রুও আগ্রাসী আচরণকে প্রভাবিত করে। অন্ধ নারী ইঁদুরেরা নিজেদের পুরুষের আগ্রাসী আচরণ থেকে রক্ষায় কান্নার আশ্রয় নেয়। আর নারী ইঁদুরের কান্নায় এমন রাসায়নিক থাকে, যা পুরুষ ইঁদুরের লড়াইয়ের মানসিকতাকে থামিয়ে দেয়। আর শিশু ইঁদুরের কাছে আত্মরক্ষার একমাত্র সম্বল কান্না।
কিন্তু মানুষের কান্না কতটা প্রভাব রাখতে পারে, তা স্পষ্ট ছিল না। এই গবেষণা পরিচালনাকারী গবেষকেরা আগে দেখিয়েছিলেন, পুরুষ যখন আবেগাক্রান্ত নারীর অশ্রুর ঘ্রাণ শোঁকে, তখন তাদের টেস্টোস্টেরনের মাত্রা কমে যায়। ফলে যৌনতার প্রতি আগ্রহ কমে আসে।
এই গবেষণার মূল লক্ষ্য ছিল পরিস্থিতি শান্ত করার ক্ষেত্রে কান্নার ক্ষমতা পরীক্ষা করা। ছয়জন নারীর অশ্রু সংগ্রহ করেছিলেন গবেষকেরা। অশ্রু সংগ্রহ করার আগে একটি বিশেষ কৌশল নেওয়া হয়। ওই ছয় নারীর সঙ্গী পুরুষদের একটি ভিডিও গেম খেলতে দেওয়া হয়, যা তাদের আগ্রাসী মনোভাবকে আরও উসকে দেয়। ওই সময় পুরুষেরা ভিডিও গেমটি খেলছিলেন একটি এমআরআই স্ক্যানারের মধ্য দিয়ে। এই স্ক্যানার দিয়ে তাঁদের মস্তিষ্কের কার্যকলাপ পরিমাপ করছিলেন গবেষকেরা।
দেখা গেছে, নারীদের কান্নার ঘ্রাণ পেয়ে গবেষণায় অংশ নেওয়া পুরুষদের আগ্রাসী আচরণ ৪৩ দশমিক ৭ শতাংশ কমে গেছে। ব্রেন ইমেজিং পরীক্ষায় দেখা গেছে, কান্নার ঘ্রাণ পেয়ে আগ্রাসী মনোভাবের সঙ্গে যুক্ত মস্তিষ্কের অংশটিও তার কার্যকলাপের মাত্রা কমিয়ে দেয়।
গবেষণাপত্রের প্রধান লেখক যুক্তরাষ্ট্রের ওয়াইজম্যানস ব্রেন সায়েন্সেস বিভাগের বিজ্ঞানী হোয়াম সোবেল এক বিবৃতিতে বলেন, ‘আমরা খেয়াল করেছি, অশ্রু মস্তিষ্কের ঘ্রাণজনিত রিসেপ্টরগুলোকে সক্রিয় করে তোলে আর আগ্রাসন–সম্পর্কিত অংশটিকে অনেকটা নিষ্ক্রিয় করে। এতে উল্লেখযোগ্যভাবে আগ্রাসী আচরণ কমে আসে।’
সোবেল আরও বলেন, অশ্রু হলো একটি ‘রাসায়নিক রক্ষাকবচ’, যা আগ্রাসনের বিরুদ্ধে সুরক্ষা দেয়। এই প্রভাব ইঁদুর ও মানুষের পাশাপাশি অন্যান্য স্তন্যপায়ী প্রাণীর ক্ষেত্রেও সাধারণ বৈশিষ্ট্য হতে পারে।
শিশুদের প্রসঙ্গটি সামনে এনে গবেষকেরা বলেন, ভাষাহীন যোগাযোগের ক্ষেত্রে কান্না একটি গুরুত্বপূর্ণ ভূমিকা রাখে।
মানুষের আগ্রাসী আচরণে লিঙ্গ ও যৌনতা কতটা প্রভাব রাখতে পারে, সেটিও উঠে এসেছে এই গবেষণায়। ২০১৫ সালের সামাজিক ও আচরণগত বিজ্ঞানের আন্তর্জাতিক এনসাইক্লোপেডিয়ায় বলা হয়েছে, লিঙ্গ পার্থক্য মনোবিজ্ঞানের সবচেয়ে শক্তিশালী এবং প্রাচীনতম আবিষ্কারের একটি।
আর এই গবেষণা দেখিয়েছে, অশ্রুতে থাকা রাসায়নিকের মাধ্যমে পুরুষের আক্রমণাত্মক আচরণ জৈবিক সংকেত দিয়ে কতটা পরিবর্তন করা সম্ভব।
গবেষকেরা জানিয়েছেন, ‘আমরা জেনেছি, অশ্রুর ঘ্রাণ শুঁকলে টেস্টোস্টেরন কমে এবং টেস্টোস্টেরন কমে গেলে তা নারীর তুলনায় পুরুষের আগ্রাসী আচরণের ওপর বেশি প্রভাব ফেলে। এখন, এই প্রভাবের একটি পূর্ণাঙ্গ চিত্র পেতে নারীদেরও আমরা অন্তর্ভুক্ত করতে চাই, যাতে গবেষণাটি আরও প্রসারিত হয়।’"
2024-01-02 18:41:50,আমাদের মস্তিষ্ক একসঙ্গে কয়টি সংখ্যা মনে রাখতে পারে,"গাণিতিক সমস্যা সমাধান করতে তোমার মস্তিষ্কের অনেকগুলো অংশ কাজ করে। যেমন পাটিগণিত করার সময় যে অংশ কাজ করে, জ্যামিতির সময় সে অংশ কাজ করে না। তখন হয়তো মস্তিষ্কের ভিন্ন একটি অঞ্চল কাজ করে। সবাই কিন্তু একই সঙ্গে পাটিগণিত ও জ্যামিতিতে ভালো হয় না। যে পাটিগণিত ভালো পারে, সে হয়তো জ্যামিতিতে দুর্বল। আবার উল্টোটাও হয়। তবে তুমি যদি মাঝেমধ্যে গাণিতিক দক্ষতা সমাধান করো, তাহলে একই সঙ্গে অনেক বিষয়ে ভালো করতে পারবে। কারণ, গাণিতিক সমস্যা নিয়ে চিন্তাভাবনা করলে মস্তিষ্কের ব্যায়াম হয়।"
2024-01-02 18:40:42,নির্বাচনী প্রচারণায় তামাকপণ্যের ব্যবহার বন্ধের আহ্বান ১৫ সংগঠনের,"জনস্বাস্থ্য সুরক্ষায় দ্বাদশ জাতীয় সংসদ নির্বাচনের চলমান প্রচারণায় সিগারেট, বিড়ি, গুল, জর্দাসহ সব তামাকজাত দ্রব্য বিতরণ ও ব্যবহার না করার অনুরোধ জানিয়ে বিবৃতি দিয়েছে ১৫টি তামাকবিরোধী সংগঠন। বিবৃতিতে বলা হয়, অতীতে প্রার্থী এবং কর্মীদের পক্ষ থেকে প্রচারণাসহ সাধারণ ভোটারদের মনোযোগ আকর্ষণে বিড়ি-সিগারেটসহ অন্যান্য তামাকজাত দ্রব্য বিতরণ বা ব্যবহার লক্ষ করা গেছে। বিগত সময়ের ধারাবাহিকতায় চলমান নির্বাচনী প্রচার-প্রচারণাতেও তামাকপণ্যের ব্যবহার দেখা গেলে তাতে জনস্বাস্থ্যের ক্ষতি হবে। পাশাপাশি তরুণদের মধ্যে তামাকপণ্য সম্পর্কে ইতিবাচক মনোভাব তৈরি করবে।
বিবৃতিতে বলা হয়, বাংলাদেশে তামাকের ব্যবহার অত্যন্ত উদ্বেগজনক। বর্তমানে দেশে ৩ কোটি ৭৮ লাখ প্রাপ্তবয়স্ক মানুষ তামাক ব্যবহার করেন। কর্মক্ষেত্রসহ জনপরিসর ও পরিবহনে পরোক্ষ ধূমপানের শিকার হন ৩ কোটি ৮৪ লাখ প্রাপ্তবয়স্ক মানুষ। তামাক ব্যবহারের কারণে বছরে ১ লাখ ৬১ হাজার মানুষ মৃত্যুবরণ করেন। তামাক সেবনের ফলে হৃদ্‌রোগ ও স্ট্রোক হওয়ার ঝুঁকি কয়েক গুণ বেড়ে যায় এবং মুখগহ্বর, ফুসফুস, খাদ্যনালিসহ প্রায় ২০ ধরনের ক্যানসার হয়। বাংলাদেশ বিশ্ব স্বাস্থ্য সংস্থার ফ্রেমওয়ার্ক কনভেনশন অন টোব্যাকো কন্ট্রোলের (এফসিটিসি) প্রথম স্বাক্ষরকারী দেশ। সংবিধানের ১৮(১) অনুচ্ছেদে জনস্বাস্থ্যের উন্নয়ন ও সুরক্ষা এবং ৩২ অনুচ্ছেদে মানুষের জীবনের অধিকার রক্ষণ করা হয়েছে।
বিবৃতিতে বলা হয়, তামাকের নেতিবাচক প্রভাব থেকে জনসাধারণের সুরক্ষায় চলমান দ্বাদশ জাতীয় সংসদ নির্বাচনী প্রচারণায় তামাকজাত দ্রব্য বিতরণ বা ব্যবহার না করার বিষয়টি সব প্রার্থীকে রাজনৈতিক অঙ্গীকার হিসেবে যুক্ত করা হলে তা জনস্বাস্থ্য উন্নয়নে একটি যুগান্তকারী সাফল্য হিসেবে বিবেচিত হবে। এটি তামাকমুক্ত বাংলাদেশ অর্জনেও কার্যকর ভূমিকা রাখবে।
যে সংগঠনগুলো বিবৃতি দিয়েছে সেগুলো হচ্ছে প্রজ্ঞা, ডব্লিউবিবি ট্রাস্ট, ন্যাশনাল হার্ট ফাউন্ডেশন, এইড ফাউন্ডেশন, ঢাকা আহ্‌ছানিয়া মিশন, ডরপ, ডাস, মানস, উন্নয়ন সমন্বয়, বিইআর, গ্রাম বাংলা উন্নয়ন কমিটি, টিসিআরসি, বিসিসিপি, নারী মৈত্রী এবং স্বাস্থ সুরক্ষা ফাউন্ডেশন।"
2024-01-02 18:31:58,‘নির্বাচন-পূর্ব’ জালিয়াতির শিকার ইমরানের পিটিআই,"পাকিস্তানের বিরোধী দল পাকিস্তান তেহরিক–ই–ইনসাফ (পিটিআই) নির্বাচন–পূর্ব জালিয়াতির শিকার। কারাবন্দী সাবেক প্রধানমন্ত্রী ইমরান খানের দলকে পদ্ধতিগতভাবে নির্বাচন থেকে বিচ্ছিন্ন করে রাখা হয়েছে। আজ মঙ্গলবার এমন অভিযোগ তুলেছে পাকিস্তানের মানবাধিকার কমিশন। একই সঙ্গে পাকিস্তানের আসন্ন জাতীয় পরিষদ নির্বাচন সুষ্ঠু হবে কি না, সেই প্রশ্ন তুলেছে সংস্থাটি।
আগামী ৮ ফেব্রুয়ারি পাকিস্তানে জাতীয় নির্বাচনে ভোট গ্রহণ হবে। পিটিআই জানিয়েছে, দলটির প্রতিষ্ঠাতা ইমরান খানসহ তাদের দলের সংখ্যাগরিষ্ঠ প্রার্থীর মনোনয়নপত্র বাতিল করে দিচ্ছে নির্বাচন কমিশন। দলটির আরও অভিযোগ, পিটিআইকে নির্বাচনের বাইরে রাখার ‘ষড়যন্ত্র’ চলছে।
পাকিস্তান জাতীয় মানবাধিকার কমিশনের (এইচআরসিপি) কর্মকর্তা ফরহাতুল্লাহ বাবর বলেন, মনোনয়নপত্র বাতিলের ধরনেই স্পষ্ট যে এটা পদ্ধতিগত অর্থাৎ পূর্বপরিকল্পিত।
ফরহাতুল্লাহ বাবর বলেন, যেভাবে একের পর এক (পিটিআই প্রার্থীদের) মনোনয়নপত্র বাতিল করা হচ্ছে, তা নির্লজ্জের মতো। মনোনয়নপত্র বাতিলের পেছনে যেসব কারণ দেখানো হচ্ছে, সেগুলোও খুবই তুচ্ছ। আর নির্বাচন–পূর্ব জালিয়াতি যে চলছে, তা নিয়ে সন্দিহান হওয়ার কোনো অবস্থা নেই।
ইমরান খান (৭১) গত আগস্ট থেকে কারাবন্দী। দুর্নীতি, রাষ্ট্রদ্রোহসহ একাধিক মামলায় তাঁর বিচার চলছে। ইমরান খানের অভিযোগ, তাঁর বিরুদ্ধে এসব মামলা ষড়যন্ত্রমূলক ও রাজনৈতিক উদ্দেশ্যপ্রণোদিত। আসন্ন নির্বাচনে তিনি ও তাঁর দল যাতে অংশ নিতে না পারে, তার ষড়যন্ত্র চলছে।
গত বছর রাষ্ট্রীয় উপহারসামগ্রী বিক্রির (তোশাখানা) মামলায় দোষী সাব্যস্ত হন ইমরান খান। এ কারণে নির্বাচন কমিশন পাঁচ বছরের জন্য তাঁকে নির্বাচনে অযোগ্য ঘোষণা করে। তবে মানবাধিকার কমিশন বলছে, পিটিআইয়ের যাঁরা নির্বাচনে প্রার্থী হতে চাচ্ছেন, তাঁদের হয়রানি করা হচ্ছে। আসন্ন নির্বাচনে পিটিআইয়ের সম্ভাব্য প্রার্থীদের হেনস্তা করার প্রমাণও রয়েছে তাদের কাছে।
নির্বাচনের সার্বিক পরিস্থিতি তুলে ধরে মানবাধিকার কমিশনের ফরহাতুল্লাহ বাবর আরও বলেন, নির্বাচনের পর এর গ্রহণযোগ্যতা নিয়ে জনমনে বড় ধরনের প্রশ্ন দেখা দিতে পারে। এ ছাড়া এমন নির্বাচনে নতুন সরকার গঠিত হলে সেই সরকারকে বৈধ সরকার হিসেবে মেনে নেবেন না জনগণ।
অবাধ, সুষ্ঠু ও অংশগ্রহণমূলক নির্বাচন আয়োজনের আহ্বান জানান ফরহাতুল্লাহ বাবর। এ ছাড়া তিনি সতর্ক করে বলেন, নির্বাচনের পর এ অবস্থা তৈরি হলে বিদ্যমান রাজনৈতিক অনিশ্চয়তা ও অচলাবস্থার আরও অবনতি ঘটবে।একই সঙ্গে এতে করে মানবাধিকার পরিস্থিতির অবনতি ঘটবে।"
2024-01-02 18:54:20,"জাপানে রানওয়েতে দুই উড়োজাহাজের সংঘর্ষ, নিহত ৫","জাপানের টোকিওতে হানেদা বিমানবন্দরে দুই উড়োজাহাজের সংঘর্ষের কারণে দুর্ঘটনা ঘটেছে। এতে পাঁচজন নিহত হয়েছেন। জাপানের পরিবহনমন্ত্রী এ কথা জানিয়েছেন।
টোকিওর স্থানীয় সময় আজ মঙ্গলবার সন্ধ্যায় জাপান এয়ারলাইনসের যাত্রীবাহী উড়োজাহাজে হানেদা বিমানবন্দরে অবতরণ করার পরপর আগুন ধরে যায়। উড়োজাহাজের ৩৭৯ জন আরোহীর সবাই নিরাপদে বেরিয়ে যান। পরে জানা যায়, রানওয়েতে অবতরণের পর যাত্রীবাহী উড়োজাহাজটির সঙ্গে কোস্টগার্ডের ত্রাণবাহী উড়োজাহাজের সংঘর্ষ হয়।
জাপানের পরিবহনমন্ত্রী তেতসুয়ো সেইতো বলেছেন, কোস্টগার্ডের উড়োজাহাজ থেকে পাওয়া তথ্যমতে উড়োজাহাজটির ক্যাপ্টেন বের হতে পেরেছেন। তবে উড়োজাহাজের পাঁচজন আরোহী নিহত হয়েছেন।
বার্তা সংস্থা রয়টার্সের খবরে বলা হয়েছে, কোস্টগার্ডের উড়োজাহাজের পাঁচজন ক্রু নিহত হয়েছেন। উড়োজাহাজে মোট কতজন আরোহী ছিলেন, তা তাৎক্ষণিকভাবে জানা যায়নি।
সরাসরি সম্প্রচারিত ভিডিও ফুটেজে দেখা যায়, যাত্রীবাহী উড়োজাহাজটির একাংশে আগুন জ্বলছে। আগুনের শিখা উড়োজাহাজের জানালা দিয়ে বেরিয়ে আসছে। এ সময় রানওয়েতেও আগুন জ্বলতে দেখা যায়। উড়োজাহাজ থেকে দ্রুত আরোহীদের নামিয়ে আনেন উদ্ধারকর্মীরা।
জাপান কোস্টগার্ড বলেছে, তাদের উড়োজাহাজটি ত্রাণ নিয়ে ভূমিকম্পকবলিত এলাকায় যাচ্ছিল। টোকিওর হানেদা বিমানবন্দর থেকে জাপানের পশ্চিম উপকূলের নিইজাতা বিমানবন্দরের উদ্দেশে যাওয়ার কথা ছিল উড়োজাহাজটির।"
2024-01-02 18:37:26,প্রবাসী কর্মীদের সন্তানের জন্য সরকারের শিক্ষাবৃত্তি,"প্রবাসের থাকা কর্মীর মেধাবী সন্তানদের শিক্ষাবৃত্তি দেবে ওয়েজ আর্নার্স কল্যাণ বোর্ড। ২০২৩ সালের এসএসসি/সমমান পরীক্ষায় উত্তীর্ণ হয়ে দেশের বিভিন্ন শিক্ষাপ্রতিষ্ঠানে একাদশ/সমমান অথবা ডিপ্লোমা (১ম সেমিস্টার/বর্ষে) অধ্যয়নরত এবং ২০২২ সালে এইচএসসি/সমমান পরীক্ষায় উত্তীর্ণ হয়ে দেশের বিভিন্ন বিশ্ববিদ্যালয়/মেডিকেলে (১ম সেমিস্টার/বর্ষে) পড়াশোনা করছে, তারা অনলাইনে আবেদন করতে পারবে এ বৃত্তির জন্য। অনলাইনে আবেদন শুরু হয়েছে। শিক্ষাবৃত্তির আবেদনের জন্য কিছু শর্তও আছে।
শর্তগুলো হলো—
১. বিএমইটির ডাটাবেজের মাধ্যমে বহির্গমন ছাড়পত্র গ্রহণকারী অথবা ওয়েজ আর্নার্স কল্যাণ বোর্ডের মেম্বারশিপ গ্রহণকারী প্রবাসী কর্মীর সন্তান;
২. ওয়েজ আর্নার্স কল্যাণ বোর্ড থেকে আর্থিক অনুদান পেয়েছেন বা পাবেন—এমন মৃত প্রবাসী কর্মীর সন্তান।
শিক্ষাবৃত্তি প্রদানের মেয়াদ—
এসএসসি/সমমান ক্যাটাগরিতে শিক্ষাবৃত্তির জন্য মনোনীত শিক্ষার্থীদের একাদশ ও দ্বাদশ শ্রেণি পর্যন্ত দুই বছর ও ডিপ্লোমা শ্রেণিতে অধ্যয়নরতদের জন্য চার বছর এবং এইচএসসি/সমমান ক্যাটাগরিতে শিক্ষাবৃত্তির জন্য মনোনীত শিক্ষার্থীদের ক্ষেত্রে বিশ্ববিদ্যালয় (১ম সেমিস্টার/বর্ষে) ৪ বছর ও মেডিকেলের জন্য ৫ বছর বৃত্তি প্রদান করা হবে। এ ক্ষেত্রে শিক্ষার্থীর সেশনটি বিবেচনায় আনা হবে না।
আবেদনের প্রক্রিয়া
সব শিক্ষার্থীকে অনলাইনের মাধ্যমে আবেদন করতে হবে। শিক্ষার্থীর মুঠোফোন নম্বর এবং তার মা/বাবা/অভিভাবকের মুঠোফোন নম্বর অবশ্যই আবেদনে উল্লেখ করতে হবে।
আবেদনের সময়সীমা: ৩১ জানুযারি পর্যন্ত আগ্রহীরা আবেদন করতে পারবে।
অনলাইনে আবেদনের বিস্তারিত তথ্যর জন্য ক্লিক করুন এ লিংকে"
2024-01-02 18:30:00,নতুন বছরের প্রত্যাশা,"বিদায়ী বছরের ব্যর্থতাকে সরিয়ে রেখে নতুন বছরে নতুনভাবে শুরু হলো পথচলা। পুরোনো বছরের সংশয়, সংকট উদ্বেগ কাটিয়ে উঠে নতুন ভাবনা, নতুন আশায়, নতুন করে দিনযাপন শুরু করেছে বিশ্বের মানুষ। পুরোনো বছর যেমনই কাটুক, নতুন বছর যেন ভালো কাটে, সেই কামনা থাকে সবার।
নতুন বছর এলে অপূরণীয় অনেক স্বপ্ন নতুন রূপে দেখতে শিখি। পুরোনো বছরের স্মৃতি কাটিয়ে নতুন বছর সবার জীবনে বয়ে আনুক অনাবিল আনন্দ, শান্তি, সমৃদ্ধি, স্বস্তি ও গতিময়তা। সবার জীবনে স্বপ্ন পূরণের দিন হয়ে ধরা দিক, এটাই কাম্য।
সব অপূর্ণতা আমাদের জন্য আশীর্বাদ হয়ে ধরা দিক। তাই নতুন বছরে প্রত্যয় হোক অসমাপ্ত কাজ কিংবা প্রত্যাশা পূরণের অঙ্গীকার। আমাদের হৃদয় নতুন প্রাণের স্পন্দন, নতুন প্রত্যাশা, নতুন সম্ভাবনাতে ভরে উঠুক। দীপ্তিময় সম্ভাবনাতে আলোকিত হোক। প্রত্যাশা-প্রাপ্তির যোগসূত্র মিলিয়ে এবার পূর্ণোদ্যমে এগিয়ে যাওয়ার পালা। সৃষ্টিকর্তাকে ধন্যবাদ পুরোনো বছরের গ্লানি মুছে নতুন বছরের নতুন দিন দেখার সুযোগ করে দেওয়ার জন্য।
বন্ধু, ইস্টার্ন ইউনিভার্সিটি বন্ধুসভা"
2024-01-02 18:19:43,মার্কিন বিশেষজ্ঞ দলের সঙ্গে এবি পার্টির নেতাদের বৈঠক,"আমার বাংলাদেশ (এবি) পার্টির যুগ্ম আহ্বায়ক তাজুল ইসলাম বলেন, আসন্ন নির্বাচন দেশকে আরও বিভক্ত ও গভীর সংকটে নিপতিত করবে। বাংলাদেশ সফরে আসা যুক্তরাষ্ট্রের যৌথ মূল্যায়ন দলের সদস্যদের সঙ্গে বৈঠক শেষে সাংবাদিকদের ব্রিফিংয়ের সময় তিনি এ কথা বলেন।
আজ মঙ্গলবার রাজধানীর একটি হোটেলে আন্ত ও অন্তর্দলীয় সহিংসতাসহ নির্বাচনপূর্ব ও পরবর্তী সহিংসতা পর্যবেক্ষণে আসা মার্কিন যৌথ মূল্যায়ন দলের সঙ্গে এবি পার্টির নেতারা বৈঠক করেন। অংশীজন ও রাজনৈতিক দলের সঙ্গে আলোচনার অংশ হিসেবে এ বৈঠক করেন তাঁরা।
তাজুল ইসলাম সাংবাদিকদের বলেন, নির্বাচন (আসন্ন দ্বাদশ জাতীয় সংসদ নির্বাচন) যে একটি প্রহসনমূলক প্রক্রিয়া, এর প্রমাণ এখন সরকারদলীয় নেতা-কর্মীদের আচরণে স্পষ্ট। সরকারদলীয় ব্যক্তিদের নির্বাচনী সহিংসতায় দেশের গণতন্ত্র ও মানবাধিকার পরিস্থিতির ভয়াবহ বিপর্যয় ঘটবে।
এবি পার্টির যুগ্ম আহ্বায়ক বলেন, মার্কিন দলটি নির্বাচন পর্যবেক্ষণ নয়, তারা মূলত নির্বাচনের আগের ও পরবর্তী সময়ের সহিংসতা পর্যবেক্ষণে এসেছেন। এই দলের সদস্যরা নির্বাচনকেন্দ্রিক সরকারদলীয় ব্যক্তিদের সহিংসতা, নারী ও অন্য প্রান্তিক জনগোষ্ঠীর ওপর সহিংসতা নিয়ে জানতে চান।
তাজুল ইসলাম বলেন, এবি পার্টি কেন দলীয় সরকারের অধীনে নির্বাচন প্রত্যাখ্যান করেছে এবং তত্ত্বাবধায়ক সরকারের অধীনে নির্বাচনকে সমাধান হিসেবে প্রস্তাব করেছে, এর যৌক্তিকতা স্পষ্ট।
মার্কিন পর্যবেক্ষক দলের সঙ্গে আজকের এই বৈঠকে এবি পার্টির যুগ্ম আহ্বায়ক তাজুল ইসলাম ছাড়া সদস্যসচিব মজিবুর রহমান, যুগ্ম সদস্যসচিব আসাদুজ্জামান ফুয়াদ ও যোবায়ের আহমদ ভূঁইয়া এবং সহকারী সদস্যসচিব ও উইমেন উইংয়ের ইনচার্জ নাসরীন সুলতানা মিলিও উপস্থিত ছিলেন।
যুক্তরাষ্ট্র থেকে আসা পাঁচ সদস্যের এই প্রতিনিধিদল আসন্ন জাতীয় সংসদ নির্বাচনের আগে ও এর পরে কোনো সহিংসতা হয় কি না, তা পর্যবেক্ষণ করবে। বিশেষ করে দলটি নারী ও অন্যান্য প্রান্তিক জনগোষ্ঠীর ওপর সহিংসতা এবং অনলাইনে হয়রানি ও হুমকিগুলোর বিষয়ে দৃষ্টি রাখবে।
মার্কিন যৌথ মূল্যায়ন দলের সদস্যদের মধ্যে বৈঠকে উপস্থিত ছিলেন আইআরআইয়ের এশিয়া প্যাসিফিক অঞ্চলের জ্যেষ্ঠ উপদেষ্টা জেওফ্রি ম্যাকডোনাল্ড, আইআরআই যৌথ টিমের নিরাপত্তা ও শারীরিক নির্যাতন বিশ্লেষক নেনাদ মারিনকোভিচ এবং তথ্য পরিবেশ বিশ্লেষক ইভালো পেনশেভ।"
2024-01-02 18:14:43,"জেলে সেজে টার্গেট, এরপর বাড়ির গ্রিল কেটে ডাকাতি",
2024-01-02 18:32:57,আইপিএলে ‘৩-এ ০’ তাসকিনের হতাশা,"কাঁধের চোটে মাঠের বাইরে সময় কাটছে তাসকিন আহমেদের। চলছে মাঠে ফেরার লড়াই। সে লড়াইয়ে সুখবরও আছে। মিরপুরে অনুশীলনে পুরো রানআপে বল করতে শুরু করেছেন কোনো সমস্যা ছাড়াই। তাসকিনের আশা, আসন্ন বিপিএল দিয়েই ফিরতে পারবেন মাঠে।
কিন্তু আশার পিঠে আছে একটা হতাশাও, যেটা আসলে গত কয়েক বছর ধরেই বয়ে বেড়াচ্ছেন বাংলাদেশ দলের এই পেসার। সেই হতাশা বারবার ডাক পেয়েও আইপিএলে খেলতে না পারার। মিরপুরে আজ সে কথাই আরও একবার বলেছেন তাসকিন।
সাংবাদিকদের তাসকিন বলেছেন, ‘সবারই ইচ্ছা থাকে বড় বড় ফ্র্যাঞ্চাইজি লিগগুলোতে খেলার, আমারও থাকে। ফ্র্যাঞ্চাইজি লিগগুলো বারবার মিস করতে অবশ্যই ভালো লাগে না।’
আইপিএলের নিলামে এবার ৭৫ লাখ রুপি ভিত্তিমূল্য ধরা হয়েছিল তাসকিনের। বাংলাদেশ দলের আরেক পেসার শরীফুল ইসলামের ভিত্তিমূল্য ছিল ৫০ লাখ রুপি। কিন্তু বিসিবি আগেই বিসিসিআইকে জানিয়ে দেয়, জাতীয় দলের ব্যস্ততা থাকবে বলে দুজনের কেউই ২০২৪ সালের আইপিএলে খেলতে পারবেন না।
তাসকিন আক্ষেপ করে বলেছেন, ‘এ নিয়ে তিনবার সুযোগ এসেছে, এবারও মিস হলো। শুধু আইপিএল নয়, বিভিন্ন লিগ থেকেই প্রস্তাব আসে। কিন্তু বোর্ড বিভিন্ন কারণে ছাড়পত্র দিতে চায় না। কারণ, খেলাও থাকে, আবার স্বাস্থ্যগত ব্যাপারও আছে।’
আইপিএলে খেলার ব্যাপারে এবারও বিসিবির সঙ্গে কথা বলেছেন বলে জানিয়েছেন তাসকিন। বিসিবি বলেছে বিবেচনা করে দেখবে। তাসকিনও তাকিয়ে সেদিকে, ‘এ নিয়ে তিনবার সুযোগ এল, এবারও মিস হলো। আশা নিয়ে আছি, ভবিষ্যতে হয়তো আবার সুযোগ আসবে।’
কাঁধের চোট নিয়ে অবশ্য তিনি ভালো খবরই দিয়েছেন। পুরো রানআপে বোলিং শুরু করে কোনো সমস্যা ছাড়া ৫টি সেশন বোলিং করেও ফেলেছেন। তাসকিনের এখন অপেক্ষা বিপিএল দিয়ে মাঠে ফেরার, ‘আগের চেয়ে আল্লাহর রহমতে ভালো আছি, অনেক ভালো। বিপিএলটাই টার্গেট, বিপিএল দিয়ে আবার শুরু করা। বিপিএল আসতে এখনো প্রায় দুই সপ্তাহের বেশি বাকি। ইচ্ছা আছে নতুন বছরের শুরুটা ভালো করার।’
চোটের কারণে সদ্য সমাপ্ত নিউজিল্যান্ড সিরিজে নিজে খেলতে পারেননি। তবে নিজে যেহেতু পেসার, সফরে বাংলাদেশ দলের পেসারদের পারফরম্যান্সটা তাসকিন উপভোগ করেছেন দেশে বসেই, ‘এটা খুবই স্বস্তির। সবাই এত ভালো বল করেছে! ফাস্ট বোলারদের দাপটে এই প্রথম আমরা নিউজিল্যান্ডে জয় পেয়েছি। ফাস্ট বোলার হিসেবে এটা শান্তির।’
নিউজিল্যান্ডের কন্ডিশনে বোলিং করা যেকোনো পেসারের জন্যই আনন্দের। এবার সেই আনন্দ থেকে বঞ্চিত হয়ে কিছুটা আফসোস অবশ্য আছে তাসকিনের, ‘নিউজিল্যান্ডে বোলিং করাটা আমি অনেক উপভোগ করি। সিম মুভমেন্ট ভালো পাওয়া যায় সেখানে। দলে থাকতে পারলে উপভোগ করতাম, জয়ের সাক্ষী হতাম।’"
2024-01-02 19:26:33,"সিলেট-২: হাইকোর্টের আদেশ স্থগিত হয়নি, মেয়র মুহিবুরের প্রার্থিতা বহাল","সিলেট-২ আসনে (বিশ্বনাথ-ওসমানীনগর) স্বতন্ত্র প্রার্থী মুহিবুর রহমানকে দ্বাদশ জাতীয় সংসদ নির্বাচনে অংশগ্রহণের অনুমতি এবং তাঁকে প্রতীক বরাদ্দ দিতে হাইকোর্টের দেওয়া আদেশে স্থগিতাদেশ দেননি আপিল বিভাগ। হাইকোর্টের আদেশ স্থগিত চেয়ে নির্বাচন কমিশন (ইসি) ও এক প্রার্থীর করা লিভ টু আপিল (আপিলের অনুমতি চেয়ে আবেদন) নিষ্পত্তি করে দিয়েছেন সর্বোচ্চ আদালত।
প্রধান বিচারপতি ওবায়দুল হাসানের নেতৃত্বাধীন আপিল বিভাগের ছয় সদস্যের পূর্ণাঙ্গ বেঞ্চ আজ মঙ্গলবার এ আদেশ দেন।
আদেশের পর মুহিবুর রহমানের আইনজীবী শাহদীন মালিক প্রথম আলোকে বলেন, মুহিবুরের প্রার্থিতা নিয়ে হাইকোর্টের আদেশে স্থগিতাদেশ দেননি আপিল বিভাগ। ফলে তাঁর প্রার্থিতা বহাল রইল। মুহিবুর যথারীতি তাঁর নির্বাচনী কার্যক্রম চালিয়ে যেতে পারবেন।
মুহিবুর রহমান বিশ্বনাথ পৌরসভার মেয়র। স্বতন্ত্র প্রার্থী হিসেবে তিনি মনোনয়নপত্র জমা দেন। তবে মেয়র পদ থেকে পদত্যাগ না করে মনোনয়নপত্র জমা দেওয়ার কারণ উল্লেখ করে গত ৪ ডিসেম্বর রিটার্নিং কর্মকর্তা তাঁর মনোনয়নপত্র বাতিল করেন। এর বিরুদ্ধে তিনি নির্বাচন কমিশনে (ইসি) আপিল করেন। গত ১৫ ডিসেম্বর ইসি আপিল নামঞ্জুর করে। ফলে তাঁর প্রার্থিতা বাতিলের সিদ্ধান্ত বহাল থাকে। এ অবস্থায় প্রার্থিতা ফিরে পেতে গত ১৭ ডিসেম্বর হাইকোর্টে রিট করেন তিনি। রিটের প্রাথমিক শুনানি নিয়ে ২৪ ডিসেম্বর হাইকোর্ট রুল দিয়ে তাঁকে নির্বাচনে অংশগ্রহণের অনুমতি দিতে এবং প্রতীক বরাদ্দ দিতে নির্দেশ দেন। ফলে তাঁর নির্বাচনে অংশ নেওয়ার পথ খোলে।
হাইকোর্টের আদেশ স্থগিত চেয়ে ইসি ও আসনটিতে বাংলাদেশ কংগ্রেসের মনোনীত প্রার্থী মো. জহির আপিল বিভাগে পৃথক আবেদন করেন। আবেদন দুটি গত ৩১ ডিসেম্বর চেম্বার আদালতে শুনানির জন্য ওঠে। সেদিন শুনানি নিয়ে চেম্বার আদালত আবেদন দুটি আপিল বিভাগের পূর্ণাঙ্গ বেঞ্চে শুনানির জন্য ২ জানুয়ারি তারিখ ধার্য করেন। এর ধারাবাহিকতায় আজ পৃথক আবেদন কার্যকালিকায় ওঠে।
আদালতে জহিরের পক্ষে শুনানি করেন আইনজীবী খায়রুল আলম চৌধুরী। মুহিবুর রহমানের পক্ষে শুনানি করেন আইনজীবী শাহদীন মালিক, সঙ্গে ছিলেন এম মনজুর আলম ও মো. তায়্যিব–উল–ইসলাম। নির্বাচন কমিশনের পক্ষে শুনানি করেন আইনজীবী মো. ইয়াছিন খান।"
2024-01-02 18:12:43,শ্রমিক-কর্মচারীদের মামলায় ড. ইউনূসের শাস্তি হয়েছে: তথ্যমন্ত্রী,"তথ্য ও সম্প্রচারমন্ত্রী এবং আওয়ামী লীগের যুগ্ম সাধারণ সম্পাদক হাছান মাহমুদ বলেছেন, গ্রামীণ ব্যাংকের প্রতিষ্ঠাতা ড. মুহাম্মদ ইউনূসকে আদালত দণ্ডাদেশ দিয়েছেন। এরপর আপিল করার শর্তে তাঁকে আবার জামিন দেওয়া হয়েছে। এ নিয়ে দেশে-বিদেশে বিভ্রান্তি ছড়ানোর অপচেষ্টা আছে এবং সরকারকে প্রশ্নবিদ্ধ করার চেষ্টা হচ্ছে।
তথ্যমন্ত্রী বলেন, এখানে সরকার কোনো পক্ষ নয়, মামলাও করেনি, মামলা করেছেন গ্রামীণ টেলিকমের শ্রমিক-কর্মচারীরা। সেই মামলায় শাস্তি হয়েছে।
আজ মঙ্গলবার চট্টগ্রাম নগরীর দেওয়ানজি পুকুর লেনে ওয়াইএনটি সেন্টারে সাংবাদিকদের সঙ্গে মতবিনিময়কালে তথ্যমন্ত্রী এসব কথা বলেন।
তথ্যমন্ত্রী বলেন, গ্রামীণ টেলিকমের আইনি বাধ্যবাধকতা রয়েছে যে লাভের ৫ শতাংশ তার কর্মচারীদের মধ্যে ভাগ করে দেওয়া হবে, এযাবৎ কখনো তা দেওয়া হয়নি। এটি না দেওয়ায় মামলা করেছেন শ্রমিক-কর্মচারীরা।
মন্ত্রী বলেন, গ্রামীণ টেলিকমের পক্ষ থেকে দুজন শ্রমিকনেতাকে ‘ম্যানেজ করার’ চেষ্টা করা হয়েছিল এবং দুজন শ্রমিকনেতাকে তিন কোটি করে ছয় কোটি টাকা ঘুষ দেওয়া হয়েছিল। কিন্তু সাধারণ শ্রমিকেরা টাকা না পাওয়ায় তাঁরা মামলা করেছেন। সুতরাং এখানে স্পষ্টত একটি অপরাধ সংঘটিত হয়েছে এবং এই অপরাধ সংঘটিত হওয়ার কারণেই মামলা হয়েছে, শাস্তিও হয়েছে।
হাছান মাহমুদ বলেন, গ্রামীণ টেলিকমের এক দশকের বেশি সময় ধরে নিয়ম ভঙ্গ, কর ফাঁকি, তার কর্মচারীদের কল্যাণ তহবিল আত্মসাৎ এবং বিভিন্ন অনুমোদিত সংস্থা থেকে তিন হাজার কোটি টাকা অপব্যবহার করার অভিযোগ আছে। ১৯৮৩ সালের গ্রামীণ ব্যাংক অধ্যাদেশ অনুসারে গ্রামীণ ব্যাংকের এমডি সরকার কর্তৃক নিযুক্ত হওয়ার কথা ছিল। ১৯৯০ সালের সংশোধনী অনুসারে এমডি নিয়োগের দায়িত্ব বাংলাদেশ ব্যাংকের পূর্বানুমোদন সাপেক্ষে গ্রামীণ ব্যাংকের বোর্ড অব ডিরেক্টরসে স্থানান্তরিত হয়। এই পরিচালক বোর্ডের চেয়ারম্যান ১৪ আগস্ট ১৯৯০ সালে ড. ইউনূসকে এমডি হিসেবে নিয়োগের জন্য বাংলাদেশ ব্যাংকের অনুমোদনের জন্য অনুরোধ করেন। বাংলাদেশ ব্যাংক শর্ত সাপেক্ষে ড. ইউনূসের নিয়োগে অনাপত্তি দেয়। তিনি আরও উল্লেখ করেন, ড. ইউনূসের বয়স যখন ৫৯ বছর, ১৯৯৯ সালের জুলাইয়ে অনুষ্ঠিত পরিচালক বোর্ডের ৫২তম সভায় আইন ভঙ্গ করে পরবর্তী আদেশ না হওয়া পর্যন্ত তাঁকে এমডি হিসেবে নিশ্চিত করা হয়।
হাছান মাহমুদ বলেন, ‘নোবেল শান্তি পুরস্কারপ্রাপ্ত দেশের একজন জ্যেষ্ঠ নাগরিক ড. ইউনূসের প্রতি সম্মান রেখেই বলছি, যদিওবা নোবেল শান্তি পুরস্কার নিয়ে বহু প্রশ্ন আছে। গাজায় “কবরে শান্তি স্থাপন” করার জন্য কখন যে নেতানিয়াহুকে নোবেল শান্তি পুরস্কার দিয়ে দেয়, সেটিও অনেকে আশঙ্কা প্রকাশ করেছে। প্রেসিডেন্ট হওয়ার পরপর বারাক ওবামাকে যখন নোবেল শান্তি পুরস্কার দিল, তিনি অবাক হয়ে গেলেন, বললেন, আমাকে কেন দেওয়া হলো। মালালাকে ১৪ বছর বয়সে শান্তি পুরস্কার দেওয়া হয়েছে। কোন সময় যে ১০ বছরের কাউকে দিয়ে দেয়, সেটি নিয়েও অনেকেই আশঙ্কা প্রকাশ করেছেন। যা–ই হোক, তিনি একজন জ্যেষ্ঠ নাগরিক, আমি তাঁকে সম্মান ও শ্রদ্ধা করি।’"
2024-01-02 18:07:31,"‘যদি গুন্ডামি করতে চান, চলেন মাঠে নামি’","জামালপুর-৫ (সদর) আসনে আওয়ামী লীগের প্রার্থী মো. আবুল কালাম আজাদের সমর্থকদের পৌর ছাত্রলীগের সাবেক সভাপতি নূর হোসেন হুমকি দিচ্ছেন, এমন একটি ভিডিও সামাজিক যোগাযোগমাধ্যমে ছড়িয়ে পড়েছে। গতকাল সোমবার দুপুরে শান্তিপূর্ণ নির্বাচনের পরিবেশ বিনষ্টের প্রতিবাদে স্বতন্ত্র প্রার্থী মো. রেজাউল করিমের সমর্থকেরা মানববন্ধন করেন। সেখানে স্বতন্ত্র প্রার্থীর সমর্থক নূর হোসেন এই হুমকি দেন।
ভিডিওতে দেখা যায়, নূর হোসেন বলছেন, ‘যদি গুন্ডামি করতে চান, তাহলে আপনাদের (নৌকা) আমরা (ঈগল) ঘোষণা দিতে চাই। চলেন মাঠে নামি। আপনারা এক পাশে থাকবেন আর আমরা এক পাশে থাকব। এসব গুন্ডামি জামালপুরে চলবে না।’
আওয়ামী লীগের প্রার্থীর উদ্দেশে নূর হোসেন বলেন, ‘আমাদের জীবননাশের হুমকি দেন। এসব গুন্ডামি জামালপুরে চলবে না। সুষ্ঠু, সুন্দর ও নিরপেক্ষ নির্বাচন হবে। তাই কাউকে হুমকি-ধমকি দিয়ে এবং শরীরে আঘাত করে, ঝগড়া বাজাতে যাবেন না। তার পরিণাম ভালো হবে না।’
এই বিষয়ে নৌকার প্রার্থী আবুল কালাম আজাদ বলেন, ‘জামালপুর সদর একটি শান্তিপ্রিয় এলাকা। নির্বাচনের মাঠে পক্ষ-প্রতিপক্ষ থাকবে, এটাই স্বাভাবিক। প্রতিদ্বন্দ্বীর সঙ্গে আরেক প্রতিদ্বন্দ্বীর ভোটারদের মন জয় করার প্রতিযোগিতা থাকবে। আমি একজন শান্তিপ্রিয় মানুষ। আমি ভোটারদের মন জয় করেই নির্বাচিত হতে চাই। তাই আমি দিন-রাত ভোটারদের দ্বারে দ্বারে গিয়ে ভোট প্রার্থনা করে যাচ্ছি। আমি ও আমার সমর্থকেরা কখনো উচ্ছৃঙ্খল বা উসকানিমূলক বক্তব্য দিইনি। অথচ নিজের জনপ্রিয়তা না থাকায় মাঠে ঘোষণা দিয়ে উত্তেজনা ও বিশৃঙ্খল পরিবেশ তৈরিতে লিপ্ত আছে একটি পক্ষ (স্বতন্ত্র)। তারা সুষ্ঠু ভোটের পরিবেশ নষ্ট করার পাঁয়তারা করছে। এতে সাধারণ ভোটাররা কিছুটা আতঙ্কগ্রস্ত হয়ে পড়ছেন।’
জামালপুর সদর থানার ভারপ্রাপ্ত কর্মকর্তা মুহাম্মদ মহব্বত কবীর প্রথম আলোকে বলেন, যেকোনো সহিংসতা রোধে পুলিশ তৎপর। এই আসনে টহলরত পুলিশের সংখ্যা বাড়ানো হয়েছে। যে প্রার্থীর কর্মীই হোক, কেউ সহিংসতার চেষ্টা করলে ছাড় নয়। ওই বক্তব্যের ব্যাপারে কেউ লিখিত অভিযোগ দিলে, বিষয়টি তদন্ত করে দেখা হবে।
এ বিষয়ে কথা বলার জন্য নূর হোসেনের মুঠোফোনে একাধিকবার কল করা হয়। কিন্তু তিনি কল ধরেননি। পরে স্বতন্ত্র প্রার্থী মো. রেজাউল করিমের মুঠোফোনে একাধিকবার কল করা হয়। তিনিও কল ধরেননি।"
2024-01-02 18:05:09,আধুনিকতার আদলে ঐতিহ্যবাহী বেতের সোফাসেট ‘কেইনো’,"কর্মব্যস্ত দিন শেষে শান্তির নীড়ে ফিরতে কে না চান? লিভিং রুমের সোফায় একটু গা এলিয়ে দেওয়া অথবা বারান্দায় বসে কফির মগ হাতে নিজেকে চাঙা করে নেওয়াটা খুবই গুরুত্বপূর্ণ। ছুটির দিনের সন্ধ্যাটাও কিন্তু মুখর হতে পারে বন্ধু, আড্ডা ও গানে। রাত জেগে পরিবারের সদস্যদের সঙ্গে বসে প্রিয় কোনো মুভি উপভোগও অনেকের রুটিন। ঘরে থাকার সময়টুকুতে উপভোগ্য এই মুহূর্তগুলোয় একটা জিনিসের উপস্থিতি কিন্তু বেশ সরব, সেটা হলো বাসার সোফা।
শুধু আয়েশই নয়, লিভিং রুম বা বারান্দার নান্দনিক সৌন্দর্য বৃদ্ধিতে সোফার জুড়িমেলা ভার। সেটি যদি হয় বেতের বুনন সদৃশ, তাহলে সৌন্দর্যের সঙ্গে যুক্ত হয় আভিজাত্য। আর আভিজাত্য ও আয়েশের যুগলবন্দী হিসেবে বর্তমানে কেইনো সোফাসেট লিভিং রুম, বারান্দা বা লনে যোগ করেছে আধুনিকতার নতুন মাত্রা। অধিক রোদ বা বৃষ্টিতেও কেইনো সোফার কোনো ক্ষতি হয় না, তাই আউটডোরেও নিশ্চিন্তে ব্যবহার করা যায় দীর্ঘদিন।
বাসায় অতিথি এলে প্রথমেই চোখে পড়বে সোফাসেট, যা দেখেই আপনার রুচি ও আভিজাত্যের ব্যাপারে প্রাথমিক ধারণা তৈরি হবে। কারণ, ঘরে সোফা আপনার ব্যক্তিত্বের অন্যতম পরিচায়ক। তাই সোফা বাছাইয়ে দিতে হবে গুরুত্ব।
বাজারে অনেক ধরনের সোফার দেখা মেলে। বিভিন্ন ম্যাটেরিয়ালে তৈরি এসব সোফার ডিজাইনও হয় নানা রকম। অনেক সময় দেখা যায়, সাধ্যের মধ্যে যেটা পাওয়া যায়, সেটার মান সন্তোষজনক নয়। আবার মান ও ডিজাইনে যেটা উতরে যায়, সেটির দাম হয় নাগালের বাইরে। এ রকম সমস্যার স্মার্ট সমাধান হতে পারে কেইনো সোফা। ক্রেতাদের সাধ্য ও শখ দুটি বিষয়কেই গুরুত্ব দিয়ে ঐতিহ্যবাহী বেতের সোফা যেন ফিরে এসেছে আধুনিকতার আদলে। টেকসই কেইনো সোফা বছরের পর বছর শোভা ছড়াবে ঘরে ও বাইরে। বিজ্ঞপ্তি"
2024-01-02 19:19:39,বন্ধুদের সঙ্গে ছবি দিলেও ধরে নেয় বয়ফ্রেন্ড! সুনেরার ক্ষোভ,"ফেসবুক পোস্ট নিয়ে যেন অজানা এক ভয়ের মধ্যে থাকেন অভিনেত্রী সুনেরাহ বিনতে কামাল। কারও সঙ্গে ছবি পোস্ট করলেই নানা রকম মন্তব্য শুনতে হয়। ফেসবুকের অনুসারীরা বন্ধুর সঙ্গে ছবি পোস্ট করলেও ধরে নেন সুনেরাহর প্রেমিক। তবে এসব সয়ে গেছে তাঁর। কোনো মন্তব্যকেই গুরুত্ব দিচ্ছেন না এই অভিনেত্রী। তারপরও ফেসবুক নিয়ে বিপদ কাটছেই না।
প্রায়ই সহকর্মী ও পছন্দের মানুষদের জন্মদিন বা বিশেষ দিনে তাঁদের সঙ্গে ছবি পোস্ট করতে হয় সুনেরাহকে। শুভকামনা জানানো সেসব ছবি ঘিরে এসব মন্তব্য। যেমন গতকাল সুনেরাহ তরুণ পরিচালক নুহাশ হুমায়ূনের সঙ্গে ছবি পোস্ট করে জন্মদিনের শুভেচ্ছা জানান। সেই ছবি নিয়ে অনেকেই নাটক ও সিনেমার বিভিন্ন গ্রুপে পোস্ট করেছেন। সেখানে কেউ কেউ মন্তব্য করতে ছাড়েননি, এই অভিনেত্রী নুহাশের সঙ্গে প্রেম করছেন কি না।
এটা নিয়ে সুনেরাহ বিরক্তি নিয়ে বলেন, ‘এগুলো শুনতে শুনতে অভ্যস্ত হয়ে গেছি। এখন নুহাশ আমার মিডিয়ার সহকর্মী বলেই কি আপনারা জিজ্ঞাসা করছেন। কিন্তু মিডিয়ার বাইরের বন্ধুদের সঙ্গে ছবি দিলেও একইভাবে মন্তব্য করে। এখন সোশ্যাল মিডিয়ার কে কী বলছে, এগুলো ঘেঁটে কি লাভ আছে? মানুষ তো কত কিছুই বলে। ফেসবুক মানেই মানুষ যা ইচ্ছা বলতে, লিখতে পারবে। যে কারণে এখন ছবি পোস্ট করতেই বিরক্ত লাগে। বন্ধুদের সঙ্গে ছবি দিলেও ধরে নেয় বয়ফ্রেন্ড। পরে যা ইচ্ছা, তা–ই বলতে থাকে। এখানে স্বাধীনতা বলে কিছু নেই।’
কিছুদিন আগের কথা। এক ব্যক্তি ফেসবুক থেকে সুনেরাহর ছবি ডাউনলোড করে নিজের বলে দাবি করেন। পরে সেই ব্যক্তি সুনেরাহকেই অভিযুক্ত করে ফেসবুকে ক্লেইম করেন। সুনেরাহ বলেন, ‘আমার ছবি সেটা অন্য একজন আমার পোস্ট থেকে কপি করে আমাকে দোষী বানিয়েছে, ফেসবুকের কাছে অভিযোগ করেছে, আমি তাঁর ছবি ব্যবহার করেছি। যা হওয়ার তা–ই! মার্চ পর্যন্ত আমি ফেসবুক পেজ ব্যবহার করতে পাবর না। আমার নিজের ছবি দিয়েই কপিরাইট ক্লেইম দিয়েছে। যে ক্লেইম করেছে, সে আবার আমাকে ব্লক করে রেখেছে। তাকেও ধরতে পারছি না। এখন কী করব, কিছুই করার নেই।’
বিরক্ত হয়ে ফেসবুকে মন্তব্য দেখা বন্ধ করেছেন এই অভিনেত্রী। তাঁর মতে, এখনো অনেক ফেসবুক ব্যবহারকারী রয়েছেন, যাঁদের নিয়মিত কাজ মানুষকে বিপদে ফেলা। কেউ কেউ নিয়মিত অভিনয়শিল্পীদের অনুসরণ করে ওত পেতে থাকেন ক্ষতি করার জন্য। সুনেরাহ বলেন, ‘আমি নুহাশের “মশারি” স্বল্পদৈর্ঘ্য সিনেমায় অভিনয় করেছি। সেটি বেশ কিছু উৎসব থেকে পুরস্কৃত হয়েছে। গতকাল ছিল নুহাশের জন্মদিন। তাঁর সঙ্গে ছবিসহ ফেসবুকে জন্মদিনের শুভেচ্ছা জানালে ক্ষতি কী? এখানে কার সঙ্গে কী বন্ধুত্ব, চেনাজানা হতে পারে না!’ গত ডিসেম্বরে ওটিটি টফিতে মুক্তি পেয়েছে সুনেরাহ অভিনীত ‘অন্তর্জাল’। মুক্তির পর ভক্তদের কাছ থেকে ভালো সাড়া পাচ্ছেন বলে জানান এই অভিনেত্রী। সিনেমায় আরও অভিনয় করেছেন সিয়াম আহমেদ, বিদ্যা সিনহা মিম প্রমুখ। সুনেরাহ নতুন বছরে পরিকল্পনা করেই কাজ করতে চান। ইতিমধ্যে ওটিটির কাজে চুক্তি হয়েছে। এখনই এগুলো নিয়ে কিছু বলতে চান না সুনেরাহ।"
2024-01-02 17:55:06,খাদ্যের বাড়তি দাম,
2024-01-02 20:53:03,১৫ ম্যাচ পরই ছাঁটাই ওয়েইন রুনি,"মাত্র ১৫ ম্যাচ ও ৮৩ দিনেই কোচ ওয়েইন রুনিকে ছাঁটাই করল চ্যাম্পিয়নশিপের ক্লাব বার্মিংহাম সিটি। গত বছরের ১১ অক্টোবর কোচ জন ইউসটাসকে বিদায় করে ৩৮ বছর বয়সী রুনিকে দায়িত্ব দেয় বার্মিংহাম। কিন্তু এই কিংবদন্তি ইংলিশ ফুটবলারও কোচ হিসেবে টিকতে পারলেন না ক্লাবটিতে। আজ এক বিবৃতিতে রুনির ছাঁটাইয়ের বিষয়টি নিশ্চিত করেছে বার্মিংহাম।
বাজে পারফরম্যান্সের কারণে কয়েক দিন দিন ধরে রুনির ছাঁটাই হওয়ার গুঞ্জন শোনা যাচ্ছিল। শেষ পর্যন্ত সেটিই আজ সত্য হলো। রুনির ছাঁটাইয়ের ঘোষণায় বার্মিংহামের দেওয়া বিবৃতিতে বলা হয়েছে, ‘বার্মিংহাম সিটি আজ কোচ ওয়েইন রুনি ও কার্ল রবিনসনের সঙ্গে সম্পর্ক ছিন্ন করে আলাদা হওয়ার সিদ্ধান্ত নিয়েছে। তাঁদের সর্বোচ্চ চেষ্টার পরও প্রত্যাশামতো ফল আসছিল না। যে কারণে বোর্ড ক্লাবের ভালোর জন্য এ সিদ্ধান্ত গ্রহণ করেছে।’
এর আগে ইউসটাসকে বার্মিংহাম যখন ছাঁটাই করে, তখন পয়েন্ট তালিকায় বার্মিংহামের অবস্থান ছিল ছয়ে। কিন্তু রুনি দায়িত্ব নেওয়ার পর একেবারেই ভালো করতে পারেনি ক্লাবটি। ফলে সোমবার লিডস ইউনাইটেডের কাছে ৩-০ গোলে হারের পর তারা নেমে যায় ২০ নম্বরে।
রুনির অধীনে ১৫ ম্যাচের ৯টিতেই হেরেছে বার্মিংহাম। যার ফলস্বরূপ শেষ পর্যন্ত এখন বিদায় নিতে হচ্ছে এই ম্যানচেস্টার ইউনাইটেড কিংবদন্তিকে। এর আগে ইংলিশ ক্লাব ডার্বি কাউন্টি এবং এমএলএসের ডিসি ইউনাইটেডের দায়িত্ব পালন করেন রুনি।"
2024-01-02 17:45:00,"আন্তর্জাতিক সংস্থায় চাকরি, বেতন ১ লাখ ৪৮ হাজার","ফ্রান্সভিত্তিক বেসরকারি উন্নয়ন সংস্থা এজেন্সি ফর টেকনিক্যাল কো-অপারেশন অ্যান্ড ডেভেলপমেন্ট (অ্যাকটেড) বাংলাদেশে জনবল নিয়োগের বিজ্ঞপ্তি দিয়েছে। সংস্থাটি কক্সবাজারে একটি প্রকল্পে ‘প্রজেক্ট কো-অর্ডিনেটর-সুলমার’ পদে কর্মী নিয়োগ দেবে। আগ্রহী প্রার্থীদের নির্ধারিত ফরম পূরণ করে ই-মেইলের মাধ্যমে পাঠাতে হবে।
পদের নাম: প্রজেক্ট কো-অর্ডিনেটর-সুলমার
পদসংখ্যা: অনির্ধারিত
যোগ্যতা: স্বীকৃত বিশ্ববিদ্যালয় থেকে এনভায়রনমেন্টাল ইঞ্জিনিয়ারিং, ন্যাচারাল বেজড সলিউশন অ্যান্ড এনভায়রনমেন্ট/ফরেস্ট্রি বিষয়ে স্নাতকোত্তর ডিগ্রি থাকতে হবে। উল্লিখিত বিষয়ে পোস্ট গ্র্যাজুয়েট কোর্স করা থাকলে বাড়তি যোগ্যতা হিসেবে বিবেচিত হবে। প্রজেক্ট ম্যানেজমেন্টে অভিজ্ঞ হতে হবে। কোনো উন্নয়ন সংস্থায় ওয়াশ, এসএমএস, শেল্টার, লাইভলিহুড, সিবিপি, পাবলিক হেলথ–সংক্রান্ত প্রকল্পে কো-অর্ডিনেটর হিসেবে কাজের অভিজ্ঞতা থাকতে হবে। সাংগঠনিক দক্ষতা থাকতে হবে। ইংরেজি ভাষায় সাবলীল হতে হবে। ফিল্ড ভিজিটের মানসিকতা থাকতে হবে।
আবেদন যেভাবে
আগ্রহী প্রার্থীদের এই লিংক থেকে নির্ধারিত আবেদন ফরম ডাউনলোড করতে হবে। ফরমটি ইংরেজিতে পূরণ করে কাভার লেটার, তিনটি রেফারেন্সসহ সিভি [email protected] ঠিকানায় ই-মেইল করতে হবে। ই-মেইলের সাবজেক্টে ‘Application for Project Coordinator-SuLMER’ লিখতে হবে। নিয়োগসংক্রান্ত বিস্তারিত তথ্য এই লিংকে জানা যাবে।
আবেদনের শেষ সময়: ১০ জানুয়ারি ২০২৪।"
2024-01-02 18:43:20,প্রথম গোল করার স্মৃতি,"কেউ যদি আমাকে জিজ্ঞেস করে, ‘তোমার প্রিয় খেলা কী?’
নিজের অজান্তেই বলে ফেলি, ফুটবল। একই সঙ্গে আমার প্রথম ফুটবল খেলার কথা মনে পড়ে। খেলার স্মৃতি ভেবে নিজে নিজে হাসি।
তখন আমি ক্লাস টুতে পড়ি। আমাদের স্কুলের সঙ্গে পাশের স্কুলের ফুটবল খেলা হবে। আমাকে একপ্রকার জোর করেই মফিজ স্যার খেলার দলে নাম দিয়ে দিলেন। আমি তো ফুটবল খেলার কিছুই জানি না। স্যার সবাইকে ভালোমতো খেলার নিয়ম বুঝিয়ে দিলেন। প্র্যাকটিস করালেন। আমার ছোট্ট মাথায় শুধু একটি বিষয় ঢুকল। জালে বল দিতে পারলেই গোল!
খেলার দিন যথাসময়ে খেলা শুরু হলো। হাফ টাইমের পর অনেক কষ্ট করে জালের ভেতরে বলটাকে ঢুকিয়ে দিলাম।
গোওওওল...!
বাহ্‌! আমার প্রথম গোল। আমার খুশি দেখে কে! কিন্তু আমার দলের বন্ধুরা কেমন বোকা বোকা চোখে আমার দিকে তাকিয়ে থাকল। অন্য দলের ছেলেরা আনন্দে চিৎকার করছে। আমি ভাবলাম, আমার দলের ছেলেরা আমাকে হিংসা করছে। ওদের রেখে আমি প্রতিপক্ষ দলের ছেলেদের সঙ্গে গোল করার আনন্দ ভাগাভাগি করতে লাগলাম।
তখনো জানতাম না, হাফ টাইমের পর গোলপোস্ট পরিবর্তিত হয়।
মারুয়া সাফা
লৌহজং বালিকা পাইলট উচ্চবিদ্যালয়"
2024-01-02 17:42:10,"নির্বাচন থেকে সরে দাঁড়ালেন জাপার প্রার্থী, জানালেন চাপ ও হুমকির কথা","গাজীপুর-৪ (কাপাসিয়া) আসনে জাতীয় পার্টির (জাপা) প্রার্থী মো. সামসুদ্দিন খান নির্বাচন থেকে সরে দাঁড়ানোর ঘোষণা দিয়েছেন। আজ মঙ্গলবার দুপুরে কাপাসিয়া প্রেসক্লাবে সংবাদ সম্মেলন করে তিনি এ ঘোষণা দেন।
সংবাদ সম্মেলনে সামসুদ্দিন খান বলেন, ‘বাংলাদেশের বর্তমান রাজনৈতিক অবস্থা ঘোলাটে। বিভিন্ন চাপ আছে আমার ওপর। সেই চাপ সামলানোর মতো শারীরিক বা মানসিক শক্তি আমার নেই। হুমকিও আছে। সব মিলিয়ে আমি সিদ্ধান্ত নিয়েছি, ৭ তারিখে আমি যে লাঙ্গল প্রতীকের প্রার্থী ছিলাম, সেই নির্বাচনে যেহেতু প্রার্থিতা প্রত্যাহারের সুযোগ নেই, তাই নির্বাচন থেকে সরে দাঁড়ালাম।’
নির্বাচন থেকে সরে দাঁড়ানোর কারণ হিসেবে সামসুদ্দিন খান শারীরিক অসুস্থতার কথাও উল্লেখ করেছেন। তিনি বলেন, দীর্ঘদিন ধরে তিনি অসুস্থ। তিনি বাইপাসের রোগী। নির্বাচনের কাজ করতে গিয়ে আরও বেশি অসুস্থ হয়ে গেছেন। মানুষের সঙ্গে যোগাযোগ করাও সম্ভব হচ্ছে না। এ ছাড়া চাপ, হুমকি বা ঘোলাটে পরিস্থিতি সম্পর্কে সুনির্দিষ্ট করে আলাদাভাবে কোনো তথ্য দেননি তিনি।
স্থানীয় সূত্র জানায়, সামসুদ্দিন খান দীর্ঘদিন ধরে জাতীয় পার্টির রাজনীতির সঙ্গে জড়িত। তিনি কাপাসিয়া উপজেলা জাতীয় পার্টির সভাপতি। কয়েকটি নির্বাচনে তিনি লাঙ্গল প্রতীকের প্রার্থী হিসেবে নির্বাচনে অংশ নিয়েছেন। দ্বাদশ জাতীয় সংসদ নির্বাচনে প্রার্থী হয়ে পুরোদমে নির্বাচনী প্রচারণা চালিয়েছেন। নির্বাচনী পোস্টার ছাপিয়ে বিভিন্ন জায়গায় টানানো হয়েছে।
এর আগে গাজীপুর-১ (কালিয়াকৈর ও সিটি একাংশ) ও গাজীপুর-৫ (কালীগঞ্জ ও সদর একাংশ) আসনের লাঙ্গল প্রতীকের প্রার্থী ও মহানগর জাতীয় পার্টির সভাপতি এম এম নিয়াজ উদ্দিন নির্বাচন থেকে সরে দাঁড়ানোর ঘোষণা দেন।
গত রোববার ঘোষণা দিয়ে এম এম নিয়াজ উদ্দিন বলেছিলেন, ‘সরকারের একতরফা নির্বাচন, সামগ্রিক রাজনৈতিক পরিস্থিতি এবং ব্যক্তিগত কারণে সরে দাঁড়িয়েছি। আমার সরে দাঁড়ানোর বিষয়ে কেন্দ্রীয় নেতাদের সঙ্গেও কোনো আলোচনা হয়নি। মূলত আমি আর পারছি না। যার কারণে নির্বাচন থেকে সরে দাঁড়িয়েছি।’"
2024-01-02 17:40:36,ভূমিকম্পে জাপানে ব্যাপক ধ্বংসযজ্ঞ,
2024-01-02 17:40:22,লেবাননে জাতীয় প্রবাসী দিবস পালিত,"বিভিন্ন কর্মসূচির মধ্য দিয়ে যথাযোগ্য মর্যাদায় লেবাননে জাতীয় প্রবাসী দিবস-২০২৩ পালিত হয়েছে। দিবসটি পালন উপলক্ষে বৈরুতে বাংলাদেশ দূতাবাস, লেবানন প্রাঙ্গণে আজ মঙ্গলবার দুপুর ১২টায় দূতাবাস ঘোষিত ‘বিশেষ সেবা সপ্তাহ’–এর সমাপনী অনুষ্ঠিত হয়।
লেবাননে নিযুক্ত বাংলাদেশের রাষ্ট্রদূত এয়ার ভাইস মার্শাল জাভেদ তানভীর খান জাতীয় প্রবাসী দিবস উপলক্ষে গত ২২ ডিসেম্বর লেবাননপ্রবাসী বাংলাদেশিদের জন্য দূতাবাসের নিয়মিত সেবার পাশাপাশি বিশেষ কনস্যুলার ও কল্যাণসেবা প্রদানের লক্ষ্যে বিশেষ সেবা সপ্তাহ (২২ থেকে ৩১ ডিসেম্বর) উদ্বোধন করেন।
সমাপনী অনুষ্ঠানের শুরুতে ৩০ ডিসেম্বর জাতীয় প্রবাসী দিবস পালন উপলক্ষে প্রদত্ত রাষ্ট্রপতি, প্রধানমন্ত্রী, স্বরাষ্ট্রমন্ত্রী, পররাষ্ট্রমন্ত্রী এবং প্রবাসীকল্যাণ ও বৈদেশিক কর্মসংস্থানমন্ত্রীর বাণী পাঠ করে শোনানো হয়।
অনুষ্ঠানে জাতীয় প্রবাসী দিবস উপলক্ষে বাংলাদেশ দূতাবাস, বৈরুতের পক্ষ থেকে প্রথমবারের মতো লেবানন থেকে বৈধ পথে সর্বোচ্চ রেমিট্যান্স প্রেরণকারীদের মধ্যে সম্মাননা প্রদান করা হয়। রাষ্ট্রদূত অনুষ্ঠানে ‘২০২৩ সালে লেবানন থেকে বৈধ পথে সর্বোচ্চ রেমিট্যান্স প্রেরণকারীদের হাতে সম্মাননা’ সনদ, ক্রেস্ট ও উপহারসামগ্রী তুলে দেন। ২ জন নারীসহ মোট ৯ জন লেবাননপ্রবাসী বাংলাদেশি অভিবাসী কর্মী সম্মাননা গ্রহণ করেন।
অনুষ্ঠানে প্রধান অতিথির বক্তৃতায় রাষ্ট্রদূত এয়ার ভাইস মার্শাল জাভেদ তানভীর খান বলেন, ৩০ ডিসেম্বরকে জাতীয় প্রবাসী দিবস ঘোষণার মধ্য দিয়ে দেশের উন্নয়নে প্রবাসী বাংলাদেশিদের গুরুত্বপূর্ণ অবদানের আনুষ্ঠানিক স্বীকৃতি প্রদান করা হয়েছে। প্রতিবছর এ দিবস পালন লাখো প্রবাসী বাংলাদেশির জন্য দূতাবাস প্রদত্ত বিভিন্ন সেবা প্রদান কার্যক্রমকে আরও গতিশীল করবে।"
2024-01-02 17:35:00,নাশকতাকারীদের তথ্য দিলে ২০ হাজার থেকে ১ লাখ টাকা পুরস্কার: আইজিপি,"নির্বাচন নিয়ে নাশকতাকারীদের তথ্য দিলে ২০ হাজার টাকা থেকে ১ লাখ টাকা পুরস্কারের ঘোষণা দিয়েছেন পুলিশের মহাপরিদর্শক (আইজিপি) চৌধুরী আবদুল্লাহ আল-মামুন। আজ মঙ্গলবার বেলা তিনটার দিকে যশোর পুলিশ সুপারের কার্যালয়ে খুলনা বিভাগের ১০টি জেলার পুলিশ সুপারদের সঙ্গে মতবিনিময় শেষে সংবাদ ব্রিফিংয়ে তিনি এ ঘোষণা দেন।
আইজিপি চৌধুরী আবদুল্লাহ আল-মামুন বলেন, নির্বাচন নিয়ে এখনো কোনো নাশকতার শঙ্কা নেই। এরপরও নাশকতা ঠেকাতে বাংলাদেশ পুলিশ নিরাপত্তার সব ব্যবস্থা গ্রহণ করেছে। কারও কাছে কোনো নাশকতার তথ্য থাকলে পুলিশকে জানাতে পারেন। নির্বাচন বানচাল ও এ ধরনের অপপ্রয়াস যারা চালায়, তাদের বিরুদ্ধে কঠোর ব্যবস্থা নেওয়া হবে। যদি কেউ নাশকতাকারীদের তথ্য দেন, তাঁদের পরিচয় গোপন করে ২০ হাজার টাকা থেকে ১ লাখ টাকা পুরস্কার দেওয়া হবে।
দেশবাসীকে নির্ভয়ে ভোটকেন্দ্রে গিয়ে ভোট প্রদানের আহ্বান জানিয়ে আইজিপি বলেন, ‘নির্বাচনের আগে ও পরে নির্বাচন কমিশনের নির্দেশনায় পুলিশ নিরাপত্তাব্যবস্থা গ্রহণ করে থাকে। আপনারা নির্ভয়ে ভোটকেন্দ্রে যাবেন। পুলিশ আপনাদের পাশে রয়েছে। প্রার্থীদের তালিকা অনুযায়ী ও আমাদের নিজস্ব ব্যবস্থায় ঝুঁকিপূর্ণ কেন্দ্রের তালিকা প্রস্তুত করা হয়েছে। সেসব কেন্দ্রে অধিক সতর্কতার সঙ্গে পুলিশ দায়িত্ব পালন করবে।’
সংখ্যালঘুদের ক্ষেত্রে বিশেষ নিরাপত্তা গ্রহণ করা হয়েছে জানিয়ে আইজিপি বলেন, ‘নির্বাচনে ধর্মীয় সংখ্যালঘু রয়েছে, তাদের উৎকণ্ঠার কথা মাথায় রেখে নির্বাচনী নিরাপত্তা গ্রহণ করেছি। তাঁরা যেন নিরাপদে ভোট দিতে পারেন, সে লক্ষ্যে পুলিশ সুপারদের নির্দেশনা দেওয়া হয়েছে। পাশাপাশি নারী ও বয়স্করা যাতে ভোট দিতে পারেন, সে বিষয়ে পুলিশ তাঁদের সহযোগিতা করবে। ঝুঁকিপূর্ণ এলাকাগুলোতে টহল জোরদার করা হবে। আগামী নির্বাচন যথাযথভাবে সম্পন্ন করতে পুলিশের সব সদস্য মানসিকভাবে প্রস্তুত রয়েছেন।’"
2024-01-02 17:31:00,বহুনির্বাচনি প্রশ্ন (১১-২০) : অধ্যায় ২ | ব্যবসায় সংগঠন ও ব্যবস্থাপনা ১ম পত্র - এইচএসসি ২০২৪,"১১. নিচের কোনটি রাজনৈতিক পরিবেশের উপাদানবহির্ভূত?
ক. মানবসম্পদ
খ. আন্তর্জাতিক সম্পর্ক
গ. সরকার
ঘ. আইনশৃঙ্খলা পরিস্থিতি
১২. দুটি দেশের মধ্যে সম্পাদিত ‘দ্বিপক্ষীয় চুক্তি ব্যবসায়ের কোন পরিবেশের অন্তর্ভুক্ত?
ক. অর্থনৈতিক পরিবেশের
খ. সামাজিক পরিবেশের
গ. রাজনৈতিক পরিবেশের
ঘ. আইনগত পরিবেশের
১৩. অপ্রাকৃতিক পরিবেশের উপাদান কোনটি?
ক. ঐতিহ্য খ. জলবায়ু
গ. মৃত্তিকা ঘ. ভূমি
১৪. নৈতিকতা ও মূল্যবোধ কোন ব্যবসায় পরিবেশের সঙ্গে সরাসরি সম্পৃক্ত?
ক. সামাজিক খ. রাজনৈতিক
গ. অর্থনৈতিক ঘ. আইনগত
১৫. চট্টগ্রামকে বাংলাদেশের ‘বাণিজ্যিক রাজধানী’ বলার পেছনে ব্যবসায় পরিবেশের কোন উপাদানের প্রভাব রয়েছে?
ক. সামাজিক খ. অর্থনৈতিক
গ. রাজনৈতিক ঘ. প্রাকৃতিক
১৬. কোন জাতির মধ্যে ব্যবসায়–বাণিজ্যের প্রচলন অধিক দেখা যায়?
ক. বৌদ্ধ খ. হিন্দু
গ. খ্রিষ্টান ঘ. মুসলিম
১৭. অর্থনৈতিক পরিবেশের উপাদান—
i. শুল্ক ও কর
ii. ব্যয় ও ভোগ
iii. খনিজ সম্পদ
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
১৮. রাসেল সিলেট জেলার জৈন্তাপুরে সরকারি জমি লিজ নিয়ে কমলালেবুর চাষাবাদ শুরু করেন। তাঁকে পরিবেশের কোন উপাদান বিবেচনায় রাখতে হবে?
ক. রাজনৈতিক খ. সামাজিক
গ. প্রযুক্তিগত ঘ. প্রাকৃতিক
১৯. ‘সার্বভৌমত্ব’ ব্যবসায়ের কোন পরিবেশের উপাদানের অন্তর্গত?
ক. রাজনৈতিক খ. সামাজিক
গ. প্রাকৃতিক ঘ. আইনগত
২০. সরকারের শিক্ষানীতি কোন পরিবেশের উপাদান?
ক. সামাজিক খ. অর্থনৈতিক
গ. আইনগত ঘ. রাজনৈতিক
সঠিক উত্তর
অধ্যায় ২: ১১. ক ১২. গ ১৩. ক ১৪. ক ১৫. ঘ ১৬. গ ১৭. ক ১৮. ঘ ১৯. ক ২০. ঘ
মো. মাজেদুল হক খান, সহকারী অধ্যাপক, রাজউক উত্তরা মডেল কলেজ, ঢাকা"
2024-01-02 17:30:00,নিক্সন চৌধুরীর পক্ষে নির্বাচন করায় ফরিদপুরে বিএনপির ২ নেতাকে বহিষ্কার,"ফরিদপুর-৪ (ভাঙ্গা-সদরপুর-চরভদ্রাসন) আসনের স্বতন্ত্র প্রার্থী ও যুবলীগের সভাপতিমণ্ডলীর সদস্য মজিবুর রহমান চৌধুরী ওরফে নিক্সন চৌধুরীর পক্ষে কাজ করায় ফরিদপুরের সদরপুর উপজেলায় বিএনপির দুই নেতাকে বহিষ্কার করা হয়েছে। গতকাল সোমবার রাতে বিএনপির জ্যেষ্ঠ যুগ্ম মহাসচিব রুহুল কবির রিজভী স্বাক্ষরিত এক বিজ্ঞপ্তিতে এ তথ্য জানানো হয়।
বহিষ্কৃত নেতারা হলেন সদরপুর উপজেলার কৃষ্ণপুর ইউনিয়ন বিএনপির সভাপতি মতিউর রহমান তালুকদার ও সাধারণ সম্পাদক ইউসুফ ব্যাপারী। দলের প্রাথমিক সদস্যপদসহ সব পর্যায়ের পদ থেকে তাঁদের বহিষ্কার করা হয়েছে।
বিজ্ঞপ্তিতে বলা হয়, দলীয় শৃঙ্খলাপরিপন্থী কর্মকাণ্ডে জড়িত থাকার অভিযোগের ভিত্তিতে সদরপুরের কৃষ্ণপুর ইউনিয়ন বিএনপির সভাপতি মতিউর রহমান তালুকদার ও সাধারণ সম্পাদক ইউসুফ ব্যাপারীকে প্রাথমিক সদস্যপদসহ সব পর্যায়ের পদ থেকে বহিষ্কার করা হয়েছে।
এর আগে গত রোববার দুপুরে কৃষ্ণপুর ইউনিয়নের চরকৃষ্ণপুর গ্রামে ইউসুফ ব্যাপারীর বাড়িতে স্বতন্ত্র প্রার্থী নিক্সন চৌধুরীর নির্বাচনী উঠান বৈঠক হয়। ওই বৈঠকে বিএনপির ওই দুই নেতা বক্তব্য দেন। সামাজিক যোগাযোগমাধ্যম ফেসবুকে ছড়িয়ে পড়া বক্তব্যের ভিডিওতে তাঁদের বলতে শোনা যায়, ‘বিএনপি নির্বাচনে এলে আমরা আর কারও নির্বাচন করতাম না। বিএনপি নির্বাচনে নেই। তাই আমরা এলাকার উন্নয়নের স্বার্থে স্বতন্ত্র প্রার্থীকে সমর্থন দিলাম।’
বহিষ্কারের বিষয়ে ইউসুফ ব্যাপারী প্রথম আলোকে বলেন, ‘এতে আমি অসন্তুষ্ট নই। আমি বিএনপি করি। টাকা কিংবা সুযোগ-সুবিধার জন্য দল করি না। আমার দল নির্বাচন করছে না। এ জন্য এলাকার পরিবেশ-পরিস্থিতির কারণে স্বতন্ত্র প্রার্থীর পক্ষে কথা বলতে হয়েছে। এ জন্য দল আমাকে বহিষ্কার করলে আমার কিছু বলার নেই।’"
2024-01-02 17:31:54,ঝিনাইদহে আওয়ামী লীগের প্রার্থী আব্দুল হাইয়ের বিরুদ্ধে আবারও মামলা,"নৌকা প্রতীকের প্রার্থী আব্দুল হাইয়ের বিরুদ্ধে অভিযোগ, তিনি গত ১৬ ডিসেম্বর শৈলকুপা উপজেলার মির্জাপুর ইউনিয়নের চড়িয়ারবিল বাজারে বিপুল নামের এক ব্যক্তির বাড়ির নিচতলায় স্বতন্ত্র প্রার্থী নজরুল ইসলামের নির্বাচনী কার্যালয়ে প্রবেশ করে ভাঙচুর করেন এবং পোস্টার ছিঁড়ে ফেলেন, যা গণপ্রতিনিধিত্ব অধ্যাদেশ ১৯৭২–এর অনুচ্ছেদ ৭৭(১)(ক)–এর লঙ্ঘন। এ নিয়ে নির্বাচন কমিশনের নির্দেশে আব্দুল হাইয়ের বিরুদ্ধে শৈলকুপা থানায় তিনটি মামলা হলো।
অন্য আসামিদের বিরুদ্ধে অভিযোগ, তাঁরা উপজেলার হাকিমপুর ইউনিয়নে পোস্টার মারতে ও প্রচার মাইক যেতে দিচ্ছেন না। এ ছাড়া বিভিন্ন সম্প্রদায়ের মানুষের মধ্যে বিতরণের জন্য ২৫০ প্যাকেট বিরিয়ানি ইকু শিকদারের বাসা থেকে আনা হয়। নির্বাচন অনুসন্ধান কমিটি সেগুলো জব্দ করেছে। এটি গণপ্রতিনিধিত্ব আদেশ ১৯৭২–এর সংশ্লিষ্ট অনুচ্ছেদ ও সংসদ নির্বাচনে রাজনৈতিক দল ও প্রার্থীর আচরণ বিধিমালা ২০০৮–এর বিধি ১০(চ)–এর সুস্পষ্ট লঙ্ঘন।
ঝিনাইদহের জেলা জ্যেষ্ঠ নির্বাচন কর্মকর্তা মো. রোকনুজ্জামান বলেন, ‘আমরা নির্বাচন কমিশন থেকে পৃথক দুটি নির্দেশনা পেয়েছি। অভিযুক্তদের বিরুদ্ধে সংশ্লিষ্ট ধারায় আদালতে মামলা করা হয়েছে।’
এ বিষয়ে শৈলকুপা উপজেলা আওয়ামী লীগের সাধারণ সম্পাদক ও শৈলকুপা উপজেলা পরিষদের চেয়ারম্যান আবদুল হাকিম জানান, তাঁরা কাউকে পোস্টার লাগাতে বাধা দেননি। তাঁরা আচরণবিধি মেনেই নির্বাচনী প্রচার–প্রচারণা চালাচ্ছেন। তারপরও তাঁদের বিরুদ্ধে মামলা হলে আইনি লড়াই করবেন। তাঁরা নির্বাচন কমিশন ও আইনের প্রতি শ্রদ্ধাশীল।"
2024-01-02 17:20:35,গুড়িহারী-কামদেবপুর আলোর পাঠশালায় বই বিতরণ উৎসব অনুষ্ঠিত,"নতুন বই নিয়ে খুশি মনে বাড়ি ফিরেছে গুড়িহারী–কামদেবপুর আলোর পাঠশালার শিক্ষার্থীরা। প্রথম আলো ট্রাস্ট পরিচালিত বিদ্যালয়টিতে ষষ্ঠ থেকে দশম শ্রেণি পর্যন্ত পাঠদান করানো হয়।
গত ১ জানুয়ারি বেলা সাড়ে ১১টায় জাতীয় সংগীতের মধ্য দিয়ে বই বিতরণ অনুষ্ঠান শুরু হয়। বই বিতরণ উৎসবে উপস্থিত ছিলেন পাঠশালা পরিচালনা পর্যদের সভাপতি আ. আজিজ, প্রধান শিক্ষক রাজিত দাস, সহকারী শিক্ষকবৃন্দসহ গ্রামের গণ্যমান্য ব্যক্তিবর্গ।"
2024-01-02 17:19:59,মনজুর আলমের এক-এগারোর ভূমিকা নিয়ে প্রশ্ন তুললেন নৌকার প্রার্থী মহিউদ্দিন,"চট্টগ্রাম সিটি করপোরেশনের সাবেক মেয়র মো. মনজুর আলমের এক–এগারোর সময়ে ভূমিকা নিয়ে প্রশ্ন আছে বলে মন্তব্য করেছেন চট্টগ্রাম-১০ (ডবলমুরিং-পাহাড়তলী- খুলশী) আসনে আওয়ামী লীগের প্রার্থী মো. মহিউদ্দিন (বাচ্চু)। আজ মঙ্গলবার দুপুরে চট্টগ্রাম প্রেসক্লাবের বঙ্গবন্ধু হলে সাংবাদিকদের সঙ্গে মতবিনিময়ের সময় মহিউদ্দিন বাচ্চু তাঁর প্রতিদ্বন্দ্বী ফুলকপি প্রতীকের স্বতন্ত্র প্রার্থী মনজুর আলম সম্পর্কে এ মন্তব্য করেন।
এক প্রশ্নের জবাবে মহিউদ্দিন বলেন, ‘তিনি (মনজুর আলম) সিটি মেয়র হিসেবে দায়িত্ব পালন করেছেন। তা নিয়ে জনমনে ক্ষোভ আছে। আমাদের নেতা এ বি এম মহিউদ্দিন চৌধুরীও ১৭ বছর মেয়র ছিলেন। তিনি মানুষের হৃদয়ে আজও অমলিন হয়ে আছেন। আর এক–এগারোর সময় মনজুর আলমের ভূমিকা নিয়ে বলতে চাইনি। আপনারা প্রশ্ন করেছেন বলে বলতে হলো। তাঁর সেই ভূমিকা চট্টগ্রামের সব শ্রেণি–পেশার মানুষের হৃদয়ে বেদনার দাগ ফেলে গেছে।’
সংবাদ সম্মেলনে মহিউদ্দিন বলেন, ‘সব প্রতিদ্বন্দ্বী প্রার্থীর কিছু না কিছু যোগ্যতা আছে বলে আমি মনে করি। আমি এককভাবে কাউকে প্রতিদ্বন্দ্বী ভাবছি না।’
উপনির্বাচনের চেয়ে এবার ভোটার উপস্থিতি বেশি হবে উল্লেখ করে মহিউদ্দিন বলেন, ‘বিশ্বের বিভিন্ন দেশে সমীক্ষায় দেখা গেছে, অর্থনৈতিকভাবে সমৃদ্ধ দেশগুলোতে ভোটার উপস্থিতি খুব বেশি হয় না। আমার উপনির্বাচন ছিল একাদশ জাতীয় সংসদের একেবারে শেষ পর্যায়ে, তাই ভোটার কম ছিল। দ্বাদশ সংসদ নির্বাচন দেশের ভাগ্য নির্ধারণের ভোট, তাই এবার ভোটাররা সবাই ভোটকেন্দ্রে হাজির হবেন।’
আরেক প্রতিদ্বন্দ্বী স্বতন্ত্র প্রার্থী ফরিদ মাহমুদের করা ব্যানার-পোস্টার ছিঁড়ে ফেলার অভিযোগ বিষয়ে মহিউদ্দিন বলেন, ‘তিনি যে অভিযোগ করেছেন, সে সম্পর্কে আমার জানা নেই। আমাদের আসন এমন একটি নির্বাচনী এলাকায়, যেখানে এখন পর্যন্ত কোনো প্রার্থীর সমর্থকদের মধ্যেও কোনো বাগ্‌বিতণ্ডা হয়নি। এখনো কোনো অভিযোগ আমরা সংশ্লিষ্ট নির্বাচনী কর্তৃপক্ষের কাছ থেকেও পাইনি।’
মহিউদ্দিন বলেন, ‘কয়েক মাস আগে নির্বাচিত হওয়ার পর এলাকার বিভিন্ন সমস্যা চিহ্নিত করে আমি সমাধানের উপায়সহ জাতীয় সংসদে প্রধানমন্ত্রীর উপস্থিতিতে উপস্থাপন করেছি। নিজ এলাকার সমস্যা সমাধানে সচেষ্ট থেকেছি। আমার সংসদীয় আসনের মানুষের কাছে আমার অনেক দায়বদ্ধতা আছে।’
৭ জানুয়ারি কেন্দ্রে এসে নির্ভয়ে ভোটারদের ভোট দেওয়ার আহ্বান জানিয়ে মহিউদ্দিন বলেন, ‘চট্টগ্রামের মানুষের কল্যাণে আত্মনিয়োগে আমি সংকল্পবদ্ধ। বিগত দিনগুলোর মতো জনস্বার্থে সব সময় একজন সেবকের ভূমিকায় সক্রিয় থাকব।’
সভায় নগর আওয়ামী লীগের সভাপতি মাহতাব উদ্দিন চৌধুরী ও সাধারণ সম্পাদক আ জ ম নাছির উদ্দীন বক্তব্য দেন।"
2024-01-02 17:15:00,‘সাহসী’ খাজার প্রশংসায় অস্ট্রেলিয়ার প্রধানমন্ত্রী,"অস্ট্রেলিয়া-পাকিস্তান টেস্ট সিরিজের প্রথম দুই ম্যাচের গল্পই এক—পাকিস্তানের বড় হার।
সেই দুই ম্যাচের আগে অস্ট্রেলিয়া ওপেনার উসমান খাজাকে ঘিরে লেখা হয়েছে আরেকটি গল্প। যে গল্পের প্লটও এক ছিল। যে গল্পে খাজা যদি ‘নায়ক’ হোন, ‘খলনায়ক’ আন্তর্জাতিক ক্রিকেট সংস্থা আইসিসি।
পার্থে সিরিজের প্রথম টেস্টটা জুতায় ইসরায়েলি আগ্রাসনে ক্ষতবিক্ষত ফিলিস্তিনের জন্য সহানুভূতি জানিয়ে স্লোগান লিখে খেলতে চেয়েছিলেন খাজা। ‘রাজনৈতিক’ কারণ দেখিয়ে অস্ট্রেলিয়ার ওপেনারকে তখন অনুমতি দেয়নি আইসিসি।
মেলবোর্নে সিরিজের দ্বিতীয় টেস্টের আগেও আবার আলোচনায় ছিলেন খাজা। এবার কোনো স্লোগান নয়, নিজের ব্যাটে ও জুতায় শান্তির প্রতীক পায়রার স্টিকার লাগিয়ে বক্সিং ডে টেস্টটা খেলতে চেয়েছিলেন পাকিস্তানি বংশোদ্ভূত এই ক্রিকেটার। এবারও বাদ সাধে আইসিসি। প্রথম টেস্টটা কালো বাহুবন্ধনী পরে খেলা খাজা দ্বিতীয় টেস্টে জুতায় নিজের দুই মেয়ের নাম লিখে খেলতে নেমে অন্য রকমভাবেই প্রতিবাদ জানিয়েছিলেন।
সেই খাজা আবার আলোচনায় কাল থেকে শুরু সিডনি টেস্টের আগেও। এই টেস্টে খাজা কী করবেন, জানা যায়নি। তবে প্রথম দুই টেস্টে খাজার ভূমিকার প্রশংসা করেছেন স্বয়ং অস্ট্রেলিয়ার প্রধানমন্ত্রী অ্যান্থনি অ্যালবানিজি। যুদ্ধে নৃশংসতার শিকারদের পাশে দাঁড়ানোয় খাজার সাহসের প্রশংসা করেছেন অস্ট্রেলিয়া প্রধানমন্ত্রী।
সোমবার সিডনির কিরিবিলি হাউজে নববর্ষ উপলক্ষে অস্ট্রেলিয়া ও পাকিস্তানের টেস্ট দলকে সংবর্ধনা দিয়েছেন অস্ট্রেলিয়ার প্রধানমন্ত্রী।
সেখানেই বক্তৃতায় খাজার প্রসঙ্গে টেনেছেন অ্যালবানিজি, ‘মানবাধিকারের পক্ষে দাঁড়িয়ে সে (খাজা) যে সাহসের পরিচয় দিয়েছে, আমি তাকে অভিনন্দন জানাতে চাই। সে সাহস দেখিয়েছে, আর পুরো দলও যে তাকে সমর্থন দিয়ে গেছে, সেটিও দারুণ ব্যাপার ছিল।’
সিডনির ম্যাচটা হতে যাচ্ছে খাজার ওপেনিং সঙ্গী ডেভিড ওয়ার্নারের বিদায়ী টেস্ট। নিজের বক্তব্যে সেটিও টেনেছেন অ্যালবানিজি, ‘যখন এসসিজিতে উজি (খাজা) ও ডেভ (ওয়ার্নার) ব্যাট করতে নামবে, বিশেষ মুহূর্ত হবে সেটি।’"
2024-01-02 17:11:00,বহুনির্বাচনি প্রশ্ন (২১-৩০) : অধ্যায় ৩ | পদার্থবিজ্ঞান - এসএসসি ২০২৪,"২১. বিদ্যুতের খুঁটি ও ট্রান্সফরমারের মধ্যে আকর্ষণ বল কোনটি?
ক. মহাকর্ষ বল খ. বিদ্যুৎ চুম্বকীয় বল
গ. ইলেকট্রোউইক ঘ. নিউক্লীয় বল
২২. সৃষ্টিজগতের সবচেয়ে ‘শক্তিশালী বল’ কোনটি?
ক. মহাকর্ষ বল খ. তড়িৎ চৌম্বক বল
গ. দুর্বল নিউক্লীয় বল ঘ. সবল নিউক্লীয় বল
২৩. প্রোটন ও নিউট্রনের ভেতর কোন বল কাজ করে?
ক. দুর্বল নিউক্লীয় বল খ. সবল নিউক্লীয় বল
গ. তড়িৎ চৌম্বক বল ঘ. মহাকর্ষ বল
২৪. প্রোটন ও নিউট্রনকে নিউক্লিয়াসের মধ্যে আটকে রাখে কোন বল?
ক. মহাকর্ষ বল খ. তড়িৎ চৌম্বক বল
গ. দুর্বল নিউক্লীয় বল ঘ. সবল নিউক্লীয় বল
২৫. কোনো বস্তুতে ক্রিয়াশীল দুটো বলের মান সমান এবং দিক বিপরীতমুখী হলে, তাদের কী বলে?
ক. সাম্য বল খ. অসাম্য বল
গ. মহাকর্ষ বল ঘ. তড়িৎ চৌম্বক বল
২৬. কোন বলের লব্ধি শূন্য হয়?
ক. অসাম্য বল খ. অস্পর্শ বল
গ. সাম্য বল ঘ. স্পর্শ বল
২৭. মৌলিক বলের ক্ষেত্রে বলা যায়—
i. তিন ধরনের মৌলিক বল আছে
ii. চার ধরনের মৌলিক বল আছে
iii. ভবিষ্যতে সব মৌলিক বলকে একটিমাত্র সূত্রে ব্যাখ্যা করা যাবে
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
২৮. দুর্বল নিউক্লীয় বল—
i. মহাকর্ষ বল অপেক্ষা সবল
ii. তড়িৎ চৌম্বক বল অপেক্ষা দুর্বল
iii. 10-18 m দূরত্বে কাজ করে
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
২৯. মহাকর্ষ বলের কারণে—
i. গ্যালাক্সির ভেতর নক্ষত্ররা ঘুরপাক খায়
ii. নিউক্লিয়াসের চারদিকে ইলেকট্রন ঘোরে
iii. পৃথিবীর চারদিকে চাঁদ ঘোরে
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
৩০. বাহ্যিক কোনো বল ক্রিয়া না করলে স্থির বস্তু স্থির থাকবে এবং গতিশীল বস্তু চিরকাল সমবেগে চলতে থাকবে—এটি নিউটনের কোন সূত্র?
ক. প্রথম খ. দ্বিতীয়
গ. তৃতীয় ঘ. নিত্যতা
সঠিক উত্তর
অধ্যায় ৩: ২১.ক ২২.ঘ ২৩.খ ২৪.ঘ ২৫.ক ২৬.গ ২৭.গ ২৮.ঘ ২৯.খ ৩০.ক
রমজান মাহমুদ, সিনিয়র শিক্ষক, গবর্নমেন্ট সায়েন্স হাইস্কুল, ঢাকা"
2024-01-02 17:09:34,লক্ষ্মীছড়িতে নৌকার প্রচারণার সময় নেতা-কর্মীদের ওপর সন্ত্রাসী হামলা,"এ ঘটনার জন্য আওয়ামী লীগ ইউপিডিএফকে দায়ী করেছে। লক্ষ্মীছড়ি উপজেলা পরিষদের চেয়ারম্যান ও উপজেলা আওয়ামী লীগের যুগ্ম সম্পাদক বাবুল চৌধুরী মুঠোফোনে প্রথম আলোকে বলেন, খাগড়াছড়ি আসনের আওয়ামী লীগের প্রার্থী কুজেন্দ্র লাল ত্রিপুরার পক্ষে গণসংযোগ করতে উপজেলার বর্মাছড়িতে যান আওয়ামী লীগের নেতা-কর্মীরা। সকাল ৯টার দিকে সন্ত্রাসীরা আওয়ামী লীগের নেতা-কর্মীদের ওপর দুই রাউন্ড গুলি ছোড়ে। তাঁদের লক্ষ্য করে গুলতিও ছোড়া হয়। হামলায় লক্ষ্মীছড়ি উপজেলা আওয়ামী লীগের সাংগঠনিক সম্পাদক দেবব্রত তালুকদার, সহসভাপতি হাবিল উদ্দিন, শ্রমিক লীগের সাধারণ সম্পাদক আবুল কালাম ফকির, কৃষক লীগের সভাপতি শাহাজাহান বিশ্বাস ও ছাত্রলীগের সদস্য মো. রাকিব গুলতির আঘাতে আহত হন। এ ছাড়া আওয়ামী লীগের আরও ১১ নেতা-কর্মীকে সন্ত্রাসীরা ধরে নিয়ে যায়। পরে তাঁদের ছেড়ে দেওয়া হয়।
তবে এ অভিযোগ অস্বীকার করে ইউপিডিএফের অন্যতম সংগঠক অংগ্য মারমা বলেন, এ ঘটনা ইউপিডিএফ ঘটায়নি। বিক্ষুব্ধ সাধারণ জনগণ এই হামলা করেছে। কারণ, জনগণ এই নির্বাচন চান না।
লক্ষ্মীছড়ি থানার ভারপ্রাপ্ত কর্মকর্তা জাকির হোসাইন বলেন, আওয়ামী লীগের নেতা-কর্মী গণসংযোগে যাওয়ার পথে ধাওয়ার ঘটনা ঘটেছে বলে তিনি শুনেছেন। এ ব্যাপারে এখন পর্যন্ত কেউ তাঁর কাছে অভিযোগ করতে আসেননি।"
2024-01-02 17:05:45,মহারাষ্ট্রে দাউদ ইব্রাহিমের পৈতৃক বাড়ি নিলামে উঠছে,"নিলাম অনুষ্ঠিত হবে রাজ্যের রাজধানী মুম্বাইয়ে। গত ৯ বছরে দাউদ ও তাঁর পরিবারের সঙ্গে সম্পৃক্ত ১১টি সম্পত্তির নিলাম হয়েছে। এর মধ্যে একটি রেস্তোরাঁ ৪ কোটি ৫৩ লাখ রুপিতে বিক্রি হয়েছে।
এ ছাড়া দাউদ ও তাঁর পরিবারের সদস্যদের নামে থাকা ছয়টি ফ্ল্যাট ৩ কোটি ৫৩ লাখ রুপি এবং একটি গেস্ট হাউস ৩ কোটি ৩২ লাখ রুপিতে নিলামে বিক্রি হয়েছে।"
2024-01-02 17:06:06,শেখ হাসিনা ও খালেদা জিয়াকে নিয়ে আখতারুজ্জামানের বক্তব্যে নানা আলোচনা,"একদিকে খালেদা জিয়ার মুক্তি চান, অন্যদিকে শেখ হাসিনার নেতৃত্বে স্মার্ট বাংলাদেশ গড়তে চান কিশোরগঞ্জ-২ আসনের স্বতন্ত্র প্রার্থী মেজর (অবসরপ্রাপ্ত) আখতারুজ্জামান। গতকাল সোমবার সন্ধ্যায় পাকুন্দিয়া সদর ঈদগাহ মাঠে এক নির্বাচনী সভায় বক্তৃতার শেষ পর্যায়ে তিনি স্লোগান দেন, ‘মুক্তি চাই, মুক্তি চাই, খালেদা জিয়ার মুক্তি চাই। শেখ হাসিনার নেতৃত্বে স্মার্ট বাংলাদেশ গড়ে তুলতে চাই।’
ভোটারদের সঙ্গে কথা বলে জানা গেছে, নির্বাচনী প্রচারণায় নেমে প্রায় সব সভাতেই খালেদা জিয়ার মুক্তি দাবি করে আসছেন বিএনপি থেকে বহিষ্কৃত নেতা আখতারুজ্জামান। একই সঙ্গে তিনি বিএনপির ভারপ্রাপ্ত চেয়ারম্যান তারেক রহমানের নানা সমালোচনা করে বক্তব্য দিচ্ছেন। নেতৃত্বের প্রশংসা করছেন প্রধানমন্ত্রী শেখ হাসিনার। স্থানীয় অনেকের ভাষ্য, আখতারুজ্জামান এসব কথা বলে একদিকে বিএনপির সমর্থকদের ভোটে টানার চেষ্টা করছেন, অন্যদিকে প্রধানমন্ত্রীর প্রশংসা করে আওয়ামী লীগের অনুগ্রহের আশা করছেন। তবে তাঁর এ ধরনের কথাবার্তায় বিএনপির পাশাপাশি আওয়ামী লীগের অনেকের মধ্যে ক্ষোভ বিরাজ করছে।
গতকাল পাকুন্দিয়া সদর ঈদগাহ মাঠের জনসভায় আখতারুজ্জামান বলেন, ‘আজ আমার জনসমাবেশে আওয়ামী লীগ ও বিএনপির নেতা-কর্মীরা উপস্থিত হয়েছেন। প্রধানমন্ত্রীর উদ্দেশে সুষ্ঠু, অবাধ, নিরপেক্ষ নির্বাচনের চ্যালেঞ্জ ছুড়ে দিলাম। প্রধানমন্ত্রী শেখ হাসিনা বিশ্ববাসীর কাছে বলতে পারবেন, বাংলাদেশে অন্তত কটিয়াদী-পাকুন্দিয়াতে সুষ্ঠু নির্বাচন হয়েছে। তারপরও যদি কারসাজি করেন, ঘরে ঘরে আগুন লাগবে।’
আখতারুজ্জামানের বক্তব্যকে হাস্যকর মনে করেন জেলা বিএনপির সহসভাপতি ও পাকুন্দিয়া পৌরসভার সাবেক মেয়র জালাল উদ্দীন। তিনি প্রথম আলোকে বলেন, দলের বিরোধিতা করে নির্বাচনে অংশ নিয়ে আখতারুজ্জামান খালেদা জিয়ার মুক্তি দাবি করে যতই স্লোগান দেন না কেন, বিএনপির একটি ভোটও পাবেন না। কারণ, বিএনপি যেখানে এ নির্বাচন বয়কট করে ভোট বর্জনের আহ্বান করছে, সেখানে ভোটকেন্দ্রে যাওয়ার প্রশ্নই ওঠে না। আর আখতারুজ্জামান যেখানে খালেদা জিয়ার মুক্তির স্লোগান দিচ্ছেন, সেখানে আবার শেখ হাসিনার নেতৃত্বে উন্নত স্মার্ট বাংলাদেশ গড়তে চাইছেন, বিষয়টি অনেক হাস্যকর।
এ নিয়ে কটিয়াদীর গচিহাটা এলাকার আরিফুর রহমান নামের এক ভোটার বলেন, আখতারুজ্জামান মনে হয় নির্বাচনের কৌশলের জন্য সব পক্ষের সমর্থন পেতে এসব কথা বলছেন। তাঁর এলোমেলো কথাবার্তায় ভোটারদের মধ্যে অনেক বিভ্রান্তি তৈরি হচ্ছে।
কিশোরগঞ্জ-২ আসনটি কটিয়াদী ও পাকুন্দিয়া উপজেলা নিয়ে গঠিত। আগে আসনটি শুধু কটিয়াদী উপজেলা নিয়ে ছিল। সে সময়ে আখতারুজ্জামান বিএনপির মনোনয়নে দুবার সংসদ সদস্য হন। তবে শুরু থেকেই দলীয় মতের বাইরে গিয়ে নানা কর্মকাণ্ডের জন্য আলোচিত ছিলেন তিনি। যে কারণে দল থেকে তাঁকে পাঁচবার বহিষ্কার করা হয়। এই আসনে বিএনপির তেমন শক্তিশালী প্রার্থী না থাকায় আবারও তাঁকে দলে ফিরিয়ে আনা হয়। কিন্তু তারেক রহমানসহ দলের নানা সমালোচনার কারণে বারবার তাঁকে বহিষ্কার করা হয়। বর্তমানেও তিনি বিএনপি থেকে বহিষ্কৃত। এবারের দ্বাদশ নির্বাচনে বিএনপি অংশগ্রহণ না করলেও বিএনপিকে চ্যালেঞ্জ জানিয়ে তিনি স্বতন্ত্র প্রার্থী হিসেবে নির্বাচনে অংশ নেন। পাশাপাশি বিএনপি নির্বাচনে না আসায় তীব্র সমালোচনা করেন।
এদিকে আসনটির বর্তমান সংসদ সদস্য সাবেক আইজিপি নূর মোহাম্মদ এবার আওয়ামী লীগের মনোনয়ন পাননি। সম্প্রতি আখতারুজ্জামানের ট্রাক প্রতীকের সমর্থন দেওয়ায় তাঁকে নিয়ে চলছে নানা আলোচনা। নূর মোহাম্মদের দাবি, আখতারুজ্জামানকে তাঁর কাছে অন্য প্রার্থীদের তুলনায় যোগ্য মনে হওয়ায় সমর্থন দিয়েছেন। আবার এ সম্পর্কে আখতারুজ্জামানের দাবি, প্রধানমন্ত্রী স্বয়ং নূর মোহাম্মদকে তাঁর পক্ষে নির্বাচন করতে বলায় নূর মোহাম্মদ তাঁকে সমর্থন দিয়েছেন। এ ঘটনার পর থেকে আখতারুজ্জামানের সঙ্গে নির্বাচনী প্রচারণায় নূর মোহাম্মদের অনুসারীদেরও দেখা যাচ্ছে।
এ ব্যাপারে আওয়ামী লীগের সমর্থিত নৌকার প্রার্থী সাবেক ডিআইজি আবদুল কাহার আকন্দ বর্তমান সংসদ সদস্য নূর মোহাম্মদকে ‘মীরজাফর’ আখ্যা দিয়ে বলেন, ‘মনোনয়ন পাওয়ার পরই আমি ওনার বাড়িতে যাই, তখন তিনি আমাকে কথা দিয়েছিলেন আমার পক্ষে কাজ করার। কিন্তু এখন তিনি বিএনপির বহিষ্কৃত নেতার ট্রাক প্রতীককে সমর্থন দিয়ে মীরজাফরি করেছেন। একই সঙ্গে তাঁরা প্রচার করছেন, এ আসন নাকি ট্রাক প্রতীকের প্রার্থী আখতারুজ্জামানকে দেওয়া হয়ে গেছে, যা সম্পূর্ণ ভুয়া ও ভিত্তিহীন কথা।’
গতকাল রাতে কটিয়াদীর বনগ্রাম এলাকায় অনুষ্ঠিত পথসভায় আবদুল কাহার সংসদ সদস্য নূর মোহাম্মদের তীব্র সমালোচনা করে বলেন, ‘আপনি নৌকার এমপি হয়ে ট্রাকে উঠেছেন। অথচ এখনো উনি আওয়ামী লীগের এমপি। এটা চিন্তা করা যায়!’ এ সময় আবদুল কাহার আরও অভিযোগ করেন, গোয়েন্দা সংস্থার পরিচয় দিয়ে তাঁর লোকজনকে ধরে নিয়ে ট্রাকের পক্ষে কাজ করতে বলা হচ্ছে। তিনি বিষয়টি নির্বাচন কমিশনসহ জেলা আওয়ামী লীগকে অবহিত করেছেন। জনগণের উদ্দেশে তিনি বলেন, এই নির্বাচনে তো আওয়ামী লীগই সরকার গঠন করবে। স্বতন্ত্র তো আর সরকার গঠন করতে পারবে না। তাই নৌকার বিরোধিতা করে কেউ পার পাবে না।
এ আসনে ঈগল প্রতীক নিয়ে স্বতন্ত্র প্রার্থী হিসেবে নির্বাচন করছেন সাবেক সংসদ সদস্য মো. সোহরাব উদ্দিন। তিনি পাকুন্দিয়া উপজেলা আওয়ামী লীগের আহ্বায়ক। তিনিও আওয়ামী লীগের মনোনয়ন চেয়েছিলেন। তবে স্বতন্ত্র প্রার্থী হিসেবে শুরু থেকেই তিনি শক্ত অবস্থান তৈরি করেছেন দুই উপজেলায়। তিনি বলেন, এ আসনের নির্বাচন নিয়ে অনেক গুজব ছড়ানো হচ্ছে। তিনি দাবি করেন, যদি সুষ্ঠু অবাধ নির্বাচন হয়, তাহলে তিনি বিপুল ভোটে জয়লাভ করবেন।
এমন অবস্থায় ভোটারদের ধারণা, এ আসনে এবার ত্রিমুখী লড়াইয়ের সম্ভাবনা রয়েছে। আসনটিতে আরও প্রতিদ্বন্দ্বিতা করছেন মো. বিল্লাল হোসেন (বিএনএফ), মীর আবু তৈয়ব মোহাম্মদ রেজাউল করিম (গণফ্রন্ট) ও আলেয়া (ন্যাশনাল পিপলস পার্টি)।"
2024-01-02 17:03:16,যশোর-৪: আপিল বিভাগে আ.লীগের এনামুল হকের প্রার্থিতা বহাল,"এর আগে এনামুলের মনোনয়নপত্র বৈধ ঘোষণা করেছিলেন যশোর-৪ আসনের রিটার্নিং কর্মকর্তা। রিটার্নিং কর্মকর্তার এ সিদ্ধান্তের বিরুদ্ধে ইসিতে আপিল করেন একই আসনে বাংলাদেশ জাতীয়তাবাদী আন্দোলনের প্রার্থী সুকৃতি কুমার মণ্ডল ও স্বতন্ত্র প্রার্থী রনজিত কুমার রায় (বর্তমান সংসদ সদস্য)। আপিলে এনামুলের বিরুদ্ধে ঋণখেলাপির অভিযোগ তোলেন তাঁরা। আপিলের শুনানি শেষে ১৩ ডিসেম্বর এনামুল হকের মনোনয়নপত্র বাতিল করে নির্বাচন কমিশন (ইসি)। এই সিদ্ধান্তের বৈধতা নিয়ে ও প্রার্থিতা ফিরে পেতে এনামুল হক ১৭ ডিসেম্বর হাইকোর্টে রিট করেন। শুনানি নিয়ে ১৮ ডিসেম্বর হাইকোর্ট রিটটি সরাসরি খারিজ করে দেন।
হাইকোর্টের ওই আদেশের বিরুদ্ধে আপিল বিভাগে আবেদন করেন এনামুল হক। এর ওপর ১৯ ডিসেম্বর চেম্বার আদালতে শুনানি হয়। শুনানি নিয়ে সেদিন চেম্বার আদালত এনামুল হকের মনোনয়নপত্র বৈধ ঘোষণা করে রিটার্নিং কর্মকর্তার সিদ্ধান্ত বহাল রাখেন। তাঁর প্রার্থিতা বাতিল করে নির্বাচন কমিশনের (ইসি) সিদ্ধান্ত এবং রিট খারিজ করে হাইকোর্টের দেওয়া আদেশ স্থগিত করা হয়। ফলে এনামুল হকের নির্বাচনে অংশ নেওয়ার পথ খোলে।
আইনজীবী সূত্র বলেছে, গত ১৯ ডিসেম্বরের আদেশ প্রত্যাহার চেয়ে ওই দুই প্রার্থী আবেদন করেন। অন্যদিকে রিট খারিজ করে হাইকোর্টের দেওয়া আদেশের বিরুদ্ধে এনামুল হক লিভ টু আপিল করেন। এই লিভ টু আপিল এবং চেম্বার আদালতের আদেশ প্রত্যাহার চেয়ে অপর দুই প্রার্থীর করা আবেদন একসঙ্গে শুনানির জন্য ওঠে।
আদালতে এনামুল হকের পক্ষে শুনানি করেন জ্যেষ্ঠ আইনজীবী শাহ মঞ্জুরুল হক, সঙ্গে ছিলেন আইনজীবী এম হারুনুর রশীদ খান। স্বতন্ত্র প্রার্থী রনজিত কুমার রায়ের পক্ষে ছিলেন জ্যেষ্ঠ আইনজীবী তানজিব উল আলম।"
2024-01-02 17:00:00,মৃত পৃথিবীর স্বপ্ন,"বিদ্যুৎ চমকানোর মতো চমকে ওঠে রাতের স্বপ্ন
আকাশজুড়ে খরা, যেমন ফাটা মাটি
আঁকাবাঁকা শিরায় রক্ত, যেন ছিঁড়ে পড়বে এবার
দলানো শিকড়ের মতো শুকিয়ে মরবে
পাথর চাপা দিয়ে, থেঁতলে গুঁড়িয়ে মারবে
অকালের আর্তনাদে আকাল বোধন
ক্ষমতাশালীর গাড়ির চাকার তলায় গোটা একটা দেশ
মানে মাটি, মানে আমার পেট ছেঁড়া খিদে
মানচিত্রের অভুক্তভাষা, রোলারে পিষে মারবে বলে
যে চাষা, আশা দিয়ে ফলায় নবান্নের অক্ষর
নেমে আসছে, নেমে আসছে গণতন্ত্রের শবকাহন
জনতন্ত্রের উলগুলান
কঙ্কালের হাড়গুলো যেমন জলে ধরে থাকে শালুক
শামুকের খোলসের ভেতরজুড়ে থাকে মৃত পৃথিবী"
2024-02-29 17:01:03,দোয়া মাসুরা বাংলা উচ্চারণ ও অর্থ,"আল্লাহুম্মা ইন্নি জলামতু নাফসি জুলমান কাছীরাওঁ ওয়া লা ইয়াগফিরুজ জুনুবা ইল্লা আনতা, ফাগফিরলি মাগফিরাতাম মিন ইনদিকা, ওয়ার হামনি ইন্নাকা আনতাল গাফুরুর রহিম।
অর্থ হে আল্লাহ্! আমি নিজের উপর অনেক জুলুম করেছি। আপনি ছাড়া সে অপরাধ ক্ষমা করার আর কেউ নেই। আপনার পক্ষ থেকে আমাকে তা ক্ষমা করে দিন এবং আমার উপর রহমত বর্ষণ করুন। নিশ্চয়ই আপনি ক্ষমাশীল ও দয়াবান।’
একবার হজরত আবু বকর সিদ্দিক (রা.) আল্লাহর রাসুল (সা.) কাছে বললেন, আমাকে নামাজের মধ্যে পড়ার জন্য একটি দোয়া শিখিয়ে দিন। তখন তিনি বললেন, আল্লাহুম্মা ইন্নি জলামতু নাফসি জুলমান কাছীরাওঁ ওয়া লা ইয়াগফিরুজ জুনুবা ইল্লা আনতা, ফাগফিরলি মাগফিরাতাম মিন ইনদিকা, ইন্নাকা আনতাল গাফুরুর রহিম।
অর্থ হে আল্লাহ্! আমি নিজের উপর অনেক জুলুম করেছি। আপনি ছাড়া সে অপরাধ ক্ষমা করার আর কেউ নেই। আপনার পক্ষ থেকে আমাকে তা ক্ষমা করে দিন এবং আমার উপর রহমত বর্ষণ করুন। নিশ্চয়ই আপনি ক্ষমাশীল ও দয়াবান।’(বুখারি হাদিস: ৮৩৪)"
2024-01-02 16:55:18,পোস্টাল ভোটের জন্য যুক্তরাজ্যপ্রবাসীদের আগ্রহ কম,"দ্বাদশ জাতীয় সংসদ নির্বাচনে যুক্তরাজ্যপ্রবাসীদের মধ্যে পোস্টাল ব্যালটে ভোট দেওয়ার আগ্রহ কম। দেশের প্রবাসী–অধ্যুষিত সিলেট, সুনামগঞ্জ, মৌলভীবাজার, হবিগঞ্জ, নোয়াখালী, ময়মনসিংহ, চাঁদপুর, চট্টগ্রাম ও মানিকগঞ্জ জেলার কোনো যুক্তরাজ্যপ্রবাসী পোস্টাল ব্যালটে ভোট দেওয়ার জন্য আবেদন করেননি।
বাংলাদেশ হাইকমিশন যুক্তরাজ্যের মাধ্যমে পোস্টাল ব্যালটে ভোটের জন্য কোনো প্রবাসী আবেদন করেছেন কি না বা করলে কতজন করেছেন, সে বিষয়ে জানতে চাইলে হাইকমিশনের প্রেসমিনিস্টার এক প্রেসনোটের মাধ্যমে এই প্রতিবেদককে জানান, যুক্তরাজ্য থেকে মাত্র একজন প্রবাসী বাংলাদেশি পোস্টাল ব্যালটে ভোট দিতে হাইকমিশনের সঙ্গে যোগাযোগ করেছেন।
৭ জানুয়ারি দ্বাদশ জাতীয় সংসদ নির্বাচন অনুষ্ঠিত হবে। প্রবাস থেকে সরাসরি ভোট দেওয়ার সুযোগ না থাকলেও বাংলাদেশ নির্বাচন কমিশন প্রবাসীদের জন্য ডাকযোগে পোস্টাল ব্যালটে ভোট দেওয়ার সুযোগ রেখেছে।
নির্বাচন কমিশন গত বছরের নভেম্বর মাসে এক বিজ্ঞপ্তিতে জানিয়েছে, ভোটার তালিকায় নাম আছে—এমন ব্যক্তিদের মধ্যে দেশের কোনো জেলখানায় বা অন্য কোনো আইনগত হেফাজতে আটক থাকা ব্যক্তি, নিজের ভোটার এলাকার বাইরে অন্য কোনো ভোটকেন্দ্রে নির্বাচনসংক্রান্ত দায়িত্ব পালনে থাকা ব্যক্তি এবং বিদেশে বসবাসরত বাংলাদেশি ভোটারেরা পোস্টাল ব্যালটের মাধ্যমে ভোট দিতে পারবেন। এ ক্ষেত্রে ভোটারদের তাঁদের নিজ নিজ জেলার জেলা রিটার্নিং কর্মকর্তা বরাবর তফসিল ঘোষণার ১৫ দিনের মধ্যে আবেদন করতে হবে। কিন্তু নির্দিষ্ট সময় তথা ৩০ নভেম্বর পার হয়ে গেলেও প্রবাসী–অধ্যুষিত জেলাগুলোর জেলা প্রশাসক ও রিটার্নিং কর্মকর্তার সঙ্গে কথা বলে নিশ্চিত হওয়া গেছে, ওই সব জেলার কোনো যুক্তরাজ্যপ্রবাসী পোস্টাল ব্যালটে ভোট দিতে আবেদন করেননি।
সিলেট জেলার জেলা প্রশাসক শেখ রাসেল হাসান প্রথম আলোকে বলেন, ডাকযোগে পোস্টাল ব্যালটে ভোট দিতে কোনো যুক্তরাজ্যপ্রবাসীর আবেদন সিলেট জেলায় আসেনি। একই তথ্য জানান, মৌলভীবাজার, সুনামগঞ্জ, হবিগঞ্জ, চট্টগ্রাম, চাঁদপুর, নোয়াখালী, ময়মনসিংহ ও মানিকগঞ্জের জেলা প্রশাসক ও জেলার প্রধান রিটার্নিং কর্মকর্তারা।
যুক্তরাজ্য আওয়ামী লীগের যুগ্ম সাধারণ সম্পাদক নঈম উদ্দিন রিয়াজ বলেন, তিনি জানেন না পোস্টাল ব্যালটে ভোট দেওয়া যায়। এখন যেহেতু জেনেছেন, তাই আগামীবার তিনি পোস্টাল ব্যালটে ডাকযোগে তাঁর ভোটাধিকার প্রয়োগ করবেন বলে জানান।
যুক্তরাজ্যপ্রবাসী তরুণ আবদুস সবুর বলেন, পোস্টাল ভোটের বিষয়ে জানলেও তিনি কোনো আবেদন করেননি।"
2024-01-02 16:53:00,বহুনির্বাচনি প্রশ্ন (৪১-৫০) : অধ্যায় ১ | ফিন্যান্স ও ব্যাংকিং - দশম শ্রেণি,"৪১. সরকার কোনটিতে অর্থ ব্যয় করে?
ক. প্রতিরক্ষা খ. আয়কর
গ. ভ্যাট ঘ. শুল্ক
৪২. কারবারির প্রতিষ্ঠানগুলোর ভাগ—
i. একমালিকানা কারবার
ii. অংশীদারি কারবার
iii. যৌথ মূলধনি কারবার
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
৪৩. রপ্তানির চেয়ে আমদানির পরিমাণ বেশি হলে প্রতিবছর বিরাট অঙ্কের কী দেখা যায়?
ক. বাজেটঘাটতি খ. প্রণোদনা
গ. বাজেট ঘ. অর্থনীতি
৪৪. নিচের কোনটি অন্য তিনটি থেকে ভিন্নতর?
ক. কাঁচামাল ক্রয়
খ. মেশিন ক্রয়
গ. আসবাবপত্র ক্রয়
ঘ. অফিস সরঞ্জাম ক্রয়
৪৫. PPP–এর পূর্ণনাম কী?
ক. Pubilc Private Partner
খ. Pubilc Private Project
গ. Pubilc Partner Project
ঘ. Pubilc Private Partnership
৪৬. পৃথিবীতে শিল্পবিপ্লব কোন শতাব্দীতে ঘটেছিল?
ক. ষোড়শ খ. সপ্তদশ
গ. অষ্টাদশ ঘ. ঊনবিংশ
৪৭. IDB–এর পূর্ণনাম কী?
ক. Islamic Development Bank
খ. Islamic Develop Bank
গ. Islamic Developing Bank
ঘ. Islamic Developed Bank
৪৮. একটি প্রতিষ্ঠানের শেয়ারে দাম বাড়ার কারণ—
i. প্রতিষ্ঠানের সুনাম
ii. মুনাফার হার
iii. গ্রাহক সেবা
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
৪৯. কোন ব্যবসায়ের জন্য শেয়ার ইস্যু প্রয়োজন?
ক. একমালিকানা খ. অংশীদারি
গ. কোম্পানি ঘ. সমবায় ব্যবসায়
৫০. ব্যবসায় মুনাফা অর্জন করতে হলে সুষ্ঠু পরিকল্পনার মাধ্যমে কী করতে হয়?
ক. উদ্দেশ্যের বাস্তবায়ন
খ. অর্থের সুষ্ঠু ব্যবহার
গ. সম্পদের মূল্যায়ন
ঘ. প্রকল্পের যথার্থতা যাচাই
সঠিক উত্তর
অধ্যায় ১: ৪১.ক ৪২.ঘ ৪৩.ক ৪৪.ক ৪৫.ঘ ৪৬.খ ৪৭.ক ৪৮.ঘ ৪৯.গ ৫০.খ
মো. শফিকুল ইসলাম ভূঞা, সিনিয়র শিক্ষক, ঢাকা ক্যান্টনমেন্ট গার্লস পাবলিক স্কুল অ্যান্ড কলেজ, ঢাকা"
2024-01-02 16:49:46,এই ৭ ধরনের পুরুষের সঙ্গে প্রেম নয়,"ফেসবুকে ‘প্রিয় ক্যামেলিয়া’ গ্রুপের একটা পোস্টে চোখ আটকে গেল। একজন লিখেছেন, তিনি নতুন বছর শুরু করলেন ১৩ বছরের সম্পর্ক শেষ করে। সাত বছরের প্রেমের সম্পর্ক ছিল। আর ছয় বছরের দাম্পত্য। কয়েক দিন আগে তাঁর সাবেক স্বামীর পরকীয়ার সম্পর্ক হোয়াটসঅ্যাপের মাধ্যমে হাতেনাতে ধরা পড়ে। সাবেক স্বামীর অফিসে গিয়ে জানা যায়, সেখানেও আরেক নারী সহকর্মীর সঙ্গে যৌনতার সম্পর্ক ‘ওপেন সিক্রেট’। সবকিছু জেনেশুনে ওই নারী সম্পর্ক থেকে বের হয়ে এসেছেন ঠিকই, কিন্তু এই ট্রমা থেকে বের হতে পারছেন না। কী করবেন, পরামর্শ জানতে চেয়ে পোস্ট করেছেন। সম্পর্কে এ রকম অনেক অনেক কেস স্টাডি ভাইরাল হয়ে ঘুরে বেড়ায় সামাজিক যোগাযোগমাধ্যমে। তার মানে অনেকেই এই ধরনের সমস্যায় ভুগছেন। খুব কম নারীই এ রকম সমস্যা নিয়ে কথা বলেন। তারও একটা ক্ষুদ্র অংশ উঠে আসে সামাজিক যোগাযোগমাধ্যমে।
নতুন বছরে নয় পুরোনো ভুল। তাই ভবিষ্যতে না ভুগতে চাইলে জেনে নিন কেমন পুরুষ আপনার জন্য রেড ফ্ল্যাগ। এই ধরনের পুরুষের সঙ্গে ইতিমধ্যেই যদি সম্পর্কে থাকেন, তাহলে নতুন বছরে বিষয়টি নিয়ে নতুন করে ভাবতে পারেন।
১. যে আপনার বান্ধবী বা বোনের প্রাক্তন
এটা সত্যি যে প্রেম বলেকয়ে আসে না, ঘটে যায়। তবে বান্ধবী, বোন (কাজিনের) বা আত্মীয়স্বজনের সঙ্গে প্রেম করেছে—এমন সব পুরুষ ছাড়াও পৃথিবীতে অনেক পুরুষ আছে। তাদের কারও সঙ্গে প্রেমের সম্পর্কে জড়ান। এমনিতেই জীবনে জটিলতার শেষ নেই। কী দরকার নতুন করে জীবনে জটিলতা ডেকে আনার!
২. মিথ্যা বলে
যে পুরুষ একবার মিথ্যা কথা বলে, প্রতারণা করে ধরা খেয়েছে, তাকে দ্বিতীয়বার সুযোগ দেওয়ার আগে ভাবুন। কেননা, তার এই মিথ্যা আপনি ধরতে পেরেছেন, কিন্তু এ ছাড়াও যে সে মিথ্যা বলেনি, তার কি কোনো প্রমাণ আছে? ভবিষ্যতে বলবে না, আপনি কীভাবে জানেন?
৩. ‘রাতে কী রান্না? লবণ বেশি…’
ঘরের কাজ নারীর দায়িত্ব, এমনটা মনে করে যে পুরুষ, তার থেকে দূরে থাকুন। যদি আপনি নিজ উদ্যোগে তাকে রান্না করে খাওয়ানও, বলবে ‘লবণটা একটু বেশি না? আরেকটু তেল–মসলা দিয়ে কষালে বেশি মজা হতো!’ সব সময় মহা উৎসাহে দোষ ধরতে থাকা এসব মানুষকে আপনি খুব কমই সন্তুষ্ট করতে পারবেন। তাই বাদ দিন! দায়িত্বশীল, বন্ধুসুলভ পুরুষকে সঙ্গী বানান।
৪. তার প্রয়োজনে পাশে চায়, কিন্তু আপনার প্রয়োজনে পাওয়া দায়
যে আপনার কাছ থেকে যেটা প্রত্যাশা করে, কিন্তু নিজে আপনার জন্য সেটা করে না। প্রত্যাশা করে প্রয়োজনের সময় আপনি তার পাশে থাকেন, কিন্তু আপনার প্রয়োজনে তাকে পাওয়া দায়। সদা নিজেকে নিয়ে ব্যস্ত, নিজেকে প্রাধান্য দেওয়া এমন পুরুষ জীবনের জন্য, লম্বা সময় পাশে থাকার জন্য রেড ফ্ল্যাগ।
৫. ‘অমুকের মতো নয়, তমুক এ রকম করত’
যে পুরুষ আপনাকে মা, বোন, সাবেক প্রেমিকা, অন্যের প্রেমিকা বা অন্যদের সঙ্গে তুলনা করতে থাকে…
অথচ দুজন দুজনকে দুজনের মতো করে মেনে নেবে—এমনটাই কাম্য। পৃথিবীতে প্রতিটা মানুষ আলাদা। যদি সেটা মেনে নেওয়ার মতো মিনিমাম ‘কমনসেন্স’ না থাকে, তাহলে তাঁকে ওই অমুক–তমুকের সঙ্গেই বরং প্রেম করতে বলুন!
৬. ডাবলিং
বলা হয়, সম্পর্কে সবকিছু মেনে নেওয়া সম্ভব। কিন্তু আপনার পুরুষ গোপনে অন্য কারও সঙ্গে প্রেমালাপে মজেছে, এটা মেনে নেওয়া আসলেই খুব কঠিন। কেউ যদি একটা সম্পর্কে থেকে অন্য সম্পর্কে ‘সুইচ’ করতে চায়, সেটা খোলাখুলি আলাপ করে জানিয়ে যথাসম্ভব সভ্যভাবে ঘটাতে হবে। কিন্তু এক সম্পর্কে থেকে আরেক সম্পর্ক চালিয়ে যাওয়া ভয়াবহ অপরাধ। তাই বলা বাহুল্য, এই ধরনের পুরুষকে জীবন থেকে বাদ দিন।
৭. শুধু ভালোবাসা দিয়ে সব ঠিক করা যায় না
যে পুরুষদের দায়িত্ব ও কাণ্ডজ্ঞান কম, অর্থনৈতিকভাবে পরনির্ভরশীল, ‘মানি ম্যনেজমেন্টের’ ধার ধারে না, কথা দিয়ে কথা রাখে না, ঠিকমতো অফিস করে না, বিয়ে, নিজের ভবিষ্যৎ বা সম্পর্কের ভবিষ্যৎ নিয়ে উদাসীন, আসক্তির মতো বদভ্যাস আছে—আপনি হয়তো প্রেমে থাকা অবস্থায় ভাবতে পারেন যে বিয়ের পর সব ঠিক হয়ে যাবে। ভালোবাসা দিয়ে আপনি সব ‘অসুখ’ সারিয়ে ফেলতে পারবেন! সময় থাকতে এই ধরনের পুরুষকে বিদায় দিন।"
2024-01-03 12:26:41,প্রবাসী আয়ে ছয় মাসে প্রবৃদ্ধি মাত্র ৩ শতাংশ,"বছরজুড়ে চলা সংকটে ডলারের আনুষ্ঠানিক দাম ৫ শতাংশ বেড়ে ১১০ টাকা হয়েছে। তবে ব্যাংকগুলো আমদানি দায় মেটাতে ডলারের দাম নিচ্ছে ১২০ টাকার বেশি। কারণ, ব্যাংকগুলো প্রবাসী আয় বা রেমিট্যান্স কিনছে ঘোষণার চেয়ে বেশি দামে। এর পরও বিদায়ী বছরে প্রবাসী আয়ে বড় প্রবৃদ্ধি হয়নি। যদিও গত বছর রেকর্ড পরিমাণ জনশক্তি রপ্তানি হয়েছে।
বাংলাদেশ ব্যাংকের তথ্যে দেখা গেছে, ২০২৩ সালে দেশে প্রবাসী আয় এসেছে ২ হাজার ১৯০ কোটি ডলার। ২০২২ সালে এসেছিল ২ হাজার ১৩০ কোটি ডলার। ফলে প্রবাসী আয়ে প্রবৃদ্ধি হয়েছে প্রায় ৩ শতাংশ। এর আগে ২০২১ সালে প্রবাসী আয় এসেছিল ২ হাজার ২০৭ কোটি ডলার। এর আগে ২০২০ সালে আসে দুই হাজার ১৭৩ কোটি ডলার। আর ২০১৯ সালে এসেছিল ১ হাজার ৮৩৩ কোটি ডলার।
সেই হিসাবে গত পাঁচ বছরের মধ্যে দ্বিতীয় সর্বোচ্চ প্রবাসী আয় এসেছে গত বছর। তবে বিশ্লেষকেরা বলছেন, প্রবাসী আয়ে যে প্রবৃদ্ধি তা কাঙ্ক্ষিত নয়। এ আয়ে বৈদেশিক মুদ্রার লেনদেনে ভারসাম্য বজায় রাখা কঠিন হবে।
কেন্দ্রীয় ব্যাংকের তথ্য অনুযায়ী, সদ্য বিদায়ী ডিসেম্বর মাসে গত ছয় মাসের মধ্যে সর্বোচ্চ প্রবাসী আয় এসেছে। এ মাসে প্রবাসী আয় এসেছে ১৯৯ কোটি ডলার। এর আগে সর্বশেষ গত জুনে ২১৯ কোটি ডলারের প্রবাসী আয় দেশে এসেছিল।
এদিকে ২০২৩ সাল বিদায়ের সঙ্গে সঙ্গে চলতি ২০২৩–২৪ অর্থবছরেরও প্রথমার্ধ শেষ হয়েছে। চলতি অর্থবছরের প্রথম ছয় মাসে, অর্থাৎ জুলাই-ডিসেম্বরে সব মিলিয়ে প্রবাসী আয় এসেছে ১ হাজার ৮০ কোটি ডলার। গত অর্থবছরের একই সময়ে এসেছিল ১ হাজার ৫১ কোটি ডলার। তাতে প্রবৃদ্ধি হয়েছে পৌনে ৩ শতাংশ।
জনশক্তি রপ্তানি ব্যুরোর তথ্য অনুযায়ী, গত বছরের নভেম্বর পর্যন্ত ১১ মাসে বিভিন্ন দেশে গেছেন ১২ লাখ ১০ হাজারের বেশি কর্মী। ২০২২ সালে সব মিলিয়ে বিদেশে কর্মী গিয়েছিলেন ১১ লাখ ৩৬ হাজার। গত বছর কর্মী বেশি গেলেও প্রবাসী আয়ের ক্ষেত্রে তার প্রভাব পড়েনি।
বেসরকারি গবেষণা সংস্থা পলিসি রিসার্চ ইনস্টিটিউটের (পিআরআই) নির্বাহী পরিচালক আহসান এইচ মনসুর প্রথম আলোকে বলেন, প্রবাসীরা ঠিকই দেশে অর্থ পাঠাচ্ছেন। তাঁদের পরিবারগুলোও অন্যদের তুলনায় ভালো আছে। অর্থ পাচার অব্যাহত থাকায় বৈধ পথে প্রবাসী আয় বাড়ছে না। প্রবাসীদের ডলার বিদেশ থেকেই পাচারকারীরা কিনে ফেলছে। অর্থ পাচার হচ্ছে, এ জন্য ডলার–সংকট হয়েছে। এর পরও কারও বিরুদ্ধে কোনো ব্যবস্থা নেওয়া হচ্ছে না।
সম্প্রতি বিশ্বব্যাংক ও নোমাডের এক প্রতিবেদনে বলা হয়েছিল, গত বছরের শেষে আনুষ্ঠানিক তথা বৈধ চ্যানেলে বাংলাদেশের মোট প্রবাসী আয়ের পরিমাণ দাঁড়াতে পারে ২৩ বিলিয়ন বা ২ হাজার ৩০০ কোটি ডলারে; কিন্তু শেষ পর্যন্ত এসেছে ২ হাজার ১৯০ কোটি ডলার।
ডলার–সংকটের কারণে গত বছর ডলারের দাম নিয়ে নানা পরীক্ষা, বেশি দামে প্রবাসী আয় কেনা, প্রবাসী আয়ের প্রবাহ বাড়াতে অতিরিক্ত প্রণোদনা প্রদানসহ নানা উদ্যোগ নেওয়া হয়। এর পরও বৈধ পথে প্রবাসী আয় কাঙ্ক্ষিত হারে বাড়েনি। প্রবাসীরা এখন বৈধ পথে আয় পাঠালে প্রতি ডলারের বিপরীতে পাচ্ছেন ১০৯ টাকা ৫০ পয়সা। দেড় মাস আগে প্রবাসীদের ডলারের দাম ছিল ১১০ টাকা ৫০ পয়সা। এর সঙ্গে সরকারের আড়াই শতাংশ প্রণোদনার পাশাপাশি ব্যাংকগুলোও সমপরিমাণ প্রণোদনা দিচ্ছে।
বাংলাদেশ ফরেন এক্সচেঞ্জ ডিলারস অ্যাসোসিয়েশন (বাফেদা) ও অ্যাসোসিয়েশন অব ব্যাংকার্স বাংলাদেশ (এবিবি) কেন্দ্রীয় ব্যাংকের পরামর্শে ডলারের দাম নির্ধারণ করছে। এখন কিছু ব্যাংক ১২৩ টাকা দামেও প্রবাসী আয় কিনছে। এতে পুরো প্রবাসী আয়ের বাজারে একধরনের অস্থিরতা বিরাজ করছে। কয়েকটি ব্যাংক বেশি দামে প্রবাসী আয় কিনে কেন্দ্রীয় ব্যাংকের কাছে বিক্রি করেছে। এভাবে কেন্দ্রীয় ব্যাংক এখন রিজার্ভও বাড়াচ্ছে।"
2024-01-02 16:40:33,অভিবাসী কর্মীদের দক্ষতা অর্জন করে সৌদি আসার আহ্বান জানালেন রাষ্ট্রদূত,"প্রবাসীদের সৌদি আরবে আসার সময় কাজ সম্পর্কে খোঁজখবর নিয়ে এবং সংশ্লিষ্ট পেশায় প্রয়োজনীয় দক্ষতা অর্জন করে আসার আহ্বান জানিয়েছেন রাষ্ট্রদূত মোহাম্মদ জাবেদ পাটোয়ারী। জাতীয় প্রবাসী দিবস–২০২৩ উপলক্ষে রিয়াদের বাংলাদেশ দূতাবাসে আয়োজিত আলোচনা সভায় সৌদি আরবে নিযুক্ত বাংলাদেশের রাষ্ট্রদূত সৌদিপ্রবাসী সব বাংলাদেশিকে শুভেচ্ছা জানান এবং জাতীয় অর্থনীতিতে তাঁদের অবদানের জন্য প্রশংসা করেন।
প্রবাসী কল্যাণ ও বৈদেশিক কর্মসংস্থান মন্ত্রণালয়ের উদ্যোগে প্রথমবারের মতো জাতীয় প্রবাসী দিবস–২০২৩ উদ্‌যাপিত হচ্ছে। ‘প্রবাসীর কল্যাণ, মর্যাদা আমাদের অঙ্গীকার: স্মার্ট বাংলাদেশ গড়ায় তারাও সমান অংশীদার’—এ প্রতিপাদ্য সামনে রেখে এ দিবস উদ্‌যাপিত হচ্ছে। দূতাবাসের অডিটরিয়ামে অনুষ্ঠিত আলোচনা সভায় রাষ্ট্রদূত প্রধানমন্ত্রী শেখ হাসিনার নেতৃত্বাধীন প্রবাসীবান্ধব সরকার কর্তৃক প্রবাসীদের কল্যাণে গৃহীত বিভিন্ন উদ্যোগের জন্য কৃতজ্ঞতা জানান। তা ছাড়া জাতীয় অর্থনীতিতে প্রবাসীদের অবদানের স্বীকৃতি প্রদান করতে প্রতিবছর ৩০ ডিসেম্বর জাতীয় প্রবাসী দিবস ঘোষণা করায় আন্তরিক ধন্যবাদ জানান। এখন পর্যন্ত প্রায় ১ কোটি ২৫ লাখ অভিবাসী কর্মী বিদেশে কর্মসংস্থানে নিয়োজিত আছেন। ইউরোপ–যুক্তরাষ্ট্রসহ বিশ্বের বিভিন্ন দেশে স্থায়ীভাবে বসবাসকারী প্রায় ২৪ লাখ বাংলাদেশি ডায়াসপোরা জনগোষ্ঠীও দেশের উন্নয়নে অবদান রাখছেন।
অভিবাসীরা ২০২২-২৩ অর্থবছরে ২১ দশমিক ৬১ বিলিয়ন মার্কিন ডলার রেমিট্যান্স প্রেরণ করেছেন। একই সময়ে সৌদি আরব থেকে বাংলাদেশে ৩ দশমিক শূন্য ৭ বিলিয়ন ডলার রেমিট্যান্স প্রেরিত হয়েছে, যা মোট রেমিট্যান্সের ১৬ শতাংশ। তবে সৌদি আরব থেকে অধিক হারে দক্ষ কর্মী নিয়োগ হলে আরও বেশি রেমিট্যান্স প্রেরণের সুযোগ রয়েছে।
রাষ্ট্রদূত বলেন, বাংলাদেশ দূতাবাস কর্মীদের শিক্ষা ও কারিগরি দক্ষতা উন্নয়নের বিষয়ে কাজ করে যাচ্ছে। বাংলাদেশ দূতাবাসের মধ্যস্থতায় ২০২২ সালের ২৭ সেপ্টেম্বর জনশক্তি, কর্মসংস্থান ও প্রশিক্ষণ ব্যুরো (বিএমইটি) এবং সৌদি সরকার অনুমোদিত Takamol for Bussiness Services Company–এর মধ্যে Skills Verification Programme (SVP) বাস্তবায়নসংক্রান্ত চুক্তি সই হয়। এ চুক্তির আওতায় ২৯টি পেশায় বাংলাদেশ থেকে পরীক্ষায় উত্তীর্ণ হয়ে সৌদি সরকার প্রদত্ত দক্ষতার সনদ নিয়ে অধিক বেতনে সৌদি আরবে কাজ করতে পারবেন। তা ছাড়া উচ্চশিক্ষার আকাঙ্ক্ষা থাকা সত্ত্বেও যাঁরা পড়াশোনা শেষ করতে পারেননি, দূতাবাসের উদ্যোগে উন্মুক্ত বিশ্ববিদ্যালয়ের মাধ্যমে তাঁরা এসএসসি, এইচএসসি ও ডিগ্রি পরীক্ষায় অংশগ্রহণ করে শিক্ষাগত যোগ্যতা বৃদ্ধি করতে পারবেন।
উল্লেখ্য, ২০৩০ সালে World Expo এবং ২০৩৪ সালে ফিফা ফুটবল বিশ্বকাপের আয়োজক দেশ হিসেবে চূড়ান্তভাবে নির্বাচিত হওয়ায় সৌদি আরবে কনস্ট্রাকশন, ক্লিনিং, মেইনটেন্যান্স, ট্যুরিজম অ্যান্ড হসপিটালিটি সেক্টরে দক্ষ কর্মীদের ব্যাপক কর্মসংস্থানের সুযোগ সৃষ্টি হয়েছে। বাংলাদেশ থেকে দক্ষতা অর্জন করে সৌদি আরবে এলে সম্মানজনক কাজ ও কয়েক গুণ বেশি বেতন পাওয়া যাবে। ফলে অধিক হারে রেমিট্যান্স পাঠানোর মাধ্যমে নিজ পরিবার, এলাকা ও দেশের উন্নয়নে আরও বেশি অবদান রাখতে পারবেন।
অসুস্থ কর্মীদের চিকিৎসার্থে আর্থিক সহায়তা প্রদান, প্রবাসে মৃত কর্মীদের দেশে ফেরত পাঠানোসহ মৃত কর্মীর পরিবারকে তিন লাখ টাকা পর্যন্ত আর্থিক অনুদান দেওয়া হচ্ছে। বিদেশগামী যাত্রীদের বিমার আওতায় আনার জন্য ‘প্রবাসী কর্মী বিমা স্কিম’ চালু করা হয়েছে। বৈশ্বিক শ্রমবাজারের চ্যালেঞ্জ মোকাবিলায় কর্মীদের দক্ষ করে গড়ে তোলার জন্য দেশের বিভিন্ন প্রান্তে অবস্থিত কারিগরি প্রশিক্ষণ কেন্দ্রসমূহ বিভিন্ন দক্ষতা উন্নয়ন কার্যক্রম পরিচালনা করছে। মধ্যপ্রাচ্য, ইউরোপসহ বিভিন্ন দেশে নতুন নতুন শ্রমবাজার উন্মুক্তকরণের জন্য দ্বিপক্ষীয় যোগাযোগ ও সমঝোতা স্মারক স্বাক্ষরের কার্যক্রম হাতে নেওয়া হয়েছে।
রাষ্ট্রদূত জাতীয় প্রবাসী দিবস উপলক্ষে দূতাবাস কর্তৃক বিশেষ সেবা সপ্তাহের উদ্বোধন করেন। তিনি সৌদি আরবে অথবা বাংলাদেশে যেকোনো সমস্যায় দূতাবাসের সেবা গ্রহণের জন্য প্রবাসীদের প্রতি আহ্বান জানান। তা ছাড়া হাসিমুখে প্রবাসীদের কাঙ্ক্ষিত সেবা প্রদানে আরও বেশি উদ্যোগী ও যত্নবান হওয়ার জন্য দূতাবাসের সব কর্মকর্তা-কর্মচারীকে নির্দেশনা দেন। রাষ্ট্রদূত আরও বলেন, সৌদি আরবে মৃত বাংলাদেশিদের বকেয়া বেতন ও পাওনা আদায়ের জন্য দূতাবাসের উদ্যোগে দুটি সৌদি ল ফার্মের সঙ্গে চুক্তি সই হয়েছে। ইতিমধ্যে মৃত প্রবাসী কর্মীর পরিবার এর সুফল পেতে শুরু করেছে। গত ডিসেম্বরে ৬৫ জন মৃত বাংলাদেশির পরিবারের পাওনা বাবদ ৩৩ কোটি টাকা আদায় করে দেশে পাঠানো হয়েছে।
প্রবাসী ভাই-বোনেরা তাঁদের কর্মদক্ষতা, সততা ও দেশপ্রেমের মাধ্যমে বাংলাদেশকে অর্থনৈতিকভাবে শক্তিশালী এবং বিশ্বের দরবারে বাংলাদেশের ভাবমূর্তি উজ্জ্বল করবেন বলে রাষ্ট্রদূত আশাবাদ ব্যক্ত করেন। আলোচনা সভা শেষে সব প্রবাসী বাংলাদেশি ও দেশের সবার সুখ, সমৃদ্ধি ও শান্তি কামনা করে দোয়া করা হয়। বিজ্ঞপ্তি"
2024-01-02 16:37:37,"নিকুঞ্জ, বসুন্ধরাসহ কয়েকটি এলাকায় গ্যাস থাকবে না কাল","গ্যাস পাইপলাইনের জরুরি কাজের জন্য আগামীকাল বুধবার রাজধানীর বেশ কয়েকটি এলাকায় সব ধরনের গ্রাহকের গ্যাস সরবরাহ বন্ধ থাকবে। এসব এলাকার মধ্যে আছে নিকুঞ্জ-১, নিকুঞ্জ-২, খিলক্ষেত, নামাপাড়া, কনকর্ড সিটি, উত্তরখান, দক্ষিণখান, বসুন্ধরা আবাসিক এবং জোয়ারসাহারা। এ ছাড়া আশপাশের এলাকায় একই সময় গ্যাসের স্বল্পচাপ বিরাজ করবে।
আজ মঙ্গলবার পাঠানো এক সংবাদ বিজ্ঞপ্তিতে এটি জানিয়েছে তিতাস গ্যাস ট্রান্সমিশন অ্যান্ড ডিস্ট্রিবিউশন কোম্পানি লিমিটেড। সাময়িক অসুবিধার জন্য গ্রাহকের কাছে দুঃখ প্রকাশ করে এতে বলা হয়, দুপুর ১২টা থেকে বিকেল ৫টা পর্যন্ত টানা পাঁচ ঘণ্টা বন্ধ থাকবে গ্যাস সরবরাহ। পুরোনো পাইপলাইন অপসারণ করে বিভিন্ন এলাকায় নতুন লাইন বসাতে নিয়মিত কাজ করছে তিতাস।"
2024-01-02 16:36:51,"খোলা ছিল ১৪ স্লিপারের হুক, অল্পের জন্য রক্ষা পেলেন ট্রেনের তিন শতাধিক যাত্রী","ময়মনসিংহ থেকে তিন শতাধিক যাত্রী নিয়ে আজ মঙ্গলবার ভোরে নেত্রকোনার জারিয়া রেলস্টেশনে যাচ্ছিল একটি লোকাল ট্রেন। সকাল সাড়ে সাতটার দিকে পূর্বধলা ও জারিয়া রেলস্টেশনের মাঝামাঝি একটি রেলসেতুর ১৪টি স্লিপারের ২৮টি ডগস্পাইক (হুক) রহস্যজনকভাবে খোলা দেখতে পান আনসার সদস্যেরা।
তাঁরা দ্রুত বিষয়টি কর্তৃপক্ষকে জানালেও ততক্ষণে ট্রেনটি পূর্বধলা থেকে জারিয়ার উদ্দেশে রওনা করে। পরে রেলের কর্মকর্তা-কর্মচারী ও পূর্বধলা উপজেলা প্রশাসনের তৎপরতায় ঘটনাস্থলের ২০০ গজ আগেই ট্রেনটি থামানো সম্ভব হয়। এতে বড় দুর্ঘটনা থেকে রক্ষা পান ট্রেনের তিন শতাধিক যাত্রী।
আজ সকাল আটটার দিকে নেত্রকোনার পূর্বধলা উপজেলার বালুঘাটার ১৭ নম্বর রেলসেতু এলাকায় এ ঘটনা ঘটে। রেলওয়ের কর্মকর্তারা নতুন করে স্লিপারের হুক লাগালে সকাল ১০টা ৫ মিনিটের দিকে ট্রেন চলাচল স্বাভাবিক হয়।
জারিয়া রেলস্টেশন ও পূর্বধলা উপজেলা প্রশাসনের সঙ্গে কথা বলে জানা গেছে, ময়মনসিংহ-জারিয়া ৬৫ কিলোমিটার রেলপথে প্রতিদিন ৪টি লোকাল ও ১টি কমিউটার ট্রেন চলাচল করে। আজ ভোর সাড়ে পাঁচটায় ময়মনসিংহ থেকে জারিয়ার উদ্দেশে একটি ট্রেন ছেড়ে যায়। সকাল সাড়ে সাতটার দিকে পূর্বধলা-জারিয়া রেলস্টেশনের মাঝামাঝি বালুঘাটা এলাকায় ১৭ নম্বর রেলসেতুর স্লিপারের বেশ কিছু হুক খোলা পান আনসার কমান্ডার জিয়াউর রহমান। তিনি মুঠোফোনে ঘটনাটি জারিয়া ও পূর্বধলা রেলস্টেশনের মাস্টার এবং উপজেলা নির্বাহী কর্মকর্তাকে (ইউএনও) জানান। ততক্ষণে ট্রেনটি পূর্বধলা রেলস্টেশন ত্যাগ করে। কয়েক মিনিট পরই ট্রেনটির ঘটনাস্থল অতিক্রমের কথা ছিল। ইউএনও খবিরুল আহসান ও স্টেশনমাস্টার আবদুল মোমেন তাৎক্ষণিকভাবে মুঠোফোনে বিষয়টি ট্রেনের চালককে জানালে ঘটনাস্থলের ২০০ গজ আগেই ট্রেনটি থামানো সম্ভব হয়। পরে রেলের মিস্ত্রিরা হুক স্থাপন করলে সকাল ১০টা ৫ মিনিটের দিকে ট্রেন চলাচল স্বাভাবিক হয়।
পূর্বধলা রেলস্টেশনের মাস্টার আবদুল মোমেন প্রথম আলোকে বলেন, ডগস্পাইকের (হুক) সাহায্যে কাঠের স্লিপারগুলো রেলের লোহার পাতের সঙ্গে যুক্ত করা হয়। ১৪টি স্লিপারের ২৮টি ডগস্পাইক একই সময়ে খুলে থাকার ঘটনা স্বাভাবিক নয়, খুবই রহস্যজনক। ধারণা করা হচ্ছে, দুষ্কৃতকারীরা হুকগুলো খুলে রেখেছিল।
জারিয়া রেলস্টেশনের মাস্টার মনির হোসেন বলেন, ‘আমরা বিষয়টি ঊর্ধ্বতন কর্তৃপক্ষকে জানিয়েছি। তারা প্রয়োজনীয় ব্যবস্থা নেবে। আনসার সদস্যেরা টের না পেলে ভয়াবহ দুর্ঘটনা ঘটত। ব্যাপক প্রাণহানিও হতে পারত।’
ইউএনও মো. খবিরুল আহসান জানান, খবর পাওয়ার সঙ্গে সঙ্গে ঘটনাস্থল পরিদর্শন করেছেন। প্রাথমিকভাবে এটিকে নাশকতার চেষ্টা বলেই মনে করছেন। তদন্ত করলে বিষয়টি স্পষ্ট হবে।
নেত্রকোনার পুলিশ সুপার ফয়েজ আহমেদ বলেন, ‘বিষয়টি শুনেছি। এ ব্যাপারে রেল কর্তৃপক্ষ আইনি সহযোগিতা চাইলে পুলিশের পক্ষ থেকে তা করা হবে।’"
2024-01-02 16:34:29,বাসযোগ্য গ্রহের খোঁজে নতুন পদ্ধতি আবিষ্কার,"মহাকাশ বেশ রহস্যপূর্ণ স্থান। আর তাই মহাজাগতিক বিভিন্ন বস্তুর পাশাপাশি গ্রহ বা তারার সন্ধানে নিয়মিত বিভিন্ন ধরনের গবেষণা করছেন জ্যোতির্বিদেরা। এবার জেমস ওয়েব স্পেস টেলিস্কোপের তথ্য বিশ্লেষণ করে সৌরজগতের বাইরে থাকা বাসযোগ্য গ্রহ শনাক্তে নতুন ও সহজ পদ্ধতি আবিষ্কার করেছে তারা। এ পদ্ধতির মাধ্যমে মহাজাগতিক বায়ুমণ্ডলের কার্বন ডাই–অক্সাইড পরিমাপ করে সহজেই বাসযোগ্য গ্রহ শনাক্ত করা সম্ভব। শুধু তা–ই নয়, গ্রহটিতে পানির উপস্থিতি রয়েছে কি না, তা–ও জানা যায়। নেচার অ্যাস্ট্রোনমিতে এ বিষয়ে একটি গবেষণাপত্র প্রকাশিত হয়েছে।
গত ৩০ বছরে সৌরজগতের বাইরে থাকা ৫ হাজার ২০০–এর বেশি গ্রহের খোঁজ মিলেছে। বর্তমানে জ্যোতির্বিদেরা এসব গ্রহ শনাক্তের পাশাপাশি শ্রেণিবদ্ধ করার জন্য গবেষণা করছেন। প্রচলিত পদ্ধতিতে একেকটি গ্রহের তথ্যাদি জানতে অনেক বছর সময় প্রয়োজন হয়। কারণ, এ প্রক্রিয়ায় প্রথমে একটি গ্রহের বায়ুমণ্ডলে থাকা কার্বন ডাই–অক্সাইডের মাত্রা পরিমাপ করা হয়। এরপর সেই তথ্য আশপাশের অন্য কোনো গ্রহের সঙ্গে মিলিয়ে দেখা হয়। গবেষকদের মতে, কোনো গ্রহের বায়ুমণ্ডলে তার আশপাশে থাকা গ্রহের তুলনায় কার্বন ডাই–অক্সাইডের পরিমাণ কম পাওয়া গেলে সেখানে পানির উপস্থিতি থাকার সম্ভাবনা বেশি থাকে। গ্রহের বায়ুমণ্ডলে কার্বন ডাই–অক্সাইড দ্রবীভূত হয়ে কমতে থাকে। ফলে কার্বন ডাই–অক্সাইড ও ওজোন গ্যাস পর্যবেক্ষণ করে বাসযোগ্য গ্রহ সম্পর্কে ধারণা পাওয়া সম্ভব। এত দিন নির্দিষ্ট গ্রহে পানির উপস্থিতি শনাক্তের কোনো পদ্ধতি জানা না থাকায় বাসযোগ্য গ্রহ শনাক্ত করা বেশ কঠিন কাজ ছিল।
ম্যাসাচুসেটস ইনস্টিটিউট অব টেকনোলজির গ্রহবিজ্ঞানের সহকারী অধ্যাপক জুলিয়েন ডি উইট জানিয়েছেন, শুক্র ও পৃথিবী গ্রহ দেখতে অবিশ্বাস্যভাবে একই রকম। শুক্রের বায়ুমণ্ডলে খুব উচ্চ স্তরের কার্বন রয়েছে। কার্বন ডাই–অক্সাইডের মাত্রা গ্রহগুলোকে আলাদাভাবে বুঝতে সহায়তা করে। পৃথিবীতে প্রাণের জন্য ২০ শতাংশ কার্বন ডাই–অক্সাইড কাজ করছে, বাকি অংশ প্রধানত মহাসাগর দ্বারা শোষিত হয়। অন্য গ্রহে এ মাত্রা অনেক বেশি হতে পারে। একসঙ্গে কার্বন ডাই–অক্সাইড আর ওজোন গ্যাস পর্যবেক্ষণ করে সহজেই গ্রহের বাসযোগ্যতা সম্পর্কে ধারণা পাওয়া সম্ভব।
সূত্র: দ্য ইনডিপেনডেন্ট"
2024-01-02 16:32:12,বিএনপিপন্থী আইনজীবীদের আদালত বর্জন,
2024-01-02 16:31:27,দিনাজপুরের খানসামায় নতুন বই‌য়ের সঙ্গে নৌকার লিফ‌লেট,"বই বিতরণ শে‌ষে ওই অধ্যক্ষ তাঁর নিজ ফেসবুক আইডিতে কয়েকটি ছবি ও বক্তব্যের ভিডিও পোস্ট করলে সে‌টি অভিভাবকদের নজ‌রে আসে। তাঁরা বিষয়‌টির সমা‌লোচনা ক‌রেন। অধ্যক্ষ ভি‌ডিও বক্ত‌ব্যে শিক্ষার্থী‌দের উদ্দেশে বলেন, ‘আমাদের বাড়ির পাশে মন্ত্রী মহোদয়ের (আবুল হাসান মাহমুদ আলী, সা‌বেক পররাষ্ট্রমন্ত্রী) বাড়ি। তিনি আবারও দাঁড়িয়েছেন। তোমরা যদিও ভোটার না, তারপরও কিছু পোস্টার তোমাদের দেব। প্রত্যেকে বা‌ড়ি বাড়ি গিয়ে বাবা-মাকে বলবে, উনাকে ভোট দিলে উনি আবার এমপি (সংসদ সদস্য) হবেন, মন্ত্রী হবেন। আমাদের যে প্রতিষ্ঠানগুলো পিছিয়ে আছে, ভবন নেই, স্কুল-মাদ্রাসা ও কলেজে ভবন নেই; উনি এমপি হলে এবার এই বিল্ডিংগুলো ক‌রে দে‌বেন। উনি ছবিটা দেখে খুশি হবেন যে বই দেওয়ার পাশাপাশি উনার পোস্টার দিয়েছি। ৭ তারিখে উনার ভোট। তোমাদের বাবা-মাকে বলবা, আমাদের একজন এমপি দাঁড়াইছে। স্যার বলছে, ভোটটা দিতে।’
বই বিতরণ উৎস‌বে ভোটার হয়নি এমন শিক্ষার্থী‌দের মধ্যে এ ধর‌নের প্রচার চালা‌তে পা‌রেন কি না জান‌তে চাইলে অধ্যক্ষ মোনা‌য়েম খান ব‌লেন, ‘আচরণবি‌ধি ভ‌ঙ্গের বিষয়‌টি মাথায় আসেনি। বই বিতরণ উৎস‌বে এসে কাজ‌টি ক‌রে ফে‌লে‌ছি। অজা‌ন্তেই কাজ‌টি করার জন্য দুঃখ প্রকাশ কর‌ছি। পরবর্তী‌ সময়ে এ ধরনের কাজ থে‌কে বিরত থাক‌ব।’
এ বিষয়ে হোসেনপুর উচ্চবিদ্যালয়ের প্রধান শিক্ষক আমিনুল ইসলাম বলেন, ‘বই বিতরণ উৎস‌বে অধ্যক্ষ ম‌হোদয়‌কে দাওয়াত দেওয়া হয়‌নি। তি‌নি নি‌জে থে‌কেই এসে বক্তব্য দেওয়ার অনু‌রোধ জানা‌লে তাঁকে সু‌যোগ দেওয়া হয়। রাজ‌নৈ‌তিক বক্তব্য দি‌তে তাঁকে নি‌ষেধও ক‌রে‌ছিলাম। তি‌নি স‌চেতন মানুষ হওয়া সত্ত্বেও কোমলমতি শিক্ষার্থীদের হাতে লিফলেট ও ভোট চেয়ে বক্তব্য দি‌লেন। আমরা কল্পনা করতে পারিনি যে তিনি এ কাজ করবেন। কাজটা তি‌নি মো‌টেও ঠিক ক‌রেন‌নি।’
এ বিষ‌য়ে সহকারী রিটার্নিং কর্মকর্তা ও উপজেলা নির্বাহী কর্মকর্তা (ইউএনও) মো. তাজ উদ্দিন বলেন, বই উৎসবে নির্বাচনী প্রচার-প্রচারণার কোনো সুযোগ নেই। বিষয়‌টি আচরণবি‌ধির ম‌ধ্যে পড়ে। ওই শিক্ষক‌কে ইতিমধ্যে কারণ দর্শা‌নোর নো‌টিশ দেওয়া হ‌য়ে‌ছে। তিন কার্য‌দিব‌সের ম‌ধ্যে সে‌টির জবাব দেওয়ার জন্য বলা হ‌য়ে‌ছে।"
2024-01-02 16:31:57,লক্ষ্মীপুর-১ আসনে স্বতন্ত্র প্রার্থী হাবিবুরের প্রার্থিতা বাতিল করল ইসি,"ইসি সূত্র জানায়, হাবিবুরের বিরুদ্ধে লক্ষ্মীপুরের জেলা প্রশাসক ও রিটার্নিং কর্মকর্তা কমিশনে অভিযোগ দিয়েছিলেন। অভিযোগে বলা হয়, হাবিবুর গত ৩০ ডিসেম্বর রিটার্নিং কর্মকর্তাকে হোয়াটসঅ্যাপের মাধ্যমে ফোন করে অকথ্য, আপত্তিকর ও অশোভন বক্তব্য দেন। রিটার্নিং কর্মকর্তা ও পুলিশ সুপারকে তিন দিনের মধ্যে বদলিসহ বিভিন্ন ব্যবস্থা গ্রহণের বিষয়ে ভয়ভীতি ও হুমকি দেন।
১ জানুয়ারি হাবিবুর ইসি সচিবালয়ে সশরীর উপস্থিত হয়ে কমিশনের কাছে অভিযোগের বিষয়ে ব্যাখ্যা দেন।
অন্যদিকে রিটার্নিং কর্মকর্তার অভিযোগ খতিয়ে দেখতে জেলা নির্বাচন কর্মকর্তাকে তদন্তের নির্দেশ দিয়েছিল ইসি। তদন্তে ঘটনার সত্যতা পাওয়া যায় বলে ইসি সূত্র জানায়।
সংশ্লিষ্ট নির্বাচনী অনুসন্ধান কমিটিও এই প্রার্থী (হাবিবুর) নির্বাচনী আচরণবিধি লঙ্ঘন ও নির্বাচনী অপরাধে জড়িত থেকে ‘নির্বাচন-পূর্ব অনিয়ম’ সংঘটন করেছেন বলে প্রতিবেদন দেয়। তারা হাবিবুরের বিরুদ্ধে আইনগত ব্যবস্থা গ্রহণের সুপারিশ করে।
ইসি সূত্র জানায়, কমিশনে শুনানিতে হাবিবুরের নির্বাচনী অপরাধসহ ‘নির্বাচন-পূর্ব অনিয়ম’ সংঘটনের বিষয়টি প্রমাণিত হয়। তাই গণপ্রতিনিধিত্ব আদেশের বিধান অনুযায়ী, লক্ষ্মীপুর-১ আসনে তাঁর প্রার্থিতা বাতিলের সিদ্ধান্ত নেয় ইসি।"
2024-01-02 19:37:35,দাবার আলোয় দুই বোন,"তাসলিমা খাতুনের জীবনে অবসর বলে কিছু নেই। সারাক্ষণই ব্যস্ত থাকতে হয় দুই মেয়েকে নিয়ে। স্বামী ইতালিতে। ফলে মেয়েদের পড়াশোনা, স্কুল-কলেজ একা হাতে সামলে নিজের জন্য আর সময় থাকে না। তার ওপর দুই মেয়ের দাবা খেলা পড়লে তো কথাই নেই। মেয়েদের ভেন্যুতে আনা-নেওয়া, খেলা শেষ না হওয়া পর্যন্ত কখনো কখনো সাত-আট ঘণ্টাও বসে থাকা। এই জীবনে আসলে তিনি অভ্যস্ত হয়ে পড়েছেন।
২০২৩-এর শেষ দিন, ৩১ ডিসেম্বর সন্ধ্যা ৬টায় যেমন তাঁকে পাওয়া গেল পল্টনের বাংলাদেশ দাবা ফেডারেশন কক্ষে। অনেক সময়ই টুর্নামেন্ট চললে যা তাঁর ঘরবাড়ি হয়ে যায়। মগবাজারের বাসায় তালা মেরে সকাল ১০টায় বেরিয়েছেন। এদিন দাবা ফেডারেশনে এসেছেন একটা আনন্দকে সঙ্গী করে। আগের দিনই শেখ রাসেল ৪১তম অনূর্ধ্ব-২০ জাতীয় জুনিয়র দাবায় এক রাউন্ড হাতে রেখেই টানা ৮ ম্যাচ জিতে অপরাজিত চ্যাম্পিয়ন হয়ে গেছে ১৫ বছর বয়সী তাঁর ছোট মেয়ে ওয়াদিফা আহমেদ। শেষ দিনের আনুষ্ঠানিকতার ম্যাচটা ফুরফুরে মেজাজে খেলে ড্র করেছে।
ম্যাচ শেষ করে ওয়াদিফা আবার আরেকটি টুর্নামেন্টে বসে পড়েছে একই জায়গায়। এটি রেটিং টুর্নামেন্ট। প্রথম ম্যাচটা শেষ করে সন্ধ্যা ৭টার দিকে বেরিয়ে আসার পর মা জানতে চাইলেন, ‘রেজাল্ট কী?’ মেয়ে বলল, ‘জিতেছি।’ মুখে চওড়া হাসি নিয়ে মা এই প্রতিবেদককে বললেন, ‘যার সঙ্গে জিতেছে, সে অনেক ভালো খেলোয়াড়।’
ছোট মেয়ের খেলা শেষ, তারপরও তাসলিমা খাতুনকে অপেক্ষায় থাকতে হলো। কারণ, তাঁর বড় মেয়ে ওয়ালিজা আহমেদও রেটিং টুর্নামেন্টে খেলছেন। ২০ বছর বয়সী ওয়ালিজা ২০২২ সালে জাতীয় জুনিয়র টুর্নামেন্টে চ্যাম্পিয়ন হয়েছেন। পরের বছরই একই টুর্নামেন্টে চ্যাম্পিয়ন তাঁর পাঁচ বছরের ছোট বোন। বাংলাদেশের দাবায় এটি রেকর্ড। দুই বোনের খেলার উদাহরণই তো বিরল। অতীতে সৈয়দা শাবানা পারভীন নীপা-আফসানা পারভীন নীরা—দুই বোন খেলেছেন। তবে এই বোনদের মতো জাতীয় স্তরে একই টুর্নামেন্টে চ্যাম্পিয়ন হওয়ার কীর্তি নেই তাঁদের।
মাঈনুদ্দিন ইতালি চলে যান ১৯৯০ সালে। দেশে এসে ২০০০ সালে বিয়ে করেন। ২০০৩ সালে ওয়ালিজা, ২০০৮ সালে ওয়াদিফার জন্ম মিলানে। সেখানেই মেয়েদের দাবার হাতেখড়ি। তাঁদের মা গাজীপুরের কাপাসিয়ার মেয়ে তাসলিমা খাতুন বলে চলেন, ‘ওদের বাবা ইতালিতে গিয়েও দাবা খেলত। অনেক পুরস্কার আনত বাসায়।’ সেই পুরস্কার দেখে বড় মেয়ে ওয়ালিজার কৌতূহল জাগে। ওয়ালিজা ফিরে তাকান সেই সব দিনে, ‘বাবা বিশাল বিশাল কাপের মতো ট্রফি পেত। এগুলো দেখে আমি ভাবতাম, এত বড় কাপে বুঝি পানি খায়। বাবা প্রথমে সেভাবে দাবা শেখাতে চাইতেন না আমাকে। মা আমাকে ঘুঁটি-বোর্ড চেনান। যখন বাবা দেখেন আমি চাল দিতে পারি, উনি অবাক হন এবং আমাকে শেখান।’ আর বোনের কাছে শেখে ওয়াদিফা।
দুজনই রুই লোপেজ ওপেনিং ভালোবাসেন। ওয়ালিজা আক্রমণাত্মক, ওয়াদিফা একটু রয়েসয়ে খেলে। ওয়ালিজা ২০২১ সালে জাতীয় মহিলা দাবায় রানারআপ হয়েছেন। ওয়াদিফা ষষ্ঠ হয়েছে এই প্রতিযোগিতায়। রানী হামিদের মতো কিংবদন্তি দাবাড়ুকে হারিয়ে চমক দিয়েছেন তাঁরা। দুজনই বিদেশে খেলেছেন কিছু টুর্নামেন্টে। গত বছর ঢাকায় জোনাল টুর্নামেন্টে ভালো করে সরাসরি মহিলা ফিদে মাস্টার হয়ে গেছে ওয়াদিফা। নেপালে সার্ক দাবায় রানারআপও। ওয়ালিজা ক্যান্ডিডেট মাস্টার থেকে চেষ্টা করছেন ফিদে মাস্টার হতে। কিন্তু পড়াশোনার চাপে খেলায় সময় দিতে পারেন কম।
তবু তাঁর দাবা-স্বপ্নটা বড়ই। বললেন, ‘আপাতত মহিলা গ্র্যান্ডমাস্টার হতে চাই। জিএম হওয়ারও ইচ্ছা আছে, বিশ্ব চ্যাম্পিয়নশিপে ফাইট দেওয়ারও স্বপ্ন দেখি।’ ওয়াদিফা বলল,‌ ‘আমি চাই মহিলা গ্র্যান্ডমাস্টার হতে।’ রানী হামিদ, শারমিন সুলতানা শিরিন, শামীমা আক্তার লিজারা আন্তর্জাতিক মহিলা মাস্টারে আটকে আছেন বহু বছর। তাঁদের ছাপিয়ে যেতে দুই বোন বিদেশে আরও খেলতে চান, কোচ চান। সেই স্বপ্নপূরণে একটা বড় বাধা আর্থিক সীমাবদ্ধতা। এত কিছু জয় করার পর সেটিকেও অজেয় বলে কেন মনে করবেন তাঁরা!"
2024-01-02 16:30:01,ব্রিটিশ কারিকুলামে বিশ্বের এক নম্বর স্কুল হতে চাই,"আবদুল্লাহ জামান: এ স্কুলে ভর্তি হওয়ার পেছনে বেশ কয়েকটি কারণ রয়েছে। ইংলিশ মিডিয়াম স্কুলে সন্তানকে পড়ালে সাধারণত অভিভাবকদের এক বা একাধিক টিউটর রাখতে হয়। কিন্তু আমাদের এখানে সন্তান ভর্তি হলে বাসায় কোনো টিউটর লাগবে না। কারণ, এখানে ক্লাসের পড়া ক্লাসেই শেষ করানো হয়। একটি সেকশনে সর্বোচ্চ ১৫ থেকে ১৬ শিক্ষার্থী এবং ক্লাসে সর্বোচ্চ ৬০ জন ভর্তি করানো হয় বলে এমনটি সম্ভব।
তারপরও যদি দেখা যায়, কোনো শিক্ষার্থী পড়াশোনা কম বুঝতে পারছে, তাহলে তার জন্য বিশেষ যত্ন ও অতিরিক্ত সময় দেওয়া হয়। সেই সঙ্গে ১৫ দিন পরপর শ্রেণিশিক্ষকের কাছে ওই শিক্ষার্থীর বিষয়ে জানতে চাওয়া হয়। শিক্ষকের রিপোর্টের ভিত্তিতে যদি ওই শিক্ষার্থীর আলাদা যত্ন লাগে, তা যেকোনো বিষয়ে বা যত দিনই লাগুক, সেটা নিশ্চিত করা হয়। এমন উদ্যোগ পিছিয়ে পড়া শিক্ষার্থীদের গৃহশিক্ষক ছাড়াই ভালো করার সুযোগ করে দেয়।
আবদুল্লাহ জামান: আমাদের স্কুলে শিক্ষার্থীদের আনন্দসহকারে শেখাই। তাই স্কুল বন্ধ থাকলে আমাদের শিক্ষার্থীরা মন খারাপ করে। এর পেছনে দুটি কারণ আছে। প্রথমটি হলো, শিক্ষকের সঙ্গে শিক্ষার্থীদের বন্ধুত্বপূর্ণ সম্পর্ক। অন্যটি হলো, আনন্দের সঙ্গে পড়াশোনা। উইটন স্কুলে অধ্যয়নের প্রতিটি বিষয় পূর্বপরিকল্পিত এবং সুবিন্যাস করা থাকে। কোনো ধরনের চাপ বা শারীরিক শাস্তি দেওয়ার নিয়ম নেই। ফলে শিশুরা আমাদের প্রতিষ্ঠানে পড়াশোনাকে উপভোগ করে, কখনো ভয় করে না।
আবদুল্লাহ জামান: ইংলিশ মিডিয়াম স্কুলের একটা বড় চ্যালেঞ্জ বা ভোগান্তির নাম হচ্ছে কোচিং। যাঁদের সন্তান ইংলিশ মিডিয়ামে পড়ে, তাঁরা ভালোভাবেই বিষয়টি বুঝতে পারবেন। স্কুলে নিয়মিত যাওয়ার পরও ‘এক্সটা কেয়ারের’ জন্য কোচিংয়ে দিতে হয়। আমাদের মিশন হচ্ছে, ইংলিশ মিডিয়াম থেকে কোচিং বিষয়টি বিলুপ্ত করা। ইতিমধ্যে আমরা প্রমাণ করেছি, স্কুলেই মানসম্মত পাঠদানের মাধ্যমে শিক্ষার্থীরা ‘ও’ এবং ‘এ’ লেবেলের জন্য প্রস্তুত হচ্ছে। ভবিষ্যতে অন্যান্য স্কুলও আমাদের অনুসরণ করবে। ফলে একাডেমিক কোচিং ব্যবস্থা এমনিই বিলুপ্ত হবে। পাশাপাশি শুধু নিয়মিত ক্লাসে অংশগ্রহণ করেই শিক্ষার্থীদের ভালো ফলাফল করার জন্য প্রস্তুত করা। আর ভিশন হচ্ছে বিশ্বমানের নাগরিক তৈরি করা, ভালো মানুষ তৈরি করা।
আবদুল্লাহ জামান: স্বপ্নকে বাস্তবে রূপ দেওয়ার পথেই আমরা আছি, অর্থাৎ বাংলাদেশের প্রেক্ষাপটে প্রথম দিকেই আছি। সম্প্রতি আমাদের প্রথম ব্যাচ পরীক্ষা দিয়েছে। আমাদের প্রতিশ্রুতি, কোচিং ছাড়া স্কুলে পড়াশোনা করেই বিশ্বের সঙ্গে তাল মিলিয়ে চলার জন্য প্রস্তুত হয়েছে আমাদের শিক্ষার্থীরা। আমাদের প্রথম ব্যাচের পাঁচ শিক্ষার্থী পরীক্ষা দিয়েছে। সবাই প্রায় সব বিষয়ে ‘স্টার’ পেয়েছে। দু-একটা বিষয়ে ‘এ’ দুটো মিলিয়েই পেয়েছে। আশা করছি, এ বছর আমাদের দ্বিতীয় ব্যাচ বাংলাদেশের মধ্যে প্রথম হবে।
আবদুল্লাহ জামান: উইটন ইন্টারন্যাশনাল স্কুলে সাধারণত প্লে শ্রেণি থেকে ভর্তি করা হয়। তবে অন্য শ্রেণিতে আসন খালি থাকা সাপেক্ষেও ভর্তির সুযোগ আছে। আমরা একটা বিষয় খুব গুরুত্ব দিয়ে মানার চেষ্টা করি, সেটা হলো, কোনোভাবেই আসনের অতিরিক্ত শিক্ষার্থী ভর্তি করাই না।
আবদুল্লাহ জামান: কেমব্রিজ কারিকুলামের মধ্য দিয়েই ধর্মীয় বা নৈতিক শিক্ষা দেওয়ার ব্যবস্থা রয়েছে। এর মাধ্যমে শিশুদের যতটা সম্ভব মৌলিক শিক্ষা দেওয়া হয়। আমাদের প্রতিষ্ঠানে প্রায় ৮০ শতাংশ শিক্ষার্থী বিনা মূল্যে কোরআন শিক্ষা গ্রহণ করছে। সবচেয়ে আনন্দের বিষয় হলো, দুই ঘণ্টার কোরআন শিক্ষা গ্রহণ করে আমাদের অনেক শিক্ষার্থী কোরআন মুখস্থও করছেন। এ পর্যন্ত উইটন ইন্টারন্যাশনাল স্কুলে প্রায় ৬০ শিক্ষার্থী কোরআনে হাফেজ হয়েছে।"
2024-01-02 16:21:15,গ্রেপ্তারের ১৪ ঘণ্টা পর জামিন পেলেন সোনাতলা উপজেলা চেয়ারম্যানসহ ৬ নেতা-কর্মী,"র‌্যাপিড অ্যাকশন ব্যাটালিয়ন-১২ বগুড়ার ক্রাইম প্রিভেনশন স্পেশালাইজড কোম্পানির অধিনায়ক মীর মনির হোসেন বলেন, মিনহাদুজ্জামান বগুড়া থেকে ঢাকায় পালিয়ে যাচ্ছিলেন। গোয়েন্দা তথ্যের ভিত্তিতে গতকাল রাত সোয়া ১২টার দিকে গাড়ি তল্লাশি চালিয়ে তাকেসহ মামলার ছয় আসামিকে সিরাজগঞ্জ থেকে গ্রেপ্তার করা হয়েছে।
গ্রেপ্তারের পর মঙ্গলবার বগুড়ার সিনিয়র ম্যাজিস্ট্রেট আদালত-৪ এ হাজির করে জামিন আবেদন করেন তাঁরা। শুনানি শেষে বিচারক জিনিয়া জাহান বেলা আড়াইটার দিকে মিনহাদুজ্জামানসহ ৬ আসামির জামিন আবেদন মঞ্জুর করেন। বগুড়া আদালতের পরিদর্শক মোসাদ্দেক হোসেন জামিন মঞ্জুরের বিষয়টি নিশ্চিত করেছেন।
দলীয় সূত্রে জানা যায়, বগুড়া-১ আসনে স্বতন্ত্র প্রার্থী হয়েছেন আওয়ামী লীগের কেন্দ্রীয় কমিটির শিল্প ও বাণিজ্যবিষয়ক উপকমিটির সদস্য কে এস এম মোস্তাফিজুর রহমান। তাঁর প্রচারণা শেষে গত গত রোববার রাতে বাড়ি ফিরছিলেন তাঁর সমর্থক রেজওয়ানুল হক। পথে সোনাতলা উপজেলার জোড়গাছা ইউনিয়নের ভেলুরপাড়া চারমাথা মোড় এলাকায় নৌকার সমর্থকেরা রেজওয়ানুল হকের ওপর হামলা করে। তাঁকে আশঙ্কাজনক অবস্থায় প্রথমে বগুড়ার শহীদ জিয়াউর রহমান মেডিকেল কলেজ হাসপাতাল এবং পরে বঙ্গবন্ধু শেখ মুজিব মেডিকেল বিশ্ববিদ্যালয়ে স্থানান্তর করা হয়। বর্তমানে সেখানে নিবিড় পর্যবেক্ষণ কেন্দ্রে (আইসিইউ) চিকিৎসাধীন আছেন।
এ ঘটনায় রেজওয়ানুলের স্ত্রী নাহিদ নাসরিন বাদী হয়ে সোনাতলা থানায় হত্যাচেষ্টার মামলা করেছেন। মামলার ২ নম্বর আসামি ও জোড়গাছা ইউনিয়ন আওয়ামী লীগের সাধারণ সম্পাদক আবদুল মতিন। তাঁকে গতকাল ভোরে গ্রেপ্তার করা হয়েছে।
স্বতন্ত্র প্রার্থী মোস্তাফিজুর রহমান বলেন, প্রতীক বরাদ্দের পর থেকেই নৌকার প্রার্থীর লোকজন ভোটারদের ভয়ভীতি দেখাচ্ছে। তাঁর কর্মী-সমর্থকদের হুমকি দিচ্ছে। সর্বশেষ রোববার রেজওয়ানুলের ওপর হামলা হয়। তাঁর অবস্থা ভালো নয়। ভোটার ও কর্মী-সমর্থকদের ভয়ভীতি দেখানোর বিষয়ে রিটার্নিং কর্মকর্তাকেও জানানো হয়েছে। তাঁরা আশ্বস্ত করলেও এখন পর্যন্ত কোনো ব্যবস্থা নেই।"
2024-01-02 16:21:00,Read The Story (পর্ব-৯) : Four Friends,"‘Can we all go see the Protima together?’ ‘Of course!’ Nandini clapped her hands in delight. ‘It’ll be so much fun! Won’t it?’ ‘Yes, it will!’ The next day Nandini told her friends Sadib, Anti and Michael all about Puja. They were so excited to hear about everything they would do together! And after that, they all started counting the days until Puja. Before Puja, Nandini went with her mother and father to buy new clothes. A stage was being made near their house and one day a Protima was set up there, Maa Durga on a lion, with Lakshmi and Saraswati next to her and Kartik and Ganesh are next
to them.
‘আমরা কি সবাই মিলে প্রতিমা দেখতে যেতে পারব?’ ‘অবশ্যই!’ নন্দিনী খুশিতে হাততালি দিল। ‘অনেক মজা হবে! তা–ই না?’ ‘হ্যাঁ হবে!’ পরের দিন নন্দিনী তার বন্ধু সাদিব, অন্তি এবং মাইকেলকে পূজার বিষয়ে সব খুলে বলল। তারা একসঙ্গে কী কী করবে সবকিছু শুনে খুব উদ্দীপিত হলো! আর তার পরই তারা সবাই দিন গুণতে থাকল কবে পূজা হবে। পূজার আগে নন্দিনী মা-বাবার সঙ্গে নতুন জামাকাপড় কিনতে গিয়েছিল। তাদের বাড়ির কাছে একটি মঞ্চ তৈরি করা হলো এবং একদিন সেখানে একটি প্রতিমা স্থাপন করা হলো, সিংহের ওপর মা দুর্গা, তার পাশে লক্ষ্মী ও সরস্বতী এবং তাদের পাশেই ছিল কার্তিক ও গণেশ।"
2024-01-02 16:15:05,"স্বতন্ত্রে ঝুঁকছে আওয়ামী লীগের একাংশ, অস্বস্তিতে নৌকার সমর্থকেরা","দ্বাদশ জাতীয় সংসদ নির্বাচনে বগুড়া-৬ (সদর) আসনে বিভক্ত হয়ে পড়েছে আওয়ামী লীগ। একটি অংশ দলীয় প্রার্থী জেলা আওয়ামী লীগের সাধারণ সম্পাদক রাগেবুল আহসান ওরফে রিপুর সঙ্গে থাকলেও প্রভাবশালী কয়েকটি পক্ষ কাজ করছে দুই স্বতন্ত্র প্রার্থীর পক্ষে। এতে শেষ মুহূর্তে অস্বস্তিতে পড়েছেন নৌকার কর্মী-সমর্থকেরা।
ভোটার ও দলীয় নেতা–কর্মীদের সঙ্গে কথা বলে জানা গেছে, বিএনপির শক্ত ঘাঁটি হিসেবে পরিচিত বগুড়া–৬ আসন। এবার বিএনপি নির্বাচনে না আসায় নৌকার জয়ের ব্যাপারে অনেকটা ‘নির্ভার’ ছিল আওয়ামী লীগ। তবে আওয়ামী লীগের একটি অংশ স্বতন্ত্র প্রার্থী হিসেবে প্রতিদ্বন্দ্বিতায় থাকা শহর আওয়ামী লীগের সাবেক সাংগঠনিক সম্পাদক আবদুল মান্নান আকন্দকে (ট্রাক) সমর্থন দিচ্ছেন। মোটর শ্রমিক ইউনিয়নের সাধারণ সম্পাদক সৈয়দ কবির আহমেদের (ঈগল) পক্ষেও কিছু নেতা কাজ করছেন।
২০২১ সালের বগুড়া পৌরসভা নির্বাচনে মেয়র পদে নৌকার বিরুদ্ধে প্রার্থী হওয়ায় আবদুল মান্নানকে দল থেকে বহিষ্কার করা হয়। তবে ওই নির্বাচনে তিনি আওয়ামী লীগ মনোনীত প্রার্থীর চেয়ে প্রায় তিন গুণ বেশি ভোট পেয়ে আলোচনায় আসেন। যদিও নির্বাচনে জয়ী হন বিএনপির প্রার্থী। এরপর গত বছরের ১ ফেব্রুয়ারি বগুড়া–৬ আসনে বিএনপিবিহীন উপনির্বাচনে নৌকার প্রার্থী রাগেবুলের বিরুদ্ধে লড়ে হেরে যান মান্নান। এবারের নির্বাচনেও তিনিই আওয়ামী লীগ প্রার্থীর শক্ত প্রতিদ্বন্দ্বী বলে মনে করছেন ভোটাররা।
স্থানীয় নেতা-কর্মীদের সঙ্গে কথা বলে জানা যায়, জেলা আওয়ামী লীগের সাধারণ সম্পাদক এবং সংসদ সদস্য থাকাকালে রাগেবুল আহসানের সঙ্গে দলের অনেক কর্মী-সমর্থকের দূরত্ব তৈরি হয়। কিছু নেতা-কর্মী তাঁর বিরুদ্ধে এককাট্টা রয়েছেন। বগুড়ায় আওয়ামী লীগের রাজনীতিতে দুই দশকের বেশি সময় ধরে একটি অংশ নিয়ন্ত্রণ করে আসছেন মঞ্জুরুল আলম ওরফে মোহন। বিশেষ করে ছাত্রলীগের একাংশ এবং যুবলীগের নেতৃত্ব চলে আসছে তাঁর নির্দেশনায়। মঞ্জুরুল আলম এখন জেলা আওয়ামী লীগের যুগ্ম সাধারণ সম্পাদক।
আওয়ামী লীগের দলীয় সূত্রে জানা যায়, গত বছর জেলা ছাত্রলীগের কমিটি ঘোষণা নিয়ে সংসদ সদস্য রাগেবুল আহসানের সঙ্গে মঞ্জুরুল আলমের দ্বন্দ্ব হয়। এ ছাড়া নানা বিষয় নিয়ে রাগেবুল আহসানের সঙ্গে শহর যুবলীগের সাবেক নেতা ও বগুড়া পৌরসভার কাউন্সিলর আবদুল মতিন, সদর উপজেলা যুবলীগের সাবেক নেতা এবং বাসমালিকদের সংগঠনের সাধারণ সম্পাদক ও পৌর কাউন্সিলর আমিনুল ইসলামসহ বেশ কিছু নেতার সঙ্গে দ্বন্দ্ব হয়। রাগেবুল ইসলাম এবারের নির্বাচনে দলের মনোনয়ন পেলেও নেতাদের সঙ্গে দূরত্ব ঘোচেনি। ফলে নির্বাচনে তাঁর বিরোধীরা অনেকটা প্রকাশ্যে স্বতন্ত্র প্রার্থী আবদুল মান্নানের পক্ষে সরব হয়েছেন।
এদিকে আবদুল মতিন ও আমিনুল ইসলামের সঙ্গে দূরত্ব ছিল মঞ্জুরুল আলমেরও। কয়েক দিন আগে স্বতন্ত্র প্রার্থী আবদুল মান্নানের উদ্যোগে মঞ্জুরুল আলমের সঙ্গে বৈঠক করেছেন কাউন্সিলর আবদুল মতিন ও আমিনুল ইসলাম। সেখানে অন্যদের মধ্যে জেলা শ্রমিক লীগের সাবেক সাধারণ সম্পাদক শামসুদ্দিন শেখ হেলালও উপস্থিত ছিলেন। মঞ্জুরুল আলমের সঙ্গে আলোচিত এ বৈঠকের ছবি ফেসবুকে ছড়িয়ে পড়ে। মঞ্জুরুল আলম নৌকার প্রার্থী রাগেবুল আহসানের নির্বাচন পরিচালনা কমিটির সদস্যসচিব পদেও আছেন।
জানতে চাইলে আমিনুল ইসলাম বলেন, গত ১ ফেব্রুয়ারির উপনির্বাচনে নৌকার পক্ষে এক হয়ে কাজ করেছিলেন। কিন্তু সংসদ সদস্য নির্বাচিত হওয়ার পর রাগেবুল আহসান কথা রাখেননি। তাঁর কারণে ব্যবসা-বাণিজ্যে আর্থিকভাবে ক্ষতিগ্রস্ত হতে হয়েছে। বাধ্য হয়ে এবার স্বতন্ত্র প্রার্থী আবদুল মান্নানের ট্রাক প্রতীকের পক্ষে কাজ করছেন। আমিনুল ইসলাম বলেন, ‘ট্রাক জেতাতে নির্বাচনী কৌশল হিসেবে দীর্ঘদিনের বিরোধ মিটিয়ে মঞ্জুরুল আলমের সঙ্গে আমরা বৈঠক করেছি। সব দ্বন্দ্ব ভুলে আমরা একসঙ্গে থাকব বলে ওয়াদা করেছি। তিনি যেহেতু জেলা আওয়ামী লীগের নেতৃত্বে আছেন, সে কারণে প্রকাশ্য হয়তো নৌকার বিপক্ষে কাজ করতে পারবেন না। কিন্তু আবদুল মান্নানও শহর আওয়ামী লীগের সাবেক নেতা। মঞ্জুরুল আলম প্রকাশ্যে ট্রাকের পক্ষে কাজ না করলেও তাঁর সমর্থকেরা এখন ট্রাকের পক্ষে কাজ করছেন।’
এ বিষয়ে মুঠোফোনে যোগাযোগের চেষ্টা করা হলে জেলা আওয়ামী লীগের যুগ্ম সাধারণ সম্পাদক মঞ্জুরুল আলম ফোন ধরেননি।
এমন অবস্থায় রাগেবুল নৌকার প্রচারণায় জেলা আওয়ামী লীগের শীর্ষস্থানীয় নেতাদের পাশে পাচ্ছেন না। জানতে চাইলে জেলা আওয়ামী লীগের প্রচার ও প্রকাশনা সম্পাদক সুলতান মাহমুদ খান বলেন, কিছুটা সমন্বয়হীনভাবে নৌকার প্রচারণা চলছে এ কথা অস্বীকার করার উপায় নেই। তবে আওয়ামী লীগ এবং সহযোগী ও অঙ্গসংগঠন নিজেদের মতো করে নৌকার প্রচার–প্রচারণা চালাচ্ছে। মঞ্জুরুল আলমের বিষয়ে এই নেতা বলেন, স্বতন্ত্র প্রার্থীর সঙ্গে ওই বৈঠক নির্বাচনী কোনো সভা ছিল না বলে মঞ্জুরুল আলম জানিয়েছেন। ওই বৈঠক ছিল কার্যত পরিবহন ব্যবসা নিয়ে। এরপরও নির্বাচন সামনে রেখে স্বতন্ত্র প্রার্থীর সঙ্গে বৈঠক করায় ভোটারদের মধ্যে কিছুটা বিভ্রান্তি তৈরি হয়েছে। মঞ্জুরুল আলম এখন পর্যন্ত সেই বিভ্রান্তি নিরসনে দলীয় সভায় স্পষ্ট করে কোনো বক্তব্য দেননি।
নেতা-কর্মীরা বলেন, মঞ্জুরুল আলম সরাসরি রাগেবুল আহসানের বিরোধিতা না করলেও নৌকার পক্ষে কোথাও কোনো সভা–সমাবেশে এখন পর্যন্ত তাঁকে ভোট চাইতে দেখা যায়নি। তবে দলীয় কার্যালয়ে এসে তিনি নির্বাচন পরিচালনা কমিটির হয়ে কিছু কার্যক্রম সমন্বয় করছেন।
গত রোববার নির্বাচনী এলাকা ঘুরে অন্তত ২৫ জন ভোটারের সঙ্গে প্রথম আলোর প্রতিবেদকের কথা হয়। ভোটাররা বলেন, বিএনপির দুর্গ হিসেবে পরিচিত এ আসনে আওয়ামী লীগের ৭০ থেকে ৮০ হাজার ভোট আছে। বিএনপি নির্বাচন বর্জন করায় অনেক ভোটার নির্বাচন নিয়ে আগ্রহ হারিয়ে ফেলেছেন। অনেকে কেন্দ্রেও যাবেন না। এখন ভোটার কেন্দ্রে টানতে নৌকা ও ট্রাকের প্রার্থীর পক্ষের কর্মীরা মাঠে সরব। আরেক স্বতন্ত্র প্রার্থী সৈয়দ কবির আহমেদের পক্ষে মাঠে নেমেছেন জেলা পরিষদের প্যানেল চেয়ারম্যান সৈয়দ সার্জিল আহমেদসহ আওয়ামী লীগের কিছু নেতা-কর্মী।
সৈয়দ কবির আহমেদ প্রথম আলোকে বলেন, ‘ঈগলের পক্ষে ভোটের জোয়ার উঠেছে। সুষ্ঠু ভোট হলে আমিই বিজয়ী হব।’
স্বতন্ত্র প্রার্থী আবদুল মান্নান প্রথম আলোকে বলেন, ‘সংসদ সদস্য নির্বাচিত হওয়ার পর রাগেবুল শুধু আখের গুছিয়েছেন। এলাকার উন্নয়নে কোনো ভূমিকা নেননি। জনগণের কোনো খোঁজও নেননি। জনগণের সুখ–দুঃখে সব সময় নানা সহায়তা নিয়ে পাশে ছিলাম। উপনির্বাচনে ইলেকশন ইঞ্জিনিয়ারিং করে আমাকে হারিয়ে দেওয়া হয়েছিল। ৭ জানুয়ারির নির্বাচন অবাধ, সুষ্ঠু ও প্রভাবমুক্ত হলে আমার বিজয় সুনিশ্চিত।’
জানতে চাইলে নৌকার প্রার্থী রাগেবুল আহসান বলেন, নৌকা জেতাতে আওয়ামী লীগ এবং সহযোগী সংগঠনের নেতা-কর্মীরা এককাট্টা। দলীয় নেতা-কর্মীদের মধ্যে কোনো দ্বন্দ্ব বা বিভেদ নেই। সবাই একযোগে কাজ করছেন। মঞ্জুরুল আলমের সঙ্গে স্বতন্ত্র প্রার্থীর বৈঠক দোষের কিছু নয় উল্লেখ করে তিনি বলেন, এ নিয়ে ভোটারদের মধ্যে কোনো ধরনের বিভ্রান্তি নেই। মঞ্জুরুল আলম নিজেও নৌকার নির্বাচনী কৌশল সমন্বয় করছেন। তবে সভা–সমাবেশে তিনি এখনো বক্তব্য দেননি।
রাগেবুল আহসান, আবদুল মান্নান এবং সৈয়দ কবির আহমেদ ছাড়াও এখানে জাকের পার্টির ফয়সাল বিন শফিক, জাপার আজিজ আহম্মেদ এবং এনপিপির শহিদুল ইসলাম প্রতিদ্বন্দ্বিতা করছেন।"
2024-01-02 16:45:32,"ড. ইউনূস কি আইনের ঊর্ধ্বে, শাস্তি কি সরকার দিয়েছে: প্রশ্ন ওবায়দুল কাদেরের","ড. ইউনূস আইন–আদালতের ঊর্ধ্বে কি না, সেই প্রশ্ন করেছেন আওয়ামী লীগের সাধারণ সম্পাদক ওবায়দুল কাদের।
আজ মঙ্গলবার রাজধানীর ধানমন্ডিতে আওয়ামী লীগের সভাপতি শেখ হাসিনার রাজনৈতিক কার্যালয়ে আয়োজিত সংবাদ ব্রিফিংয়ে এ প্রশ্ন করেন তিনি।
ড. মুহাম্মদ ইউনূসের মামলার রায় প্রসঙ্গে জানতে চাইলে ওবায়দুল কাদের সাংবাদিকদের বলেন, ‘আপনার স্ট্যাটাস, পজিশন, ব্যক্তিত্বের উচ্চতা কি আইনের ঊর্ধ্বে? ড. ইউনূস সাহেব কি আইন-আদালতের ঊর্ধ্বে? শাস্তি কি তাঁকে আওয়ামী লীগ সরকার দিয়েছে? যে শ্রমিকদের অধিকার থেকে বঞ্চিত করছেন, তাঁদের মামলা, সেই মামলায় আদালত তাঁকে শাস্তি দিয়েছেন। এখানে সরকারের কী করণীয়। সরকার কেন এখানে সমালোচনার মুখে পড়বে? এটা তো যথাযথ নয়।’
বিএনপির কর্মসূচিকে রহস্যময় বলেছেন ওবায়দুল কাদের। এখন লিফলেট বিতরণের নামে বাইরে নীরবতা দেখানো হলেও তারা হঠাৎ সশস্ত্র তৎপরতার মাধ্যমে সরব হয়ে উঠবে, এ রকম খবর পাচ্ছেন, বলেন তিনি।
আওয়ামী লীগ নেতা আরও বলেন, ‘আমরা অবাক হচ্ছি যে তারা (বিএনপি) লিফলেট বিতরণ করতে যাচ্ছে ৪ তারিখ পর্যন্ত। পাশাপাশি কিছু কিছু খারাপ তথ্যও পাচ্ছি, হঠাৎ তারা গুপ্তহত্যা, চোরাগোপ্তা হামলা—ভয়ংকরভাবে এসবের প্রতি ঝুঁকে পড়তে পারে এবং সে জন্য তারা প্রস্তুতি নিচ্ছে।’
আগামীবার আওয়ামী লীগ আরও শক্তভাবে, সুশৃঙ্খলভাবে দেশ পরিচালনা করবে, বলেন আওয়ামী লীগের নেতা ওবায়দুল কাদের। এক প্রশ্নের জবাবে তিনি বলেন, ‘বিএনপি এখন নীরবতার মধ্যে রয়েছে। তাদের লিফলেট বিতরণ কর্মসূচি নিরীহ। এটাকে আন্দোলন বলবেন?’
অগ্নিসন্ত্রাস, সন্ত্রাসী কর্মকাণ্ড থাকলেও স্বচ্ছ, সুষ্ঠু ও শান্তিপূর্ণ নির্বাচনের আশা করেন ওবায়দুল কাদের। নির্বাচন থেকে পিছিয়ে পড়ার কোনো সুযোগ নেই, বলেন তিনি। বিএনপিকে সন্দেহ করার যথেষ্ট কারণ আছে বলেও মন্তব্য করেন।
নির্বাচন অনুষ্ঠানের ব্যাপারে আওয়ামী লীগ অবিচল ও অটল, বলেন ওবায়দুল কাদের। তিনি বলেন, ‘যেকোনো মূল্যে নির্বাচন, নির্বাচনী কর্মকাণ্ড সমাপ্ত করতে নির্বাচন কমিশনকে তাদের ভূমিকা পালনে যেকোনো সহযোগিতা করতে আওয়ামী লীগ বদ্ধপরিকর।’
বিএনপির নির্বাচন বর্জনের কর্মকাণ্ড ঠেকাতে আওয়ামী লীগ প্রস্তুত কি না—এমন প্রশ্নে কাদের বলেন, ‘আমাদের প্রস্তুতি আগের চেয়েও বেশি। সবকিছু আমরা সময়মতো সম্পন্ন করতে চাই। আমরা অবাধ, শান্তিপূর্ণ এবং জনগণের অংশগ্রহণের নির্বাচনের জন্য প্রস্তুত। আমাদের প্রস্তুতি সন্তোষজনক।’
শেষ পর্যন্ত নির্বাচনে থাকা নিয়ে এ মুহূর্তে বলতে পারছি না—জাতীয় পার্টির চেয়ারম্যান জি এম কাদেরের এমন মন্তব্য প্রসঙ্গে কাদের বলেন, ‘আমাদের সঙ্গে তাদের কোনো টানাপোড়েন নেই। আমাদের সঙ্গে তাদের খুব ভালোভাবে আলোচনা হয়েছে। আমার মনে হয় না, তারা দলগতভাবে নির্বাচন থেকে সরে দাঁড়াবে।’
সরকার গঠনের মতো আসনের ধারেকাছে জাতীয় পার্টি নেই বলেও মন্তব্য করেন ওবায়দুল কাদের। তিনি বলেন, ‘সরকার গঠনের অনেক ওপরে তারা প্রার্থী দিয়েছে। কোন কোন প্রার্থী কোন অসুবিধার জন্য করতে পারছেন না, সেটা তাঁদের ব্যাপার। নির্বাচনে কোনো সমস্যা নেই।’
এ সময় উপস্থিত ছিলেন আওয়ামী লীগের সাংগঠনিক সম্পাদক সুজিত রায় নন্দী, উপদপ্তর সম্পাদক সায়েম খান, কার্যনির্বাহী সদস্য আনোয়ার হোসেন, সাহাবুদ্দিন ফরাজী প্রমুখ।"
2024-01-02 17:28:31,‘এল্যা ঠান্ডা জার একনা কম নাগবে’,"উত্তরের হিমেল হাওয়া ও কনকনে শীতে প্রথম আলোর চরে আলোর পাঠশালায় কম্বল নিতে এসেছেন ষাটোর্ধ্ব বিবিজন বেওয়া। তিনি বলেন, ‘কাইল থেকি ঠান্ডা খুব বেশি পড়ছে। রাইতভর কনকনা শীত বৃষ্টির মতো পড়ে। রাইত হইলে শীতত হাত-পা ঠকঠক করি কাঁপে। একনা কম্বলের জন্য ম্যালা মানসের কাছে বায়না ধরছং। কাইও কম্বল দেয় নাই। আজ হামাক স্কুলত ডাকি আনি কম্বল দিলেন, হামার খুব উপকার হইল বাহে।’
আজ মঙ্গলবার সকালে প্রথম আলো ট্রাস্টের উদ্যোগে কুড়িগ্রাম সদর উপজেলার প্রথম আলো চরে দুই শতাধিক অসহায় নারী-পুরুষ ও আলোর পাঠশালার শিক্ষার্থীদের মধ্যে কম্বল বিতরণ করা হয়। এ সময় কম্বল পেয়ে আবেদা বেওয়ার মতো অসহায় শীতার্ত মানুষগুলো স্বস্তি প্রকাশ করেন।
বয়সের ভারে নুয়ে পড়া শারীরিক প্রতিবন্ধী জসিম উদ্দিন (৬৮) কম্বল নিতে এসেছিলেন। তিনি বলেন, ‘এবারে খুব শীত পড়ছে বাহে। চারদিকে কিছুই দেখা যায় না। রাইত হইলে শীত কনকন করি হাড্ডিত নাগে। প্রতিবন্ধী ভাতার টাকায় খুব কষ্টে দিন যায়। গরম কাপড় কেনমো, তার টাকা নাই। কম্বল পায়া খুব উপকার হইল। এল্যা ঠান্ডা জার (শীত) একনা কম নাগবে।’
এর আগে গত কয়েক দিন থেকে প্রথম আলো চরের অসহায় ও দরিদ্র মানুষের তালিকা তৈরি করে কম্বল বিতরণের স্লিপ দেন বন্ধুসভার সদস্য ও আলোর পাঠশালার শিক্ষকেরা। আজ সকাল থেকে সেই স্লিপ নিয়ে এলাকাবাসী আলোর পাঠশালা মাঠে উপস্থিত হলে তাঁদের হাতে কম্বল তুলে দেওয়া হয়। যাঁরা কম্বল নিতে আসতে পারেননি, তাঁদের বাড়িতে কম্বল পৌঁছে দেন বন্ধুসভার সদস্যরা।
কম্বল বিতরণ অনুষ্ঠানে উপস্থিত ছিলেন প্রথম আলোর জেলা প্রতিনিধি সফি খান, বন্ধুসভার উপদেষ্টা মোখলেছুর রহমান, বন্ধুসভার সভাপতি মাসুদ রানা, সাধারণ সম্পাদক ভুবন কুমার, উপ-সাংগঠনিক সম্পাদক সোরাইয়া শিমু, জেবা তাকিয়া, বাঁধন, আলোর পাঠশালার প্রধান শিক্ষক আতাউর রহমান, সহকারী প্রধান শিক্ষক আবদুল কাদের প্রমুখ।
আতাউর রহমান বলেন, প্রথম আলো চরের তিন দিকে তিনটি নদ রয়েছে। এখানকার মানুষ বিভিন্ন সুযোগ-সুবিধা থেকে বঞ্চিত। গত এক বছরে এই চরের শতাধিক পরিবার বসতভিটা হারিয়েছে। তীব্র শীতে দরিদ্র মানুষ অনেক কষ্টে ছিলেন। আজ তাঁরা প্রথম আলো ট্রাস্টের কম্বল পেলেন। যদিও একটি কম্বলের দাম টাকার অঙ্কে অনেক কম, তবুও এখানকার মানুষ এই কম্বল পেয়ে খুব খুশি।"
2024-01-02 16:33:36,নতুন বছরে বলিউডে বাজছে কোন তারকা জুটির বিয়ের সানাই,
2024-01-02 16:10:20,আচরণবিধি লঙ্ঘন করে নিঃশর্ত ক্ষমা চাইলেন আব্দুল ওয়াদুদ,"নির্বাচনী আচরণবিধি লঙ্ঘনের দায়ে নিঃশর্ত ক্ষমা চাইলেন রাজশাহী-৫ (পুঠিয়া-দুর্গাপুর) আসনে আওয়ামী লীগের প্রার্থী আব্দুল ওয়াদুদ। আজ মঙ্গলবার বেলা ১১টার দিকে তিনি নির্বাচনী অনুসন্ধান কমিটির চেয়ারম্যান যুগ্ম মহানগর দায়রা জজ দ্বিতীয় আদালতের বিচারক লুনা ফেরদৌসের কার্যালয়ে হাজির হয়ে তিনি ক্ষমা চান।
আচরণবিধি লঙ্ঘনের অভিযোগে দেওয়া নোটিশের জবাবে আব্দুল ওয়াদুদ বলেন, স্বতন্ত্র প্রার্থী ওবায়দুর রহমান যে অভিযোগ করেছেন, তা বিদ্বেষপ্রসূত। তিনি (ওয়াদুদ) রাজশাহী জেলা আওয়ামী লীগের সাধারণ সম্পাদক। তাঁর দলের নেতা-কর্মীদের যাঁরা দলের শৃঙ্খলা পরিপন্থী কাজে যুক্ত, তাঁদের তিনি আওয়ামী লীগের গঠনতন্ত্রে কী ধরনের নির্দেশনা আছে, সেটা শুধু স্মরণ করিয়ে দিয়েছেন। কোনো ভোটারকে ভয়ভীতি দেখানো বা স্বতন্ত্র প্রার্থীকে অপদস্থ করার উদ্দেশ্যে তিনি কখনো অশালীন, অশোভনীয়, তিক্ত বা উসকানিমূলক বক্তব্য দেননি। তারপরও তাঁর বক্তব্য নির্বাচনী অনুসন্ধান কমিটির কাছে আচরণবিধি লঙ্ঘন বলে বিবেচিত হলে তিনি দুঃখ প্রকাশসহ নিঃশর্ত ক্ষমা চান।
আব্দুল ওয়াদুদ স্বতন্ত্র প্রার্থীর সমর্থকদের নাকে খত দিয়ে নৌকার ছায়াতলে না এলে চিরতরে নৌকা থেকে নামিয়ে দেওয়ার হুমকি দেন এবং স্বতন্ত্র প্রার্থীর প্রতীক ঈগলকে ব্যঙ্গ করে ‘কাউয়া-বাদুড়’ সম্বোধন করেন বলে স্বতন্ত্র প্রার্থী ওবায়দুর রহমান নির্বাচনী অনুসন্ধান কমিটির কাছে অভিযোগ করেন। তাঁর বক্তব্যের একটি ভিডিও সামাজিক যোগাযোগমাধ্যমে ছড়িয়ে পড়ে এবং একটি বেসরকারি টেলিভিশন চ্যানেলে এটি প্রচারিত হয়। পরে তাঁকে কারণ দর্শানোর নোটিশ দেওয়া হয়।
এ ব্যাপারে আব্দুল ওয়াদুদের প্রধান নির্বাচনী এজেন্ট আব্দুস সামাদ মোল্লা প্রথম আলোকে বলেন, আইনের প্রতি শ্রদ্ধাশীল হয়ে নৌকার প্রার্থী আব্দুল ওয়াদুদ সশরীর হাজির হয়ে নিঃশর্ত ক্ষমা চেয়েছেন। অনুসন্ধান কমিটির চেয়ারম্যান অভিযোগটি খারিজ করে দিয়েছেন।"
2024-01-02 18:59:03,জাপানে রানওয়েতে উড়োজাহাজে আগুন,"জাপানের রাজধানী টোকিওর বিমানবন্দরে অবতরণের পর যাত্রীবাহী একটি উড়োজাহাজে আগুন লেগেছে। আজ মঙ্গলবার স্থানীয় সময় সন্ধ্যায় এ ঘটনা ঘটে।
জাপান এয়ারলাইনসের উড়োজাহাজটিতে ৩৭৯ জন আরোহী ছিলেন। সবাইকে নিরাপদে নামিয়ে আনা হয়েছে। হানেদা বিমানবন্দরে অবতরণ করার পরপর উড়োজাহাজটিতে আগুন লাগে।
সরাসরি সম্প্রচারিত ভিডিও ফুটেজে দেখা যায়, উড়োজাহাজটির একাংশে আগুন জ্বলছে। আগুনের শিখা উড়োজাহাজের জানালা দিয়ে বেরিয়ে আসছে। এ সময় রানওয়েতেও আগুন জ্বলতে দেখা যায়।
বিমানবন্দরে জাপানের উপকূলরক্ষী বাহিনী কোস্টগার্ডের একটি উড়োজাহাজের সঙ্গে দুর্ঘটনাকবলিত উড়োজাহাজটির সংঘর্ষ হয় বলে মনে করা হচ্ছে। জাপান কোস্টগার্ড বলেছে, তাদের উড়োজাহাজটি ভূমিকম্পকবলিত এলাকায় ত্রাণ নিয়ে যাচ্ছিল।"
2024-01-02 16:07:00,Read the story : Future Lies in Present | ইংরেজি - ষষ্ঠ শ্রেণি,"বাংলা অনুবাদ
একদিন একজন রাখাল বালক কয়েকটি গরু নিয়ে পার্শ্ববর্তী মাঠে নিয়ে যেতে লাগল। পথে তার সঙ্গে ছাতাওয়ালা একজন বৃদ্ধ জ্ঞানী লোকের দেখা হলো। বৃদ্ধ লোকটি ছিলেন জ্ঞানে অদ্বিতীয়। তিনি গ্রামবাসীকে উপদেশ দিতেন। গ্রামবাসী উপদেশ নিতে নিয়মিত তাঁর কাছে আসতেন। লোকটিকে দেখে রাখাল বালক তার ভবিষ্যতের জন্য তাঁর কাছে পরামর্শ চাইল। রাখাল বালক যখন লোকটির সঙ্গে কথা বলায় মগ্ন ছিল, তখন গরুগুলোর কথা ভুলে যায়। তাই তারা (এদিক–সেদিক দৌড়ে) বিভিন্ন দিকে ছড়িয়ে পড়ে।
বৃদ্ধ লোকটি হেসে বললেন, ‘পরামর্শ নেওয়ার আগে গবাদিপশু েদখাশোনা করো।’ কিন্তু রাখাল বালক বুঝতে পারেনি। ‘আপনি কি অনুগ্রহ করে এটি ব্যাখ্যা করবেন,’ সে জ্ঞানী লোককে জিজ্ঞাসা করল।
জ্ঞানী লোকটি রাখাল বালককে বলেছিলেন যে তার বর্তমান তাকে ভবিষ্যতের দিকে নিয়ে গেছে।"
2024-01-03 23:03:04,ডেঙ্গু-পরবর্তী জটিলতা: ৪ মাস চিকিৎসার পরও বাঁচানো গেল না সুমাইয়াকে,"নিবিড় পরিচর্যা কেন্দ্রের (আইসিইউ) দরজার সামনে রোগীর স্বজনেরা ভিড় করেছিলেন। চিকিৎসক শয্যা নম্বর ডেকে ডেকে স্বজনদের জানাচ্ছিলেন তাঁদের রোগীর অবস্থা কেমন। একপর্যায়ে ডাক পড়ল শয্যা নম্বর ৮-এর রোগীর স্বজনদের। এ শয্যার রোগী সুমাইয়া আক্তার ওরফে মৌ। তাঁর বড় বোনকে চিকিৎসক বলেন, ‘কত দিন এমন অবস্থা থাকবে, তা আল্লাহ জানেন!’
গত ২৫ ডিসেম্বর সকালে বঙ্গবন্ধু শেখ মুজিব মেডিকেল বিশ্ববিদ্যালয়ের (বিএসএমএমইউ) সি ব্লকের ৯ তলায় আইসিইউর সামনে এ দৃশ্য দেখা গেল।
রাজধানীর ন্যাশনাল ইনস্টিটিউট অব ট্রমাটোলজি অ্যান্ড অর্থোপেডিক রিহ্যাবিলিটেশনের (নিটোর) বিএসসি ইন ফিজিওথেরাপির চতুর্থ বর্ষের ছাত্রী ছিলেন সুমাইয়া (২৫)। পরিবার-স্বজনের আর বেশি দিন তাঁর জীবন-মৃত্যু নিয়ে অনিশ্চয়তায় রাখেননি তিনি! গত বুধবার (২৭ ডিসেম্বর) ভোরে সুমাইয়া মারা যান।
সুমাইয়া ডেঙ্গু-পরবর্তী ভয়াবহ জটিলতায় ভুগছিলেন। চিকিৎসার ভাষায় একে বলা হয় ‘ক্রনিক প্যানক্রিয়েটাইটিস উইথ মেনিনগোএনসেফালাইটিস উইথ সেপটিসিমিয়া’। চার মাস ধরে সুমাইয়াকে নিয়ে হাসপাতাল থেকে হাসপাতালে ছুটেছেন পরিবারের সদস্যরা। সবশেষ ২ ডিসেম্বর তাঁকে বিএসএমএমইউর আইসিইউতে ভর্তি করা হয়। চিকিৎসকেরা বলেছিলেন, এক্সপ্যান্ডেড ডেঙ্গু সিনড্রোমে সংক্রমণ সুমাইয়ার মস্তিষ্কসহ বিভিন্ন অঙ্গে ছড়িয়ে পড়েছে। ডেঙ্গুর পর অনেকের নানা জটিলতায় ভোগার ঘটনা ঘটছে। তবে এত দীর্ঘ সময় ধরে জটিলতা থাকার ঘটনা খুব কমই পাওয়া যায়।
সুমাইয়ার অবস্থাকে ‘খুব জটিল’ বলে মন্তব্য করেন একুশে পদকপ্রাপ্ত মেডিসিন বিশেষজ্ঞ ও প্রধানমন্ত্রী শেখ হাসিনার ব্যক্তিগত চিকিৎসক ইমেরিটাস অধ্যাপক এ বি এম আবদুল্লাহ।
২৫ ডিসেম্বর সকাল সাড়ে ১০টায় বিএসএমএমইউয়ে গিয়ে দেখা যায়, আইসিইউর সামনে মাদুর পেতে অপেক্ষায় আছেন বিভিন্ন রোগীর স্বজনেরা। সেখানেই বসে দোয়াদরুদ পড়ছিলেন সুমাইয়ার মা মোসাম্মৎ হোসনে আরা। ২২ দিন ধরে সেখানেই রাত-দিন পার করছিলেন তিনি। মাদুরে বালিশ পেতে গায়ে কম্বল জড়িয়ে ঘুমাতেন। সঙ্গে থাকতেন সুমাইয়ার বড় ও ছোট বোন। সুমাইয়ার কথা বলতে গিয়ে ফুঁপিয়ে কাঁদছিলেন মা হোসনে আরা। বললেন, ‘আমার এই কষ্ট কোনো কষ্টই না! আমার মেয়েটা ফিরে আসুক। মেয়েটা অনেক কষ্ট করছে। আল্লাহর কাছে মেয়ের প্রাণ ভিক্ষা চাই!’
এফ এম ইকবাল ও হোসনে আরা দম্পতির তিন মেয়ে ও এক ছেলের মধ্যে দ্বিতীয় ছিলেন সুমাইয়া। মা-বাবা খুলনায় শিপইয়ার্ড এলাকায় বাস করেন। লেখাপড়ার জন্য ঢাকায় বাসা ভাড়া করে থাকতেন সুমাইয়া।
সুমাইয়ার বড় বোন সাদিয়া আফরিনও নিটোরে ফিজিওথেরাপির ছাত্রী। তিনি বিবাহিত। ২৫ ডিসেম্বর হাসপাতালে এ প্রতিবেদককে তিনি জানান, গত ৩০ আগস্ট ডেঙ্গুতে আক্রান্ত হয়ে রাজধানীর শহীদ সোহরাওয়ার্দী মেডিকেল কলেজ হাসপাতালে ভর্তি হন সুমাইয়া। তাঁর অগ্ন্যাশয়ে (প্যানক্রিয়াস) সমস্যা দেখা দেওয়ার পর একটি বেসরকারি হাসপাতালের আইসিইউতে রাখা হয়। সেখানে সুস্থ হওয়ার পর সুমাইয়াকে শ্যামলীর বাসায় নিয়ে আসা হয়। এর ১৮ দিন পর পেটে ব্যথা নিয়ে শেখ রাসেল জাতীয় গ্যাস্ট্রোলিভার ইনস্টিটিউট ও হাসপাতালে ভর্তি করা হয় সুমাইয়াকে। সেখানে কয়েক দিন চিকিৎসা নেওয়ার পর শরীর খারাপ হলে কুর্মিটোলা জেনারেল হাসপাতালে ভর্তি করা হয় তাঁকে। ২০ দিন কুর্মিটোলা জেনারেল হাসপাতালে থাকার পর একটি বেসরকারী হাসপাতালে তাঁকে দেখানো হয়। এরপর তাঁকে শহীদ সোহরাওয়ার্দী হাসপাতালে ভর্তি করা হয় ও পরে গত ৬ নভেম্বর শেখ রাসেল গ্যাস্ট্রোলিভার হাসপাতালে সুমাইয়াকে ভর্তি করা হয় উল্লেখ করে সাদিয়া বলেন, ২০ দিন থাকার পর হাসপাতাল ছাড়ার দিনে সুমাইয়ার ডাবল ভিশন (প্রতিটি জিনিস দুটি করে দেখা) ও মাথা ঘুরানোর সমস্যা দেখা দেয়। তিনি ঘাড় সোজা করতে পারতেন না। একপর্যায়ে খিঁচুনি শুরু হলে সুমাইয়াকে শেখ রাসেল গ্যাস্ট্রোলিভার হাসপাতালের চিকিৎসকেরা ঢাকা মেডিকেল কলেজ হাসপাতালে (ডিএমসিএইচ) নেওয়ার পরামর্শ দেন।
সাদিয়া জানান, ডিএমসিএইচে এক দিন থাকার পর চিকিৎসকেরা জানান, সুমাইয়ার আইসিইউ লাগবে। হাসপাতালে আইসিইউ শয্যা খালি নেই। পরে তাঁকে একটি বেসরকারি হাসপাতালের আইসিইউতে তিন দিন রাখা হয় এবং পরে ২ ডিসেম্বর বিএসএমএমইউর আইসিইউতে স্থানান্তর করা হয়।
বিএসএমএমইউর সি ব্লকের আইসিইউর চিকিৎসা কর্মকর্তা মো. হারুন অর রশিদ প্রথম আলোকে বলছিলেন, ডেঙ্গু-পরবর্তী জটিলতা নিয়ে এই আইসিইউতে অনেক রোগী ভর্তি হয়েছিলেন। কেউ সুস্থ হয়েছেন, কেউবা মারা গেছেন। তবে এত দীর্ঘ সময় ধরে জটিলতায় ভুগছেন, সুমাইয়ার মতো এমন রোগী এখানে পাওয়া যায়নি।
হারুন অর রশিদ বলেন, আগের চিকিৎসাসংক্রান্ত তথ্য থেকে দেখা যাচ্ছে, তিনি (সুমাইয়া) এক্সপ্যান্ডেড ডেঙ্গু সিনড্রোমে ভুগেছেন। তাঁর মস্তিষ্ক, যকৃৎ, ফুসফুস, অগ্ন্যাশয় ও রক্তে সংক্রমণ হয়েছে। তাঁর গ্লাসগো কোমা স্কেল বা জিসিএস (মস্তিষ্কের আঘাতের কারণে কোনো ব্যক্তির চেতনার মাত্রা পরিমাপ) স্বাভাবিক মাত্রা থেকে অর্ধেকে নেমে আসে। রক্তে শ্বেতকণিকা স্বাভাবিকের চেয়ে দ্বিগুণের বেশি হয়। ফলে তাঁকে লাইফ সাপোর্টে রাখা হয়।
ইমেরিটাস অধ্যাপক এ বি এম আবদুল্লাহ ২৫ ডিসেম্বর মুঠোফোনে প্রথম আলোকে বলেন, ডেঙ্গু-পরবর্তী এ ধরনের জটিলতার কিছু ঘটনা ঘটছে। জটিলতাগুলোর ক্ষেত্রে সাধারণত দেখা যায়, কেউ কেউ একাধিকবার হয়তো ডেঙ্গুতে আক্রান্ত হয়েছিলেন। একবার আক্রান্ত হওয়ার বিষয়টি রোগী হয়তো বুঝতেও পারেননি। ফলে দ্বিতীয়বার আক্রান্ত হওয়ার পর অবস্থা জটিল হতে পারে।
এ বি এম আবদুল্লাহ আরও বলেন, অনেকে আক্রান্ত হয়েছেন কি না, বুঝতে না পেরে চিকিৎসা নিতে দেরি করে ফেলেন। এতে বিভিন্ন অঙ্গে রক্ত চলাচলে বিঘ্ন ঘটে, রোগীর অবস্থা জটিল হয়ে যায়। আবার ফ্লুইড ব্যবস্থাপনাসহ (শিরায় স্যালাইন দেওয়া) যে ধরনের চিকিৎসা প্রয়োজন, সে ধরনের চিকিৎসা দেওয়া হচ্ছে কি না, সেটার ওপরও রোগীর সুস্থতা নির্ভর করে।
সুমাইয়াইকে নিয়ে চার মাস ধরে হাসপাতাল থেকে হাসপাতালে ঘুরেছেন স্বজনেরা। এর মধ্যে একটা বড় সময় তাঁকে থাকতে হয় আইসিইউতে।
চিকিৎসার ব্যয় সম্পর্কে জানতে চাইলে ২৫ ডিসেম্বর মা হোসনে আরা প্রথম আলোকে বলেন, ৪ মাসে ১০ লাখ টাকার বেশি খরচ হয়েছে। একটি জমি বিক্রি করা হয়েছে। জমানো টাকা খরচ করা হয়েছে। তবে মেয়ের জীবনের জন্য সম্পদ তাঁদের কাছে তুচ্ছ। তাই আরেকটি জমি বিক্রির চেষ্টা চলছে।
মায়ের বিশ্বাস ছিল, সুমাইয়া সুস্থ হয়ে উঠবেন। হোসনে আরা বলেছিলেন, সুমাইয়া অনেক মেধাবী।
হাসপাতালে ভর্তি থাকার কারণে চতুর্থ বর্ষের পরীক্ষা দিতে পারেননি। হাসপাতালে পড়ার চেষ্টা করতেন।
পরিবার-অন্তঃপ্রাণ সুমাইয়ার সবকিছুই ছিল পরিবার ঘিরে। বাবা কিছু করার আগে সুমাইয়ার সঙ্গে পরামর্শ করতেন। শুরুতে আইসিইউতে থাকার সময় মা-বাবা, ভাই-বোনদের ছুঁয়ে ছুঁয়ে দেখতেন; ‘কলিজা, কলিজা’ বলে ডাকতেন।
সুমাইয়ার মৃত্যুর পর মা হোসনে আরা পুরো ভেঙে পড়েছেন। সুমাইয়ার বড় বোন সাদিয়া গত রোববার মুঠোফোনে প্রথম আলোকে বলেন, সুমাইয়া পুরো পরিবারকে আগলে রাখতেন। এখন সুমাইয়ার শূন্যতায় মাকে কীভাবে সামলাবেন, আর নিজেরাই কিসে সান্ত্বনা খুঁজে পাবেন, সেই অসহায়ত্ব ছিল সাদিয়ার কণ্ঠে।"
2024-01-06 18:24:02,গণিত অলিম্পিয়াডের শেষ সময়ের প্রস্তুতি - ১,"১. কোন একটি বছরের জানুয়ারি মাসের প্রথম দিন শুক্রবার এবং ডিসেম্বর মাসের প্রথম দিন বুধবার হলে ওই বছরে দিনসংখ্যা কত?
২. ২০১৭-কে সবচেয়ে ছোট মৌলিক সংখ্যা দিয়ে গুণ করলে গুণফল কত হবে?
৩. একটি বই রাখার সেলফে কিছুসংখ্যক বই আছে। হিসাব করে দেখা গেল, সেখানে যতগুলো বই আছে, প্রতিটি বইয়ে ততগুলো পৃষ্ঠা রয়েছে। মোট পৃষ্ঠার সংখ্যা ৩ হাজার ২৫ হলে সেখানে কতগুলো বই ছিল?
৪. আজ ২০১৭ সালের কোনো এক শুক্রবার। ৫ বছর পর একই দিন কী বার হবে?
৫. একটি কাঠিকে ৬ ভাগ করতে কয়বার কাটতে হবে।
৬. x=9*9*......*9*9 ( ২০১৭টি ৯ আছে)। x-এর শেষ অঙ্ক কত?
৭. তমাল, দিপু আর সোয়াদের কাছে কিছু ইট আছে যেগুলোর উচ্চতা যথাক্রমে ২, ৩ ও ৫। তারা প্রত্যেকে একটি করে স্তম্ভ বানাতে চায়। দেখা গেল, তমাল আর দিপুর স্তম্ভের উচ্চতা একই। কিন্তু সোয়াদের স্তম্ভের উচ্চতা তাদেরগুলোর চেয়ে ১ ইউনিট নিচু। সোয়াদের কাছে কমপক্ষে কতটা ইট আছে।
৮. তিন মাস বয়স হলেই একজোড়া খরগোশের একজোড়া বাচ্চা হয়। একটি শূন্যদ্বীপে এ রকম একজোড়া খরগোশ রেখে দেওয়া হলো। যদি কোনো খরগোশের মৃত্যু না হয়, তাহলে ১৫ মাস পর ওই দ্বীপে কতটি খরগোশ থাকবে।
৯. রাকিন স্টিকার বিনিময় করতে ভালোবাসে। প্রতিবার ১টি স্টিকারের বদলে সে নতুন ৫টি স্টিকার পায়। শুরুতে যদি তার কাছে ১টি স্টিকার থাকে, তাহলে ১০ বার বদলাবদলির পর তার কাছে কতটি স্টিকার থাকবে?
১০. তন্ময়ের কাছে জামির থেকে ৩৫টি বেলুন কম আছে। হাবিবের বেলুনের সংখ্যা তন্ময়ের বেলুনের ৩ গুণ। হাবিবের কাছে ১০৫টি বেলুন থাকলে, জামির কতটি বেলুন আছে?"
2024-01-02 16:45:55,এলপিজির দাম আবার বাড়ল,"দেশে ভোক্তাপর্যায়ে তরলীকৃত পেট্রোলিয়াম গ্যাসের (এলপিজি) দাম ১২ কেজিতে এবার ২৯ টাকা বাড়িয়েছে বাংলাদেশ এনার্জি রেগুলেটরি কমিশন (বিইআরসি)। এর আগের মাসে এটি ২৩ টাকা বেড়েছিল।
ঘোষিত নতুন দর আজ মঙ্গলবার সন্ধ্যা ছয়টা থেকে কার্যকর হবে। জানুয়ারির জন্য প্রতি ১২ কেজির সিলিন্ডারের দর নির্ধারণ করা হয়েছে ১ হাজার ৪৩৩ টাকা। গত বছরের ডিসেম্বরে দাম ছিল ১ হাজার ৪০৪ টাকা। এলপিজির ১২ কেজি সিলিন্ডার সবচেয়ে বেশি ব্যবহৃত হয় গৃহস্থালির কাজে।
আজ বিইআরসি কার্যালয়ে এক সংবাদ সম্মেলনে নতুন দর জানানো হয়। সংস্থাটি প্রতি মাসেই এলপিজির দাম নির্ধারণ করে। তবে সব জায়গায় কার্যকর হতে দেখা যায় না। বিইআরসির চেয়ারম্যান মো. নূরুল আমিন নতুন এই দর ঘোষণা করেন।
বিশ্ববাজারে এলপিজির দাম অপরিবর্তিত থাকলেও মার্কিন ডলারের বিপরীতে টাকার অবনমনের জন্য দেশের বাজারে দাম বেড়েছে বলে জানিয়েছে বিইআরসি। আমদানিকারক কোম্পানির ইনভয়েস মূল্য থেকে গড় করে পুরো মাসের জন্য ডলারের দাম হিসাব করে বিইআরসি।
২০২১ সালের এপ্রিল মাস থেকে এলপিজির দাম নির্ধারণ করে আসছে বিইআরসি। এলপিজি তৈরির মূল উপাদান প্রোপেন ও বিউটেন বিভিন্ন দেশ থেকে আমদানি করা হয়। প্রতি মাসে এলপিজির এ দুই উপাদানের মূল্য প্রকাশ করে সৌদি আরবের প্রতিষ্ঠান আরামকো। এটি সৌদি কার্গো মূল্য (সিপি) নামে পরিচিত। এই সৌদি সিপিকে ভিত্তিমূল্য ধরে দেশে এলপিজির দাম সমন্বয় করে বিইআরসি।
বিইআরসির নতুন দর অনুযায়ী, বেসরকারি এলপিজির মূল্য সংযোজন করসহ (মূসক/ভ্যাটসহ) দাম নির্ধারণ করা হয়েছে প্রতি কেজি প্রায় ১১৯ টাকা ৪০ পয়সা, যা গত মাসে ছিল ১১৭ টাকা ২ পয়সা। এই হিসাবে বিভিন্ন আকারের এলপিজি সিলিন্ডারের দাম নির্ধারিত হবে।
সরকারি কোম্পানির সরবরাহ করা এলপিজির দাম বাড়ানো হয়নি। আর গাড়িতে ব্যবহৃত এলপিজির (অটো গ্যাস) নতুন দাম নির্ধারণ করা হয়েছে প্রতি লিটার প্রায় ৬৫ টাকা ৭৬ পয়সা, যা এত দিন ছিল ৬৪ টাকা ৪৩ পয়সা।
বাজারে সাড়ে ৫ কেজি থেকে শুরু করে ৪৫ কেজি পর্যন্ত বিভিন্ন আকারের সিলিন্ডার সরবরাহ করা হয়। গৃহস্থালি রান্নার পাশাপাশি রেস্তোরাঁ, পরিবহন, ছোট-বড় শিল্পকারখানায়ও এলপিজি ব্যবহার করা হচ্ছে। এই বাজারের ৯৯ শতাংশের বেশি বেসরকারি খাতের দখলে।"
2024-01-02 15:50:58,পিএসজির মিডফিল্ডারের সঙ্গে প্রেমের গুঞ্জন উড়ালেন এই কোরীয় অভিনেত্রী,
2024-01-02 15:50:55,নরওয়ের স্টাভাঙ্গারের বাংলাদেশিদের বর্ষবিদায়-বর্ষবরণ অনুষ্ঠান,"মনোমুগ্ধকর এবং প্রাঞ্জল সাংস্কৃতিক অনুষ্ঠানসহ ছিল বিভিন্ন ধরনের গেমস। বাচ্চাদের জন্য ছিল ছবি আঁকা। শেষে ছিল জমপেশ খানাপিনা। সবার স্বতঃস্ফূর্ত অংশগ্রহণে আনন্দমুখর অনুভূতি। ধন্যবাদ বাংলাদেশ সোসাইটি অব রোগাল্যান্ড (বিএসআর) সুন্দর এই বর্ষবিদায়/বর্ষবরণ অনুষ্ঠান আয়োজনের জন্য।
আকাশে চলছে আতশবাজির শব্দ আর আলোর ঝলকানি। সবাই উন্মুখ নতুন বছরকে বরণ করে নিতে। নতুন বছর সবার ভালো কাটুক, আনন্দে কাটুক, নিরাপদে কাটুক।"
2024-01-02 15:50:47,প্রশ্নোত্তর (৩-৪) : শখের মৃৎশিল্প | বাংলা - পঞ্চম শ্রেণি,"৩. প্রশ্ন: শখের হাঁড়ি কী রকম?
উত্তর: মাটির তৈরি যেসব শিল্পকর্ম রয়েছে, সেগুলোর মধ্যে শখের হাঁড়ি একটি অন্যতম শিল্পকর্ম। শখের হাঁড়ি বিভিন্ন রকম হয়ে থাকে। কোনো হাঁড়িতে ফুল আঁকা, কোনো হাঁড়িতে পাতা আঁকা আবার কোনো কোনো হাঁড়িতে মাছের ছবি আঁকা। অপূর্ব সুন্দর কারুকাজখচিত এসব হাঁড়ি সহজেই মানুষের দৃষ্টি কেড়ে নেয়। মানুষ শখ করে পছন্দের জিনিস এই সুন্দর হাঁড়িতে রাখে। তাই এই হাঁড়িকে শখের হাঁড়ি বলা হয়। শখের হাঁড়ি দৃষ্টিনন্দন এবং শিল্প-সৌন্দর্য্যে সত্যি অতুলনীয়।
৪. প্রশ্ন: বৈশাখী মেলায় কী কী পাওয়া যায়?
উত্তর: বৈশাখী মেলা বাংলাদেশের অন্যতম সামাজিক উৎসব। বাংলা নববর্ষ উপলক্ষে বাংলাদেশের বিভিন্ন স্থানে এই মেলা বসে। বৈশাখী মেলায় অনেক কিছু পাওয়া যায়। এর মধ্যে উল্লেখযোগ্য হলো মাটির তৈরি নানা বর্ণের, নানা রঙের বিচিত্র হাঁড়ি, মাটির ঘোড়া, হাতি, ষাঁড়, পুতুল, মাছ, বাঁশের তৈরি কুলা, ডালা, ঝুড়ি, চালুন, মাছ ধরার চাঁই, খালই ইত্যাদি। বৈশাখী মেলায় আরও পাওয়া যায় বাঙ্গি, তরমুজ, মুড়ি-মুড়কি, জিলাপি, বাতাসা আর কদমা। এ ছাড়া বৈশাখী মেলার অন্যতম আকর্ষণ হলো নাগরদোলা।
খন্দকার আতিক, শিক্ষক, উইল্​স লিট্​ল ফ্লাওয়ার স্কুল অ্যান্ড কলেজ, ঢাকা"
2024-01-02 19:43:00,ওয়ার্নারের ব্যাগি গ্রিন খুঁজে পেতে সেরা গোয়েন্দা চান পাকিস্তান অধিনায়ক,"শান মাসুদের চোখেমুখে বিস্ময়! এমনটাও হতে পারে! সিডনি টেস্টের আগের দিন সংবাদ সম্মেলনে প্রথমবার পাকিস্তানি অধিনায়ক জানলেন, বিদায়ী টেস্টের আগে ডেভিড ওয়ার্নারের ব্যাগি গ্রিন চুরি হয়েছে। জেনে মাসুদ স্বাভাবিকভাবেই বিস্মিত হয়েছেন। জীবনের শেষ টেস্টের আগে ওয়ার্নার যেন ব্যাগি গ্রিন ফিরে পান, সেজন্য উদ্যোগও নিতে বলেছেন তিনি।
তা সেই উদ্যোগটা কে নেবেন? এটা তো কর্তৃপক্ষেরই নেওয়ার কথা। শান মাসুদ তা সুনির্দিষ্টভাবে বলেও দিয়েছেন, অস্ট্রেলিয়া সরকারের পক্ষ থেকে যেন সারা দেশে এটার খোঁজ লাগানো হয়। এসব সময়ে যা বলাটা মোটামুটি নিয়ম, বলেছেন সেটিও। ওয়ার্নার হারানো ব্যাগি গ্রিন খুঁজে পাবেন, এই আশার কথাও হয়তো এ কারণেই।
এর আগে ইনস্টাগ্রামে আজ মঙ্গলবার সকালে ওয়ার্নার জানিয়েছেন, ‘এটা আমার শেষ অবলম্বন। কিন্তু আমার যে ব্যাকপ্যাকে ব্যাগি গ্রিন ছিল, লাগেজ থেকে সেটা নিয়ে নেওয়া হয়েছে। কয়েক দিন আগে যা মেলবোর্ন বিমানবন্দর থেকে সিডনিতে এসেছে। এটার সঙ্গে আমার আবেগ জড়িত। এটা এমন একটি কিছু, যা আমি ফিরে পেতে চাই।’
ওয়ার্নার প্রয়োজনে ’চোর’কে অন্য একটি ব্যাকপ্যাক দেওয়ার কথাও বলেছেন, ‘যদি এই ব্যাকপ্যাকটিই আপনি চেয়ে থাকেন, আমার কাছে অতিরিক্ত একটা আছে। আপনি কোনো সমস্যায় পড়বেন না, শুধু আমার কিংবা ক্রিকেট অস্ট্রেলিয়ার সঙ্গে যোগাযোগ করুন। আপনি যদি ব্যাগি গ্রিন ফেরত দেন, আমি আপনাকে আমার এই ব্যাকপ্যাক খুশিমনে দিয়ে দেব।’"
2024-01-02 15:49:10,আবারও কল্যাণ পার্টির নির্বাচনী ক্যাম্পে আগুন,"কক্সবাজার-১ (চকরিয়া-পেকুয়া) আসনে কল্যাণ পার্টির প্রার্থী সৈয়দ মুহাম্মদ ইবরাহিমের হাতঘড়ি প্রতীকের আরেকটি নির্বাচনী ক্যাম্পে আগুন দিয়েছে দুর্বৃত্তরা। এ সময় ক্যাম্পের পাহারাদার আবু সালেককে (৫০) দড়ি দিয়ে বেঁধে পাশের একটি খেতে ফেলে দিয়ে যায় দুর্বৃত্তরা। আজ মঙ্গলবার ভোর চারটার দিকে চকরিয়া উপজেলার বিএমচর ইউনিয়নের পুচ্ছালিয়াপাড়ায় এ ঘটনা ঘটে। আবু সালেককে উদ্ধার করে চকরিয়া উপজেলা স্বাস্থ্য কমপ্লেক্সে ভর্তি করা হয়েছে।
এর আগে গত রোববার দিবাগত রাত আড়াইটার দিকে চকরিয়া উপজেলার কৈয়ারবিল ইউনিয়নের খোঁজাখালী এলাকায় সৈয়দ মুহাম্মদ ইবরাহিমের হাতঘড়ি প্রতীকের নির্বাচনী ক্যাম্পে আগুন দেয় দুর্বৃত্তরা।
সরেজমিন দেখা যায়, পুচ্ছালিয়াপাড়া সড়কের পাশে কল্যাণ পার্টির প্রার্থী সৈয়দ মুহাম্মদ ইবরাহিমের হাতঘড়ি প্রতীকের নির্বাচনী ক্যাম্প। ক্যাম্পের কয়েকটি চেয়ার–টেবিল ভেঙে ফেলা হয়েছে। কয়েকটি চেয়ার-টেবিল মাটিতে এলোমেলো অবস্থায় পড়ে আছে। প্যান্ডেলের কয়েকটি কাপড় আগুনে পুড়ে গেছে। কয়েকটি কাপড়, পোস্টার, ব্যানার ফেস্টুন ছিঁড়ে ফেলা হয়েছে।
আহত পাহারাদার আবু সালেক বলেন, ‘ভোর চারটার দিকে ১৫ থেকে ২০ দুর্বৃত্ত ক্যাম্পে আগুন দেয়। এ সময় তারা আমাকে মারধর করে দড়ি দিয়ে বেঁধে পাশের মরিচখেতে ফেলে দেয়। সকাল আটটার দিকে পুলিশ ও স্থানীয় লোকজন আমাকে উদ্ধার করে হাসপাতালে ভর্তি করে।’
বাংলাদেশ কল্যাণ পার্টির দপ্তর সম্পাদক আল আমীন ভূঁইয়া বলেন, একের পর এক আমাদের নির্বাচনী ক্যাম্পে আগুন দেওয়া হচ্ছে। বিষয়টি রিটার্নিং কর্মকর্তাকে আনুষ্ঠানিকভাবে জানানো হয়েছে। আইনশৃঙ্খলা রক্ষাকারী বাহিনীকেও ব্যবস্থা নিতে চিঠি দেওয়া হয়েছে।
চকরিয়া থানার ভারপ্রাপ্ত কর্মকর্তা (ওসি) শেখ মোহাম্মদ আলী বলেন, ঘটনাস্থল পরিদর্শন করে ক্যাম্পে আগুন ও আসবাবপত্র ভাঙচুরের দৃশ্য দেখা গেছে। কারা এই ঘটনা ঘটিয়েছে, তা অনুসন্ধান করা হচ্ছে।"
2024-01-02 15:48:51,সৈয়দপুরে ঘন কুয়াশায় উড়োজাহাজ ওঠানামায় বিঘ্ন,"দুর্যোগপূর্ণ আবহাওয়ার কারণে বেলা ১টা ৩০ মিনিট পর্যন্ত সৈয়দপুরে বিমান উড্ডয়ন ও অবতরণ করেনি। ঘন কুয়াশার কারণে সকালের তিনটি ফ্লাইট ঢাকা থেকে ছেড়ে আসতে পারেনি। দুপুর পেরিয়ে গেলেও কুয়াশা সরে গিয়ে আকাশ পরিষ্কার হয়ে ওঠেনি। সকালে দৃষ্টিসীমা (ভিজিবিলিটি) ছিল মাত্র ৫০০ মিটার, যা বেলা দেড়টায় বেড়ে দাঁড়ায় ৭০০–তে। নিয়ম অনুযায়ী, রানওয়েতে দুই হাজার মিটার দৃষ্টিসীমায় ফ্লাইট ওঠানামা করতে পারে। বিকেল নাগাদ আকাশ পরিষ্কার হবে বলে বিমানবন্দর সূত্রে জানা গেছে।
সৈয়দপুর বিমানবন্দরের ব্যবস্থাপক সুপ্লব কুমার ঘোষ বলেন, আবহাওয়ায় বিমানের সিডিউলের কিছুটা বিপর্যয় হয়েছে। তবে কোনো ফ্লাইট বাতিল করা হয়নি। আবহাওয়া একটু ভালো হলে বিমান চলাচল স্বাভাবিক হবে।
উড়োজাহাজ ওঠানামা ব্যাহত হওয়ায় বিমানবন্দর লাউঞ্জে শতাধিক যাত্রী আটকা পড়ে আছেন। সকালে তাঁরা এসেছিলেন বিমান ধরতে। কিন্তু এসে দেখেন, সৈয়দপুর বিমানবন্দরের ল্যান্ডিং ট্যাক্সিওয়েতে কোনো বিমান নেই। ডোমারের এক যাত্রী সরাফত হোসেন বলেন, ‘দাপ্তরিক কাজে ঢাকা যেতে হচ্ছে। কিন্তু সৈয়দপুরে এসে দেখি বিমান নেই। তাই দুর্ভোগে পড়েছি।’ তাঁর মতো অনেক যাত্রী আটকে পড়েন বিমানবন্দরে।"
2024-01-02 15:46:17,ইকোনমিস্টকে জেলেনস্কি: ক্রিমিয়ায় রাশিয়ার সক্ষমতা কমানো ইউক্রেনের এ বছরের অগ্রাধিকার,"প্রায় দুই বছর ধরে চলা রাশিয়া–ইউক্রেন যুদ্ধে রুশবাহিনী জয় পেয়ে গেছে—এমন ধারণাকে নাকচ করে দিয়েছেন ইউক্রেনের প্রেসিডেন্ট ভলোদিমির জেলেনস্কি। তিনি বলেছেন, এটা শুধুই ‘ভাবনা’; বরং যুদ্ধক্ষেত্রে রাশিয়াকে এখনো বড় ধরনের ক্ষতির মুখোমুখি হতে হচ্ছে।
ব্রিটিশ সংবাদমাধ্যম ইকোনমিস্টকে দেওয়া এক সাক্ষাৎকারে জেলেনস্কি এসব কথা বলেন। সাক্ষাৎকারটি গতকাল সোমবার প্রকাশিত হয়েছে।
যদিও ইউক্রেনের প্রেসিডেন্ট তাঁর দাবির পক্ষে কোনো প্রমাণ তুলে ধরেননি। চলতি বছর যুদ্ধে ইউক্রেনের অগ্রাধিকার নিয়েও কথা বলেন তিনি।
জেলেনস্কি বলেন, ২০২৪ সালে ক্রিমিয়ায় রাশিয়ার সক্ষমতা কমানো তাঁর দেশের অগ্রাধিকার হবে। এর কারণ দুটি। এক. ক্রিমিয়া থেকে ইউক্রেনে হামলা কমিয়ে আনা। দুই. ইউক্রেনের পূর্বাঞ্চলীয় রণক্ষেত্রের গুরুত্বপূর্ণ শহরগুলো সুরক্ষিত রাখা।
গত মাসে রাশিয়ার প্রেসিডেন্ট ভ্লাদিমির পুতিন বলেছিলেন, রণক্ষেত্রে রুশবাহিনীর অবস্থান ক্রমে জোরদার হচ্ছে। তাই চূড়ান্ত লক্ষ্য অর্জন না হওয়া পর্যন্ত সেনা অভিযান অব্যাহত রাখা হবে। চূড়ান্ত লক্ষ্য হিসেবে ইউক্রেনকে ‘নাৎসিমুক্ত করা, সামরিকায়নের পথ থেকে সরিয়ে আনা এবং দেশটিকে নিরপেক্ষ অবস্থানে ফেরানোর’ কথা পুনর্ব্যক্ত করেন পুতিন।
জেলেনস্কির সাম্প্রতিক মন্তব্যের বিষয়ে প্রতিক্রিয়া জানতে সংশ্লিষ্ট রুশ কর্মকর্তাদের সঙ্গে রয়টার্সের পক্ষ থেকে যোগাযোগ করা হয়েছিল। তবে সাড়া পাওয়া যায়নি।"
2024-01-02 16:44:55,কনটেইনার ডিপোর ব্যবসা কমে গেছে,"রপ্তানি ছাড়াও ৩৮ ধরনের আমদানি পণ্যবাহী কনটেইনার চট্টগ্রাম বন্দর থেকে ডিপোতে এনে খালাস করতে হয়। খালি কনটেইনারও সংরক্ষণ করে ডিপোগুলো। এসব সেবার বিনিময়ে কনটেইনারপ্রতি নির্ধারিত মাশুল আদায় করে ডিপোগুলো। আমদানি-রপ্তানি কনটেইনার পরিবহন কমে গেলে ডিপোর মাশুল আদায় কমে যায়।
জানতে চাইলে কনটেইনার ডিপো সমিতির সভাপতি নুরূল কাইয়ূম খান প্রথম আলোকে বলেন, বিদায়ী বছরে ডিপোতে কনটেইনার ব্যবস্থাপনার সংখ্যা কমেছে। খরচও বেড়ে গেছে। সব মিলিয়ে ডিপোর ব্যবসায় এখন মন্দা চলছে।
কনটেইনার ডিপো সমিতির হিসাবও এ ব্যবসায় নিয়োজিত ১৯টি ডিপোর মধ্যে দুটি এখনো আমদানি-রপ্তানি পণ্য ব্যবস্থাপনা শুরু করেনি। বাকি ১৭টি ডিপোর মধ্যে তিনটির ব্যবসা বেড়েছে। বাকি ১৪টির ব্যবসা কমেছে। এই তালিকায় রয়েছে শীর্ষ পাঁচটি কনটেইনার ডিপোও।"
2024-01-02 15:41:10,ভোটের দিন প্রাইভেট কার ও গণপরিবহন চলবে,"ভোটের দিন প্রাইভেট কার, সিএনজিচালিত অটোরিকশা ও গণপরিবহন চলাচলে নিষেধাজ্ঞা থাকবে না বলে জানিয়েছেন স্বরাষ্ট্র মন্ত্রণালয়ের জননিরাপত্তা বিভাগের সিনিয়র সচিব মো. মোস্তাফিজুর রহমান। তিনি বলেন, ‘এবার আমরা যে সার্কুলার (বিজ্ঞপ্তি) দিয়েছি নির্বাচন কমিশনের (ইসি) মতামত নিয়ে, সেখানে যানবাহনের ওপর আগে যে নিষেধাজ্ঞা ছিল, সেটা এবার শিথিল করা হয়েছে।’
দ্বাদশ জাতীয় সংসদ নির্বাচন উপলক্ষে আজ মঙ্গলবার নির্বাহী ম্যাজিস্ট্রেটদের প্রশিক্ষণ কর্মসূচির উদ্বোধন অনুষ্ঠানে মোস্তাফিজুর রহমান এসব কথা বলেন।
যানবাহনের ওপর নিষেধাজ্ঞা শিথিলের কারণ প্রসঙ্গে মোস্তাফিজুর রহমান বলেন, বর্তমান প্রেক্ষাপটে একজন মানুষের ভোটকেন্দ্রে যেতে তাঁর একটা যানবাহন লাগে। যেসব যানবাহন মানুষের দৈনন্দিন কাজে ব্যবহৃত হয়, সেগুলোকে অ্যালাউ (চলাচলের অনুমতি) করা হয়েছে। এটা সার্কুলার হয়তো পেয়ে যাবেন এবং প্রাইভেট কার অ্যালাউড, সিএনজিচালিত অটোরিকশা অ্যালাউড। মোটরসাইকেল, মাইক্রোবাস এবং আরও কিছু যানবাহনের ওপর নিষেধাজ্ঞা থাকবে।
রেগুলার রুটের বাস ও পাবলিক সার্ভিস বাসও (গণপরিবহন) এবার চলাচল করবে উল্লেখ করে সচিব বলেন, ভোটারদের যাতায়াতে বাধা থাকলে তাঁরা ভোটকেন্দ্রে যাবেন না। ঢাকায় প্রাইভেট কার বন্ধ রাখা হলে মানুষ ভোটকেন্দ্রে ভোট দিতে যাবেন না।
এর আগে ২৪ ডিসেম্বর ইসি জানিয়েছিল, দ্বাদশ জাতীয় সংসদ নির্বাচন উপলক্ষে ৬ জানুয়ারি দিবাগত মধ্যরাত থেকে ৭ জানুয়ারি দিবাগত মধ্যরাত ১২টা পর্যন্ত কয়েক ধরনের যান চলাচলের ওপর নিষেধাজ্ঞা আরোপের সিদ্ধান্ত নেওয়া হয়েছে। এসব যানবাহনের মধ্যে আছে ট্যাক্সি ক্যাব, পিকআপ, মাইক্রোবাস ও ট্রাক। তবে কিছু ক্ষেত্রে এসব যান চলাচলে শিথিলতা থাকবে।
এ ছাড়া ৫ জানুয়ারি দিবাগত মধ্যরাত থেকে ৮ জানুয়ারি মধ্যরাত পর্যন্ত মোটরসাইকেল চলাচলে নিষেধাজ্ঞা থাকবে, তবে রিটার্নিং কর্মকর্তার অনুমোদন সাপেক্ষে সাংবাদিক, পর্যবেক্ষক অথবা জরুরি কোনো কাজে ব্যবহৃত মোটরসাইকেল চলাচল করবে।"
2024-01-02 15:40:33,"৪৬তম বিসিএসে আবেদন কত, জানাল পিএসসি","৪৬তম বিসিএসে আবেদনের সময় গত রোববার শেষ হয়েছে। সরকারি কর্ম কমিশন (পিএসসি) বলছে, বিসিএসের পরীক্ষাপদ্ধতিতে পরিবর্তন, একসঙ্গে বসা বন্ধ করা ও দেখাদেখি বন্ধ করায় কিছু পরীক্ষার্থী হয়তো আবেদনের আগ্রহ হারাতে পারেন। কেননা, এখন পরীক্ষার বিষয়ে কঠোর পিএসসি।
এ বিষয়ে জানতে চাইলে পিএসসির একাধিক সদস্য আজ মঙ্গলবার প্রথম আলোকে বলেন, ৪৬তম বিসিএসে ৩ লাখ ২৫ হাজার ৬০৮টি আবেদন জমা পড়েছে। আবেদন কি কিছুটা কম, জানতে চাইলে পিএসসির ওই সদস্য বলেন, প্রকৃত প্রার্থীরাই আবেদন করছেন। আগে দেখাদেখি, কথা বলাবলি—এসব সুযোগ নিতে আবেদনকারীরা নানাভাবে তৎপর ছিলেন। পিএসসি সেই তৎপরতা একেবারে বন্ধ করেছে। কোনোভাবেই রেজিস্ট্রেশন করে বা টাকা জমা দিয়ে পাশাপাশি বসার সুযোগ নেই। আবার ঘাড় ঘুরালেই খাতা নেওয়ার নিয়ম করা হয়েছে। এ ছাড়া কথা বললে সঙ্গে সঙ্গেই ব্যবস্থা ও পরীক্ষকদের বেশি তৎপরতার ওপর জোর দেওয়া হয়েছে। পিএসসির এসব উদ্যোগ সম্পর্কে অনেকে জেনেছেন, তাই শুধু পরীক্ষা দেওয়ার জন্য পরীক্ষা দেওয়ার নীতি থেকে বেরিয়ে আসতে চাইছেন পরীক্ষার্থীরা। এসব কারণে আবেদন কিছুটা কম এসেছে বলে মনে করেন ওই সদস্য।
কিছু পরীক্ষার্থী বলেন, বিসিএসের বিপুল পরিমাণ আগ্রহে ভাটা পড়েছে। এর অন্যতম কারণ সময় বেশি লাগা। একেকটি বিসিএসে গড়ে চার বছর সময় লাগে। এ সময়ে অন্য চাকরিও করা কঠিন। তাই অনেকে এ দীর্ঘ সময়ের বৃত্ত থেকে বেরিয়ে আসতে চাইছেন, তাই বিসিএসে এবারে আবেদনে আগ্রহ কম বলে মনে করা হচ্ছে।
ঢাকা বিশ্ববিদ্যালয় থেকে পাস করা তরুণ সাব্বির হোসেন বলেন, ‘বিসিএসের চাকরি পেতে অন্তত পাঁচ ধাপে নানাভাবে পরীক্ষায় অংশ নিতে হয়। দীর্ঘ সময় ধরে পরীক্ষা হয়। এই বড় সময়ে অন্য কিছু করা যায় না। তাই আমি বিসিএসের বৃত্ত থেকে বেরিয়ে ব্যাংকের চাকরির পরীক্ষা দিচ্ছি। এখানে বেতনও ভালো, সময় তুলনামূলক কম লাগে।’"
2024-01-02 15:37:03,মহাবিশ্বের কেন্দ্র কোথায়,"উত্তর: মহাবিশ্বের কোনো কেন্দ্র নেই!
বিস্তারিত…
১৩৮০ কোটি বছর আগে মহাবিশ্বের জন্ম। বিজ্ঞানীরা এ ঘটনার নাম দিয়েছেন বিগ ব্যাং। অসীম ঘনত্বের বিন্দু থেকে বিস্ফোরণের মধ্য দিয়ে মহাবিশ্বের যাত্রা শুরু। তার পর থেকে মহাবিশ্ব বাড়ছেই। মজার বিষয় হলো, এ বিস্ফোরণের কোনো কেন্দ্র নেই। তুমি মহাবিশ্বের যেখানেই যাও না কেন, মহাবিশ্বকে প্রসারিত হতে দেখবে। দেখবে মহাকাশের সবকিছু তোমার থেকে দূরে সরে যাচ্ছে!
মহাবিশ্বকে একটা ফোলানো বেলুন হিসেবে কল্পনা করা যাক। তুমি বা আমি এই বেলুনের ওপর একটি বিন্দু। চারপাশে আছে আরও অনেক গ্রহ, নক্ষত্র, গ্যালাক্সি। সেগুলোও বিন্দু হিসেবে দাগ দিয়ে রাখি। এখন বেলুনকে আরও যত ফোলানো হবে, বিন্দুগুলো ততই একটা থেকে আরেকটা সমান হারে দূরে সরতে থাকবে। যে বিন্দুতেই থাকো না কেন, তোমার কাছে মনে হবে, মহাবিশ্ব এখান থেকেই প্রসারিত হচ্ছে। এভাবে মহাবিশ্বের কোনো কেন্দ্র খুঁজে পাওয়া যাবে না।"
2024-01-02 15:51:13,বাংলাদেশ ‘বিচ্ছিন্ন’ হওয়ার শঙ্কা কেন,"সংবিধান অনুযায়ী, নির্বাচন করার জন্যই বাংলাদেশে একটি নির্বাচন কমিশন গঠিত হয়ে থাকে। আগে নির্বাচন কমিশন গঠনের জন্য কোনো আইন ছিল না। এবার আমরা আইন করে একটি নির্বাচন কমিশন গঠন করেছি। অতএব, এই নির্বাচন কমিশনকে ‘বেআইনি’ বলা যাবে না।
নির্বাচন কমিশনের কাজ হলো নির্বাচন করা। সেটি হোক রাষ্ট্রপতি নির্বাচন, জাতীয় সংসদ নির্বাচন কিংবা স্থানীয় সরকার নির্বাচন। তবে স্থানীয় সরকার সংস্থার নির্বাচন করার ক্ষেত্রে আবার সরকারের অনুমোদনের প্রয়োজন হয়। রাষ্ট্রপতি নির্বাচন নিয়ে কখনোই বড় সমস্যায় পড়তে হয়নি তাদের। বেশির ভাগ সময়ই একক প্রার্থী ছিলেন।
সংসদীয় ব্যবস্থা চালুর পর একবারই রাষ্ট্রপতি পদে প্রতিদ্বন্দ্বিতা হয়েছিল ১৯৯১ সালে। সেবার বিএনপির মনোনীত প্রার্থী আবদুর রহমান বিশ্বাসের বিপরীতে বিরোধী দলের প্রার্থী ছিলেন বদরুল হায়দার চৌধুরী। আবদুর রহমান বিশ্বাস ১৭২–৯২ ভোটে জয়ী হয়েছিলেন।
সবচেয়ে বেশি বিপত্তি ও বিতর্ক জাতীয় সংসদ নির্বাচন নিয়ে। খুব কম নির্বাচন কমিশনই নির্বাচন করার পর ফুলের মালা পেয়েছে। বরং তাদের কপালে নিন্দামন্দই বেশি জুটেছে।
এই প্রেক্ষাপটে বর্তমান নির্বাচন কমিশনের পদাধিকারী ব্যক্তিরা যে ভীষণ পেরেশানিতে আছেন, সেটি তাঁদের বক্তৃতা–বিবৃতিতে বোঝা যায়। একটি সুষ্ঠু, অবাধ ও শান্তিপূর্ণ নির্বাচন করার তথা ভোটারদের ভোটাধিকার রক্ষার জন্যই নির্বাচন কমিশন, নির্বাচনী আচরণবিধি, রিটার্নিং কর্মকর্তা, পোলিং এজেন্ট ইত্যাদি।
প্রধান নির্বাচন কমিশনার (সিইসি) ও তাঁর সহকর্মীরা একটি ‘সুষ্ঠু’ নির্বাচনের জন্য প্রতিদিনই বক্তৃতা দিয়ে বেড়াচ্ছেন। কিন্তু সুষ্ঠু নির্বাচনের প্রাথমিক যে পূর্বশর্ত, সেটাই এবার অনুপস্থিত। নির্বাচনটি হচ্ছে প্রতিযোগিতাহীন। বাতি জ্বালিয়ে বিরোধী দলের প্রার্থী খুঁজতে হচ্ছে।
নির্বাচন কমিশনের মূল কাজ ভোটারদের ভোটাধিকার নিশ্চিত করা। কত শতাংশ ভোট পড়ল, কত ভাগ জালভোট শনাক্ত করা হলো, তার চেয়েও গুরুত্বপূর্ণ প্রশ্ন হলো, দেশের প্রায় ১২ কোটি ভোটারকে নির্বাচনী প্রক্রিয়ার মধ্যে আনা গেল কি না?
দেশের দুই প্রধান দলের মধ্যে বিএনপি একটি। নির্বাচনে তাদের অনুপস্থিতি মানে ভোটারদের একটি অংশ এই নির্বাচনী প্রক্রিয়ার বাইরে থাকা।
সব দলের অংশগ্রহণে নির্বাচন করতে যে নির্বাচন কমিশনের চেষ্টা ছিল না, সে কথা আমরা বলছি না। অবশ্যই চেষ্টা ছিল। কিন্তু আমাদের রাজনীতি এতটাই বিভাজিত যে তারা একে অপরের ছায়া মাড়াতেও রাজি নয়।
এ অবস্থায় সব দলকে নিয়ে নির্বাচন করা কঠিনই বটে। ফলে নির্বাচন কমিশন ‘সত্য যে কঠিন কঠিনেরে ভালোবাসিলাম’–এর পথে না গিয়ে সহজ পথই বেছে নিয়েছে। রকিব ও হুদা কমিশনও তাই করেছিল।
প্রধান নির্বাচন কমিশনার ও তাঁর সহযোগীদের কণ্ঠে যে আমরা উৎকণ্ঠার কথা শুনি, তারও পেছনের কারণ হলো সব দলকে নির্বাচনে নিয়ে আসতে না পারা। তাদের কাছে এখন যে চাওয়া, তা হলো রাজনৈতিক দলের একাংশকে বাদ দিয়ে যে নির্বাচন হচ্ছে, সেটাকে যতটা সম্ভব সুষ্ঠু ও পরিচ্ছন্ন দেখানো। তবে তাঁরা এ কথাও বলেছেন, ‘নির্বাচন সুষ্ঠু হবে কি না, সেটা নির্ভর করবে প্রতিদ্বন্দ্বী প্রার্থীদের আচরণের ওপর।’
আমাদের রাজনীতি যে কত অসহিষ্ণু ও অসংযত, তা আওয়ামী লীগের নৌকাধারী ও স্বতন্ত্র (কেউ কেউ একে ডামি বা বিকল্প প্রার্থী বলেন) প্রার্থীদের পরস্পরের প্রতি ভাষা ব্যবহার থেকেই স্পষ্ট। এখানে স্বাধীনতার পক্ষ-বিপক্ষ, দলের নীতি–আদর্শ কর্মসূচি কোনো বিষয় নয়। বিষয় হলো নিজের জয় নিশ্চিত করা।
বর্তমান সংসদের একজন হুইপ এবার দলের মনোনয়ন না পেয়ে স্বতন্ত্র প্রার্থী হিসেবে প্রতিদ্বন্দ্বিতা করছেন। নৌকার প্রার্থীর সমর্থকেরা তাঁর পরিবারের সদস্যদের হামলা করে আহত করেছেন। তাঁদের দাবি, পাঁচ বছর হুইপ সাহেব এলাকার জনগণের ওপর যে অত্যাচার–নির্যাতন করেছেন, তার ‘ফল’ পেয়েছেন।
কেবল ওই আসন নয়, অনেক আসনেই নৌকার প্রার্থীর সমর্থকেরা স্বতন্ত্র প্রার্থীর সমর্থকদের ওপর হামলে পড়ার কারণ, তাঁদের বিনা প্রতিদ্বন্দ্বিতায় নির্বাচিত হওয়ার সুযোগ নষ্ট হয়েছে।
নির্বাচন নিয়ে প্রধান নির্বাচন কমিশনার ও তাঁর সহযোগীরা অনেক কথাই বলেছেন। কিন্তু নির্বাচন কমিশনার মো. আনিছুর রহমানের কথাটি খুবই তাৎপর্যপূর্ণ। একই সঙ্গে উদ্বেগজনকও।
গত বছরের শেষদিন ৩১ ডিসেম্বর রাজধানীর বঙ্গবন্ধু আন্তর্জাতিক সম্মেলন কেন্দ্রে নির্বাহী ম্যাজিস্ট্রেটদের প্রশিক্ষণ কার্যক্রমের উদ্বোধন অনুষ্ঠানে বিশেষ অতিথির বক্তব্যে তিনি বলেন, নির্বাচন সুষ্ঠু না হলে বাংলাদেশ বিচ্ছিন্ন হয়ে যেতে পারে।
তাঁর ভাষ্য, ‘সমগ্র বিশ্ব আমাদের দিকে তাকিয়ে আছে। আমরা যদি অবাধ, সুষ্ঠু ও নিরপেক্ষ নির্বাচন করতে না পারি, তাহলে আমাদের ভবিষ্যৎ অনিশ্চিত। বাংলাদেশের আর্থিক, সামাজিক, ব্যবসায়িকসহ সবকিছু থমকে যাওয়ার আশঙ্কা রয়েছে। মাত্র ছয় দিন বাকি। সপ্তম দিন দ্বাদশ জাতীয় সংসদ নির্বাচন অনুষ্ঠিত হবে। আমরা শুধু আমাদের দৃষ্টিতে এই নির্বাচনকে অবাধ, সুষ্ঠু ও নিরপেক্ষ নির্বাচন বললেই হবে না।’
ইসি আনিছুর রহমানের বক্তব্য বিশ্লেষণ করলে আমরা দেখতে পাই, তিনি বহির্বিশ্ব থেকে বাংলাদেশ বিচ্ছিন্ন হয়ে যাওয়ার আশঙ্কা করছেন। বাংলাদেশ আর্থিক, সামাজিক ও ব্যবসায়িকভাবে থমকে যাওয়ারও অশনিসংকেত দিয়েছেন। এত দিন ভোট বর্জনকারীরাই এসব কথা বলতেন।
সরকারের মন্ত্রী ও আওয়ামী লীগের বড় নেতারা যখন নির্বাচনের পর সবকিছু ঠিক হয়ে যাবে এবং বন্ধুদেশগুলোর সঙ্গে কোনো সমস্যা হবে না বলে দেশবাসীকে আশ্বস্ত করছেন, তখন ইসি আনিছুর রহমানের কথায় এই শঙ্কা কেন?
এ বিষয়ে তাঁর কাছে কি নির্দিষ্ট কোনো তথ্য আছে? তবে সুষ্ঠু নির্বাচন বলতে কমিশনের পদাধিকারী ব্যক্তিরা যা বোঝান, বহির্বিশ্ব নিশ্চয়ই সেভাবে বুঝবে না। তাদের কাছে সুষ্ঠু নির্বাচন হলো অনেকের মধ্যে একজনকে বাছাই করার সুযোগ। যেখানে ভোটের আগেই ফল জানা যায়, সেটিকে আর যা–ই হোক, আন্তর্জাতিক মাপকাঠিতে সুষ্ঠু নির্বাচন বলা যাবে না।
● সোহরাব হাসান প্রথম আলোর যুগ্ম সম্পাদক ও কবি
[email protected]"
2024-01-02 15:34:13,"সুনামগঞ্জে গাছের সঙ্গে পিকআপের ধাক্কা, নিহত ৩","সুনামগঞ্জ-সিলেট সড়কের জয়কলস হাইওয়ে পুলিশের দায়িত্বপ্রাপ্ত কর্মকর্তা আবদুল কবির জানান, পিকআপে মাছ ছিল। সকালে সুনামগঞ্জের জামালগঞ্জ উপজেলা থেকে পিকআপটি মাছ নিয়ে সিলেটে যাচ্ছিল। পথে বড়কাপন এলাকায় গিয়ে নিয়ন্ত্রণ হারিয়ে সড়কের পাশের একটি গাছের সঙ্গে ধাক্কা লেগে পিকআপটি দুমড়েমুচড়ে যায়। এতে ঘটনাস্থলেই মারা যান পিকআপে থাকা তিনজন।
আবদুল কবির আরও জানান, সকাল সাড়ে ছয়টার দিকে এ ঘটনা ঘটে। তখন কুয়াশা ছিল। এ কারণে হয়তো পিকআপের চালক নিয়ন্ত্রণ হারিয়ে ফেলতে পারেন। লাশগুলো উদ্ধার করে ময়নাতদন্তের জন্য সুনামগঞ্জ সদর হাসপাতালের মর্গে পাঠানো হয়েছে।"
2024-01-02 15:29:05,গাজীপুর-৪: আলমের প্রার্থিতার বিরুদ্ধে সিমিনের আবেদন খারিজ,"ঋণখেলাপের অভিযোগে আলমের মনোনয়নপত্র বাতিল ঘোষণা করেছিলেন গাজীপুরের রিটার্নিং কর্মকর্তা। এর বিরুদ্ধে নির্বাচন কমিশনে (ইসি) আপিল করেছিলেন আলম, যা গত ১৩ ডিসেম্বর খারিজ হয়। এর বৈধতা নিয়ে ও প্রার্থিতা ফিরে পেতে তিনি হাইকোর্টে রিট করেন। হাইকোর্ট রিটটি সরাসরি খারিজ করে দেন। এ আদেশের বিরুদ্ধে ও প্রার্থিতা ফিরে পেতে আপিল বিভাগে আবেদন করেন আলম, যা ১৯ ডিসেম্বর চেম্বার আদালতে শুনানির জন্য ওঠে। সেদিন শুনানি নিয়ে আদালত স্বতন্ত্র প্রার্থী আলমের মনোনয়নপত্র গ্রহণ করে তাঁকে প্রতীক বরাদ্দ দিতে ইসিকে নির্দেশ দেন। এর ফলে তাঁর নির্বাচনে অংশ নেওয়ার পথ খোলে।
যে আবেদনের পরিপ্রেক্ষিতে আলমের নির্বাচনে অংশ নেওয়ার পথ খোলে, তাতে পক্ষভুক্ত হতে এবং ১৯ ডিসেম্বরের আদেশ প্রত্যাহার চেয়ে আপিল বিভাগে আবেদন করেন সিমিন হোসেন রিমি। এই আবেদন ২৭ ডিসেম্বর আপিল বিভাগের চেম্বার আদালতে শুনানির জন্য ওঠে। সেদিন আদালত তাঁর (সিমিন) পক্ষভুক্ত হওয়ার আবেদন মঞ্জুর করেন। আপিল বিভাগের পূর্ণাঙ্গ বেঞ্চে আবেদন শুনানির জন্য ২ জানুয়ারি (আজ) তারিখ ধার্য করে আদেশ দেন। এর ধারাবাহিকতায় আজ বিষয়টি ওঠে।"
2024-01-02 21:44:02,একঝলক (২ জানুয়ারি ২০২৪),
2024-01-02 15:00:00,"বার্গার বানাতে পারেন মাশুরুম দিয়ে, দেখে নিন রেসিপি","প্রণালি: মাশরুম সসের জন্য প্যানে মাখন নিয়ে পেঁয়াজকুচি, রসুনকুচি কিছুক্ষণ ভেজে নিন। মাশরুমগুলো দিয়ে দিন। লবণ, গোলমরিচের গুঁড়া ও গরমমসলার গুঁড়া দিয়ে কিছুক্ষণ নেড়ে দিন। এতে ময়দা দিয়ে ভাজতে হবে। এরপর চিকেন স্টক দিয়ে ভালো মতো নেড়ে নিন। কিছুক্ষণ রান্না করুন। যখন কিছুটা ঘন হয়ে আসবে, ক্রিম দিয়ে ভালো করে কিছুক্ষণ নেড়ে নিন। আরও কিছুটা ঘন করে নামিয়ে নিন।
প্যাটির সব উপকরণ ভালোভাবে মাখিয়ে নিন। ৪ ভাগে ভাগ করুন। গোল গোল প্যাটি বানিয়ে নিন। অল্প তেল দিয়ে দুই দিকে ভালোভাবে ভেজে নিন। কেউ চাইলে গ্রিলারেও গ্রিল করে নিতে পারেন।
বার্গার সসের জন্য সব উপকরণ একসঙ্গে মিশিয়ে নিন।
প্রতিটি বার্গার বানের নিচের বানে অল্প বার্গার সস ও শর্ষেবাটা দিন। তারপর পনির স্লাইস দিয়ে দিন। লেটুসপাতা দিয়ে একটি করে প্যাটি এবং কিছুটা করে মাশরুম সস দিন। এর ওপর টমেটো আর পেঁয়াজকুচিও দিন। বার্গার বানের ওপরের বানে মেয়নিজ লাগিয়ে পরিবেশন করুন।"
2024-01-02 14:59:27,ফরিদপুর-৩: শামীমের প্রার্থিতার বিরুদ্ধে এ কে আজাদের আবেদনের শুনানি পেছাল,"এর আগে শামীম হকের মনোনয়নপত্র বৈধ ঘোষণা করেন রিটার্নিং কর্মকর্তা। তবে তাঁর প্রার্থিতা চ্যালেঞ্জ করে নির্বাচন কমিশনে (ইসি) আপিল করেন স্বতন্ত্র প্রার্থী এ কে আজাদ। আপিলে দাবি করা হয়, শামীম হক নেদারল্যান্ডসের নাগরিক। শুনানি শেষে ইসি আপিল মঞ্জুর করে সিদ্ধান্ত দেয়। ফলে শামীম হকের প্রার্থিতা বাতিল হয়। এর বৈধতা নিয়ে প্রার্থিতা ফিরে পেতে শামীম হক ১৭ ডিসেম্বর রিট করেন। হাইকোর্ট রিটটি সরাসরি খারিজ করে দেন।
হাইকোর্টের আদেশের বিরুদ্ধে আপিল বিভাগে আবেদন করেন শামীম হক, যার ওপর ১৯ ডিসেম্বর চেম্বার আদালতে শুনানি হয়। সেদিন চেম্বার আদালত শামীম হকের মনোনয়ন বৈধ ঘোষণা করে রিটার্নিং কর্মকর্তার সিদ্ধান্ত বহাল রাখেন। তাঁর প্রার্থিতা বাতিল করে নির্বাচন কমিশনের (ইসি) সিদ্ধান্ত এবং রিট খারিজ করে হাইকোর্টের দেওয়া আদেশ স্থগিত করে শামীম হককে প্রতীক বরাদ্দ দিতে নির্দেশ দেন। ফলে তাঁর নির্বাচনে অংশ নেওয়ার পথ খোলে।
তবে স্বতন্ত্র প্রার্থী এ কে আজাদ ১৯ ডিসেম্বর দেওয়া আদেশ প্রত্যাহার চেয়ে আপিল বিভাগে আবেদন করেন। এ কে আজাদের করা আবেদন ২১ ডিসেম্বর আপিল বিভাগের চেম্বার আদালতে শুনানির জন্য ওঠে। সেদিন চেম্বার আদালত আবেদনটি আপিল বিভাগের পূর্ণাঙ্গ বেঞ্চে ২ জানুয়ারি শুনানির জন্য নির্ধারণ করেন। এর ধারাবাহিকতায় আজ বিষয়টি শুনানির জন্য ওঠে।
আদালতে এ কে আজাদের পক্ষে জ্যেষ্ঠ আইনজীবী তানজিব উল আলম চলতি সপ্তাহ পর্যন্ত সময় চান। আদালত তা মঞ্জুর করেন। এ সময় শামীম হকের শুনানিতে ছিলেন জ্যেষ্ঠ আইনজীবী শাহ মঞ্জুরুল হক ও আইনজীবী এম হারুনুর রশীদ খান।"
2024-01-02 15:14:10,ড. ইউনূসকে দোষী সাব্যস্ত করা বাংলাদেশের মানবাধিকারের অবরুদ্ধ দশার প্রতীক: অ্যামনেস্টি,"শ্রম আইন লঙ্ঘনের অভিযোগে কলকারখানা ও প্রতিষ্ঠান পরিদর্শন অধিদপ্তরের করা মামলায় গ্রামীণ টেলিকমের চেয়ারম্যান মুহাম্মদ ইউনূসসহ চারজনকে গতকাল ছয় মাস করে কারাদণ্ড দিয়েছেন ঢাকার তৃতীয় শ্রম আদালত। একই সঙ্গে প্রত্যেককে ৩০ হাজার টাকা জরিমানা করা হয়েছে।
অ্যামনেস্টি বলেছে, মুহাম্মদ ইউনূসের বিরুদ্ধে যে অস্বাভাবিক গতিতে বিচারকাজ সম্পন্ন হয়েছে, তা বাংলাদেশের অন্যান্য শ্রম অধিকার-সম্পর্কিত আদালতের মামলায় শম্বুকগতির সম্পূর্ণ বিপরীত।
অ্যামনেস্টি আরও বলেছে, রাজনৈতিক প্রতিহিংসা চরিতার্থে শ্রম আইন ও বিচারব্যবস্থার অপব্যবহার আন্তর্জাতিক মানবাধিকার আইনের লঙ্ঘন।
অ্যামনেস্টি মনে করে, দেওয়ানি ও প্রশাসনিক ক্ষেত্র-সংশ্লিষ্ট বিষয়ের জন্য মুহাম্মদ ইউনূসসহ তাঁর সহকর্মীদের বিরুদ্ধে ফৌজদারি মামলার কার্যক্রম শুরু করা শ্রম আইন ও বিচারব্যবস্থার একটি স্পষ্ট অপব্যবহার। এটি ইউনূসের কাজ ও ভিন্নমতের জন্য তাঁর প্রতি রাজনৈতিক প্রতিহিংসার একটি ধরন।"
2024-01-02 14:49:40,সরকার নির্ধারিত বেতনকাঠামো বাস্তবায়নের দাবিতে ঢাকা-আরিচা মহাসড়ক অবরোধ,"সরকার নির্ধারিত বেতনকাঠামো বাস্তবায়নের দাবিতে মানিকগঞ্জের সাটুরিয়া উপজেলায় সুতা ও কাপড় তৈরির একটি কারখানার শ্রমিকেরা ঢাকা-আরিচা মহাসড়ক অবরোধ করেছেন। এতে মহাসড়কে প্রায় এক ঘণ্টা যান চলাচল বন্ধ থাকে।
আজ মঙ্গলবার সকালে মহাসড়কের নয়াডিঙ্গী এলাকায় কারখানার সামনে মহাসড়ক অবরোধ করেন শ্রমিকেরা।
গোলড়া হাইওয়ে থানার পুলিশ, শ্রমিক ও স্থানীয় সূত্রে জানা যায়, সাটুরিয়ার নয়াডিঙ্গী এলাকায় ঢাকা-আরিচা মহাসড়কের দক্ষিণ পাশে রাইজিং নিট টেক্সটাইলস লিমিটেড নামের ওই কারখানায় সুতা ও কাপড় তৈরি করা হয়। এই কারখানায় প্রায় ২ হাজার ৫০০ শ্রমিক কাজ করেন। কারখানার একজন সাধারণ শ্রমিককে প্রতি মাসে মূল বেতন দেওয়া হয় ৬ হাজার ৬১ টাকা ও অপারেটর পান ৯ হাজার ৮৭৫ টাকা। সরকার নির্ধারিত বেতনকাঠামো হিসাবে মাসে একজন পোশাকশ্রমিক ১২ হাজার ৫০০ টাকা ও অপারেটর পাবেন ১৫ হাজার টাকা।
সকাল সাড়ে আটটার দিকে শ্রমিকেরা কারখানার সামনে ঢাকা-আরিচা মহাসড়কে অবস্থান নেন। এ সময় সরকার নির্ধারিত বেতনকাঠামো অনুযায়ী বেতন-ভাতার দাবিতে বিক্ষোভ করেন তাঁরা। এ সময় মহাসড়কে যানবাহন চলাচল বন্ধ হয়ে যায়। খবর পেয়ে সকাল ৯টার দিকে গোলড়া হাইওয়ে থানা ও সাটুরিয়া থানার পুলিশ ঘটনাস্থলে যায়। এরপর অতিরিক্ত পুলিশ সুপার (সদর সার্কেল) মুহাম্মদ কামরুল হাসানও ঘটনাস্থলে যান। সকাল সাড়ে ৯টার দিকে শ্রমিকদের বুঝিয়ে মহাসড়ক থেকে সরিয়ে কারখানার ভেতরে নেন। পরে যানবাহন চলাচল শুরু হয়।
পরে পুলিশ কর্মকর্তা কামরুল ইসলাম ও কারখানার ঊর্ধ্বতন কর্মকর্তারা শ্রমিকদের নিয়ে বৈঠকে বসেন। পরে বেলা ১১টার দিকে বেতন বাড়ানোর আশ্বাসে শ্রমিকেরা কাজে যোগ দেন।
নাম প্রকাশ না করার শর্তে অনিচ্ছুক কারখানার কয়েকজন শ্রমিক বলেন, সরকার নির্ধারিত বেতনকাঠামো বাস্তবায়নের দাবি জানিয়ে এলেও কারখানা কর্তৃপক্ষ তা আমলে নেয়নি। এ কারণে সরকার নির্ধারিত বেতনকাঠামো বাস্তবায়নের দাবিতে তাঁরা আন্দোলন করেন।
কারখানার উপমহাব্যবস্থাপক (প্রশাসন) মো. মোশারফ হোসেন বলেন, পোশাকশ্রমিকদের জন্য সরকার নতুন বেতনকাঠামো নির্ধারণ করেছে। তবে সুতা ও কাপড় তৈরি কারখানার শ্রমিকদের জন্য নতুন বেতনকাঠামোর আওতার মধ্যে পড়ে না।
গোলড়া হাইওয়ে থানার ভারপ্রাপ্ত কর্মকর্তা সুখেন্দু বসু বলেন, সরকার নির্ধারিত নতুন বেতনকাঠামোর দাবিতে ওই কারখানার শ্রমিকদের আন্দোলনের কারণে প্রায় এক ঘণ্টা যান চলাচল বন্ধ থাকে। শ্রমিকদের সঙ্গে কথা বলে মহাসড়ক থেকে তাঁদের সড়িয়ে নেওয়া হলে যান চলাচল স্বাভাবিক হয়।
অতিরিক্ত পুলিশ সুপার (সদর সার্কেল) মুহাম্মদ কামরুল হাসান প্রথম আলোকে বলেন, ওই কারখানার শ্রমিকেরা সরকার নির্ধারিত নতুন বেতনকাঠামোর আওতায় পড়ে কি না, তা তিনি নিশ্চিত নন।"
2024-01-02 14:49:38,২০২৪ সালে দেখা যাবে যে ধরনের সাজপোশাক,"নতুন বছরে স্বাগত। ২০২৪ সালের ধারা নিয়ে গত ডিসেম্বর মাস থেকেই আন্তর্জাতিক লাইফস্টাইল-ভিত্তিক ম্যাগাজিনগুলোয় লেখালেখি শুরু হয়ে গেছে। একেক দেশের সংস্কৃতি অনুযায়ী ধারাতেও দেখা যাচ্ছে কিছুটা ভিন্নতা। তবে সাধারণত প্যারিস, মিলান, নিউইয়র্ক আর লন্ডনের র‍্যাম্পের সাজপোশাকে যা তুলে ধরা হয়, সেটাই বছরজুড়ে নানাভাবে বিভিন্ন জায়গায় দেখা যায়।
সাজপোশাকে কোনো নির্দিষ্ট একটি ধারা অনুসরণ করা হয় না; বরং বয়স অনুযায়ী পাশাপাশি চলতে থাকে অনেক স্টাইল, নকশা ও রং। সেখান থেকেই স্টাইলিশ মানুষেরা বেছে নেন পছন্দের কিছু অনুষঙ্গ অথবা এসবের বাইরে তৈরি করেন একদম নিজস্ব স্টাইল স্টেটমেন্ট।
কয়েক বছর ধরে আবহাওয়ায় পরিবর্তন দেখা যাচ্ছে বেশি। পুরো বিশ্বেই ডিজাইনাররা তাই এমন উপকরণ বেছে নিতে চাইছেন, যেন পোশাকের ভেতর দিয়ে সহজে বাতাস চলাচল করতে পারে। কোমরের ওপরে প্যান্ট পরার চল থাকবে। তবে জেন জি-রা একটু নামিয়েই পরবে। মেয়েদের মধ্যে বাড়তে পারে পোলো শার্টের চল। অনেকে লম্বা কাটের পোলো শার্টের বেল্ট পরে তৈরি করে নেবেন নিজস্ব স্টাইল স্টেটমেন্ট। প্যারিসে অনুষ্ঠেয় অলিম্পিক গেমসে সোনা ও রুপার মেডেলের ঝলক পোশাকের নকশায়ও দেখা যাবে। পোশাকে নানাভাবেই দেখা যাবে সোনালি ও রুপালি মেটালিকের ধারা। ব্যবহার করা হবে পালক।
ফ্যাশনের একটি বড় নির্ধারক জেন জি। টেকসই ফ্যাশনের পাশাপাশি স্ট্রিট ফ্যাশনেও তাদের আগ্রহ সমান। ভিনটেজ, রেট্রো, অতিরিক্ত বড় আকারের পোশাক এবং টেকসই কাপড়ের মধ্য দিয়ে বৈচিত্র্যকে উদ্‌যাপন করবে তারা। ২০০০ সালের স্টাইলগুলো আধুনিকভাবে তুলে ধরবে জেন জি প্রজন্ম। কটেজকোর ফ্যাশনও দেখা যাওয়ার একটা সম্ভাবনা আছে এ বছর। টেইলর কাটের পোশাকের প্রতি আগ্রহ বাড়বে। পাশ্চাত্যে অনেকে সেকেন্ড হ্যান্ড পোশাক কেনার প্রতিও আগ্রহ দেখাচ্ছেন। পাশাপাশি পোশাকে স্তর, বড় পকেট, ফোলানো হাতা ইত্যাদি থাকবে। সব বয়সী মানুষের পোশাকে পলকা ডট, বো ও ফিতার ব্যবহার রাখবেন ডিজাইনাররা।
আমাদের এখানে পোশাকের নিজস্ব একটা ভাবনা আছে, যেটা অনুসরণ করে ধর্মীয় উৎসব এবং বিশেষ বিশেষ দিন। অঞ্জন’স–এর প্রধান নির্বাহী কর্মকর্তা শাহীন আহমেদ জানান, বসন্ত উৎসব, পয়লা বৈশাখ, পবিত্র ঈদুল ফিতর, ঈদুল আজহা, দুর্গাপূজা ও বড়দিনের সময় এক ধরনের কাজ হয়। একুশে ফেব্রুয়ারিকে কেন্দ্র করে সাদা-কালো রঙের পোশাক, স্বাধীনতা দিবস ও বিজয় দিবসের সময় লাল-সবুজ রং পরা হয়। প্রতিটি উৎসব ও বিশেষ দিনের সঙ্গে আলাদা আলাদা করে রং নিয়ে কাজ করা হয়। বসন্তের সময় হলুদ, বাসন্তী ও সবুজ রঙের ব্যবহার হয় বেশি। ঈদুল ফিতর ও ঈদুল আজহার সময় উপকরণ বেছে নেওয়ার ক্ষেত্রে ঋতুর একটা প্রভাব থাকে। দুর্গাপূজার সময় লাল, সাদা ও বাসন্তী রং থাকেই। এ ধরনের চিরাচরিত রংগুলোর বাইরে আন্তর্জাতিকভাবে প্রচলিত রংগুলোর ঝলকও দেখা যাবে। এ ছাড়া ছেলেমেয়েদের পোশাকে প্যাটার্নের ওপর ভিত্তি করেও অনেক নকশা নির্ধারণ করা হবে। এ বছর প্রিন্টের পাশাপাশি এমব্রয়ডারির কাজও বাড়বে।
এ বছর বেশির ভাগ উৎসব পড়েছে গরমের সময়। এ কারণে পোশাকে প্যাস্টেল রং বা হালকা রং দেখা যাবে; পাশাপাশি উজ্জ্বল রং তো থাকবেই। সায়ান, কমলা, রুপালি, সেজ গ্রিন ও বেগুনি রং পোশাকে প্রাধান্য পেতে পারে বলে মনে করেন ক্লাবহাউসের ডিজাইনার ইফতেখারুল ইসলাম। গত কয়েক বছর ঢিলেঢালা পোশাকের ধারা জনপ্রিয় ছিল। এ বছর ঢিলেঢালা কাটের পাশাপাশি আঁটসাঁট পোশাকও থাকবে। লম্বা ও মাঝারি কাটের পোশাক—দুটি ধরনই থাকবে। অর্থাৎ এদিক দিয়ে হিসাব করলে নিজের পছন্দের ওপর ভিত্তি করেও অনেকে নির্বাচন করবেন স্টাইল স্টেটমেন্ট। সব বয়সী মানুষের পোশাকেই বাড়বে টেকসই ফ্যাশন উপকরণের জনপ্রিয়তা।
সাজের ক্ষেত্রেও দেখা যাবে বেশ কিছু পরিবর্তন, জানালেন পারসোনার পরিচালক নুজহাত খান। মেকআপে উজ্জ্বল রঙের উপস্থিতি দেখা যাবে। চোখের সাজে প্রাধান্য পাবে নীল রং। আইলাইনারে ফুটে উঠবে গ্রাফিক নকশা। পাশাপাশি চোখের ওপর রুপালি শিমারের ব্যবহার বাড়বে। চোখের নিচে কাজল দিয়ে হালকাভাবে ঘষে দেওয়ার চলও দেখা যাবে। প্রাকৃতিকভাবে ত্বকের পরিচর্যার মাধ্যমে উজ্জ্বলতা ফুটিয়ে ওঠানোর চেষ্টা করা হবে। নব্বইয়ের দশকের দিকের মেকআপের একটা ধারাও দেখা যাবে। চুলে স্টাইলের চেয়েও এর স্বাস্থ্যের ওপর যে প্রাধান্য গত বছর থেকে দেওয়া হচ্ছে, ২০২৪ সালে সেটা আরও বাড়বে। চুলের সাজে হালকা ও জমকালো—দুই ধরনের কাজই দেখা যাবে। মোটা ব্যান্ড ব্যবহার করবেন অনেকেই। এক পাশে সিঁথি করা বাড়বে। দাওয়াতে ওয়েট হেয়ারস্টাইলসব (চুল ভিজিয়ে রেখে স্টাইল) নানা ধরনের সাজ থাকবে তালিকায়। এ ছাড়া বেণি করে খোঁপা ও চুলে হানি ব্লন্ড রংটি জনপ্রিয় হবে।"
2024-01-02 14:44:19,"হবিগঞ্জ কৃষি বিশ্ববিদ্যালয় নেবে শিক্ষক, পদ ৩৩","হবিগঞ্জ কৃষি বিশ্ববিদ্যালয় একাধিক পদে শিক্ষক নিয়োগের বিজ্ঞপ্তি প্রকাশ করেছে। এই উচ্চশিক্ষা প্রতিষ্ঠান ৫ অনুষদে ৩০ জন সহযোগী অধ্যাপক, সহকারী অধ্যাপক ও প্রভাষক নিয়োগ দেবে। আগ্রহী প্রার্থীদের অনলাইনে আবেদন করতে হবে।
এই বিশ্ববিদ্যালয়ে কৃষি অনুষদভুক্ত হাওর অ্যান্ড হিল অ্যাগ্রিকালচার বিভাগে একজন; মাৎস্যবিজ্ঞান অনুষদভুক্ত ওশানোগ্রাফি অ্যান্ড ব্লু ইকোনমি বিভাগে একজন; প্রাণিসম্পদ বিজ্ঞান ও প্রাণিচিকিৎসা অনুষদভুক্ত ফিজিওলজি, ফার্মাকোলজি ও টক্সিকোলজি বিভাগে একজন এবং বিজ্ঞান ও প্রযুক্তি অনুষদভুক্ত সায়োস্ট্যাটিস্টিকস বিভাগে একজনসহ মোট চারজন সহযোগী অধ্যাপক নিয়োগ দেওয়া হবে। এই পদে নিয়োগ পেলে চতুর্থ গ্রেডে বেতন স্কেল হবে ৫০,০০০ থেকে ৭১,২০০ টাকা।
সহযোগী অধ্যাপক পদের ক্ষেত্রে সংশ্লিষ্ট অনুষদ বা বিভাগে চার বছর মেয়াদি স্নাতক (সম্মান) এবং সংশ্লিষ্ট বিভাগ বা বিষয়ে স্নাতকোত্তর ডিগ্রি থাকতে হবে। উভয় পরীক্ষায় সিজিপিএ ৪.০০-এর মধ্যে ন্যূনতম সিজিপিএ ৩.৫০ থাকতে হবে। সংশ্লিষ্ট অনুষদ বা বিভাগে ৫ বছর মেয়াদি ডিভিএম বা সমমান ও সংশ্লিষ্ট বিভাগ বা বিষয়ে স্নাতকোত্তর ডিগ্রি থাকতে হবে। উভয় পরীক্ষায় সিজিপিএ ৪.০০-এর মধ্যে ন্যূনতম সিজিপিএ ৩.৫০ থাকতে হবে। স্নাতকোত্তর ডিগ্রিধারী প্রার্থীদের সরকারি বিশ্ববিদ্যালয় পর্যায়ে সহকারী অধ্যাপক হিসেবে ন্যূনতম ৭ বছরসহ ১২ বছরের সক্রিয় শিক্ষকতার অভিজ্ঞতা থাকতে হবে। পিএইচডি ডিগ্রিধারী প্রার্থীদের সহকারী অধ্যাপক হিসেবে ন্যূনতম চার বছরসহ মোট ন্যূনতম সাত বছরের সক্রিয় শিক্ষকতার অভিজ্ঞতা থাকতে হবে। স্বীকৃত জার্নালে (পিয়ার রিভিউড) ন্যূনতম ছয়টি প্রকাশনা থাকতে হবে। সহকারী অধ্যাপক হিসেবে ন্যূনতম তিনটি প্রকাশনা থাকতে হবে, যার মধ্যে ফার্স্ট অথর বা করেসপন্ডিং অথর হিসেবে ন্যূনতম দুটি প্রকাশনা থাকতে হবে। মোট প্রকাশনার ন্যূনতম একটি প্রকাশনা ইমপ্যাক্ট ফ্যাক্টর বা ইনডেক্সড জার্নালে প্রকাশিত হতে হবে।
সহকারী অধ্যাপক পদে বিজ্ঞান ও প্রযুক্তি অনুষদভুক্ত বিভাগ বা বিষয়ের ক্ষেত্রে স্নাতক ও স্নাতকোত্তর উভয় পরীক্ষায় সিজিপিএ ৪.০০-এর মধ্যে সিজিপিএ ন্যূনতম ৩.৫০ থাকতে হবে। কলা ও সামাজিক বিজ্ঞান অনুষদভুক্ত বিভাগ বা বিষয়ের ক্ষেত্রে স্নাতক ও স্নাতকোত্তর উভয় পরীক্ষায় সিজিপিএ ৪.০০-এর মধ্যে যেকোনো একটিতে সিজিপিএ ন্যূনতম ৩.৫০ এবং অন্যটিতে সিজিপিএ ন্যূনতম ৩.২৫ থাকতে হবে। স্নাতকোত্তর ডিগ্রিধারী প্রার্থীদের ক্ষেত্রে প্রভাষক হিসেবে বিশ্ববিদ্যালয় পর্যায়ে ন্যূনতম তিন বছরের সক্রিয় শিক্ষকতার অভিজ্ঞতা থাকতে হবে। এমফিল বা সমমানের ডিগ্রিধারী প্রার্থীদের ক্ষেত্রে প্রভাষক হিসেবে বিশ্ববিদ্যালয় পর্যায়ে ন্যূনতম দুই বছরের সক্রিয় শিক্ষকতার অভিজ্ঞতা থাকতে হবে। পিএইচডি ডিগ্রিধারী প্রার্থীদের ক্ষেত্রে প্রভাষক হিসেবে বিশ্ববিদ্যালয় পর্যায়ে ন্যূনতম এক বছরের সক্রিয় শিক্ষকতার অভিজ্ঞতা থাকতে হবে। স্বীকৃত জার্নালে (পিয়ার রিভিউড) ন্যূনতম তিনটি প্রকাশনা থাকতে হবে; যেগুলোর মধ্যে ফার্স্ট অথর বা করেসপন্ডিং অথর হিসেবে ন্যূনতম একটি প্রকাশনা থাকতে হবে।
প্রভাষক পদের ক্ষেত্রে সংশ্লিষ্ট অনুষদ বা বিভাগে চার বছর মেয়াদি স্নাতক (সম্মান) অথবা পাঁচ বছর মেয়াদি ডিভিএম বা সমমান এবং সংশ্লিষ্ট বিভাগ বা বিষয়ে স্নাতকোত্তর ডিগ্রি থাকতে হবে। সংশ্লিষ্ট অনুষদ বা বিভাগে স্নাতক (সম্মান) ও সংশ্লিষ্ট বিভাগ বা বিষয়ে স্নাতকোত্তর উভয় পরীক্ষায় সিজিপিএ ৪.০০-এর মধ্যে ন্যূনতম সিজিপিএ ৩.৫০ থাকতে হবে অথবা সংশ্লিষ্ট অনুষদে পাঁচ বছর মেয়াদি ডিভিএম বা সমমান ও সংশ্লিষ্ট বিভাগ বা বিষয়ে স্নাতকোত্তর উভয় পরীক্ষায় সিজিপিএ ৪.০০-এর মধ্যে ন্যূনতম সিজিপিএ ৩.৫০ থাকতে হবে। সংশ্লিষ্ট বিষয়ে চার বছর মেয়াদি স্নাতক (সম্মান) অথবা পাঁচ বছর মেয়াদি ডিভিএম বা সমমান পরীক্ষায় মেধাভিত্তিক শীর্ষ ১০ শতাংশ শিক্ষার্থী প্রভাষক পদে আবেদন করার যোগ্য বলে বিবেচিত হবেন। সর্বোচ্চ বয়স ৩০ বছর হতে হবে।"
2024-01-02 16:33:24,জাপানে শক্তিশালী ভূমিকম্পের সর্বশেষ তথ্য,
2024-01-02 14:43:15,নতুন বইয়ের ভুলত্রুটি ই-মেইলে জানানোর আহ্বান এনসিটিবির,"বছরের প্রথম দিনে শিক্ষার্থীদের হাতে নতুন বই তুলে দিয়েছে সরকার। এ বই লেখা, ছাপা ও বিতরণের কাজ করেছে জাতীয় শিক্ষাক্রম ও পাঠ্যপুস্তক বোর্ড (এনসিটিবি)। শিক্ষার্থীদের হাতে দেওয়া বইয়ে কোনো ভুলত্রুটি থাকলে, তা ই-মেইলে জানানোর অনুরোধ জানিয়েছে এনসিটিবি।
পাশাপাশি কেউ চাইলে সশরীরও এনসিটিবি কার্যালয়ে গিয়ে বইয়ের সংশোধনী দিতে পারবেন। গতকাল সোমবার (১ জানুয়ারি) রাতে এনসিটিবির চেয়ারম্যান অধ্যাপক মো. ফরহাদুল ইসলামের সই করা বিজ্ঞপ্তিতে এ অনুরোধ জানানো হয়।
এবার প্রথম, দ্বিতীয়, তৃতীয়, ষষ্ঠ, সপ্তম, অষ্টম ও নবম শ্রেণির শিক্ষার্থীরা নতুন শিক্ষাক্রমে এবং চতুর্থ ও পঞ্চম শ্রেণির শিক্ষার্থীরা ২০১২ সালের শিক্ষাক্রম অনুসারে পাঠ্যপুস্তক পেয়েছে। সংশ্লিষ্ট সবার প্রতি অনুরোধ এসব পাঠ্যপুস্তকে কোনো ধরনের ভুলভ্রান্তি, ত্রুটি-বিচ্যুতি পরিলক্ষিত হলে কিংবা পাঠ্যপুস্তকের মানোন্নয়নে কোনো ধরনের পরামর্শ থাকলে নিচের ই-মেইল অথবা এনসিটিবি চেয়ারম্যানের কার্যালয়ের ঠিকানায় জানালে তা গুরুত্বের সঙ্গে বিবেচনা করে যথাযথ ব্যবস্থা নেওয়া হবে।
নতুন বইয়ে ভুলত্রুটির সংশোধনী পাঠাতে হবে [email protected] এই ই-মেইলে। এ ছাড়া চেয়ারম্যানের কার্যালয়ের ঠিকানা পাঠ্যপুস্তক ভবন, ৬৯-৭০, মতিঝিল বা/এ, ঢাকা-১০০০।"
2024-01-02 14:42:54,খাদ্যের বাড়তি দাম নিয়ে ৭১% পরিবারে উদ্বেগ,"খাদ্যের বাড়তে থাকা দাম বাংলাদেশের ৭১ শতাংশ পরিবারের জন্য উদ্বেগের বিষয় হয়ে দাঁড়িয়েছে। দেশে এক বছর ধরেই খাদ্যে উচ্চ মূল্যস্ফীতি বিরাজমান।
‘খাদ্যনিরাপত্তা’ নিয়ে বিশ্বব্যাংকের এক প্রতিবেদনে এসব কথা বলা হয়েছে। বিশ্বব্যাংক নিয়মিত এই প্রতিবেদন প্রকাশ করে। এবারের প্রতিবেদনটি প্রকাশ করা হয় গত ডিসেম্বর মাসে।
বিশ্বব্যাংক প্রতিবেদনে খাদ্যের মূল্যস্ফীতির হারের ভিত্তিতে বিশ্বের বিভিন্ন দেশকে চারটি শ্রেণিতে রেখেছে। বাংলাদেশকে রাখা হয়েছে দ্বিতীয় সর্বোচ্চ খাদ্যের মূল্যস্ফীতি শ্রেণিতে। বিশ্বব্যাংকের তথ্য অনুযায়ী, সর্বশেষ হিসাবে (অক্টোবর–নভেম্বর) প্রতিবেশী দেশ ভারত, শ্রীলঙ্কা, আফগানিস্তান, ভুটান ও নেপালে খাদ্যের মূল্যস্ফীতি বাংলাদেশের চেয়ে বেশ কম ছিল। অনেক বেশি ছিল পাকিস্তানে।
সর্বশেষ জনশুমারি অনুযায়ী, দেশে এখন মোট পরিবার বা খানার সংখ্যা ৪ কোটি ১০ লাখ। বিশ্বব্যাংকের তথ্য বিবেচনায় নিয়ে হিসাব করে দেখা যায়, প্রায় ২ কোটি ৯১ লাখ পরিবারের জন্য খাদ্যের দাম বেড়ে যাওয়া উদ্বেগের বিষয়।
বিষয়টি নিয়ে জানতে চাইলে বেসরকারি গবেষণা প্রতিষ্ঠান সাউথ এশিয়ান নেটওয়ার্ক অন ইকোনমিক মডেলিংয়ের (সানেম) নির্বাহী পরিচালক সেলিম রায়হান প্রথম আলোকে বলেন, ‘খাদ্যের মূল্যস্ফীতির হার বেশি বেড়ে গেলে দেশের বিশাল জনগোষ্ঠী গরিব হওয়ার ঝুঁকিতে পড়ে যায়। গত বছর শুরুর দিকে আমরা একটি গবেষণা করেছিলাম; তখন দেখেছি, দেশের নিম্ন আয়ের ৭০ শতাংশ পরিবার খাদ্যনিরাপত্তাহীনতায় ভোগে।’
বিশ্বব্যাংকের প্রতিবেদনে বলা হয়, বাংলাদেশ ২০২২-২৩ অর্থবছরে খাদ্যশস্য উৎপাদনে লক্ষ্যমাত্রা অর্জনে কিছুটা পিছিয়ে আছে। সরকার আপৎকালীন মজুত করছে। ২০২৩ সালের ১০ ডিসেম্বর দেশে আপৎকালীন খাদ্যশস্য (চাল ও গম) মজুতের পরিমাণ ছিল সাড়ে ১৮ লাখ টন, যা গত জুনে ছিল ১৭ লাখ ৬০ হাজার টন। সরকার লক্ষ্যের চেয়ে ১১ শতাংশ বেশি চাল সংগ্রহ করেছে।
বিশ্বব্যাংক আরও বলছে, ২০২২ সালের চেয়ে ২০২৩ সালে খাদ্যশস্য আমদানি (আমদানি বিল পরিশোধ বিবেচনায়) ১ দশমিক ৪ শতাংশ কমেছে। শস্য নয়, এমন খাদ্যপণ্য আমদানি কমেছে ২০ শতাংশ।
চালের দাম এক বছর ধরে প্রায় স্থিতিশীল আছে বলে উল্লেখ করা হয় বিশ্বব্যাংকের প্রতিবেদনে। আরও জানানো হয় যে গত এপ্রিল মাস থেকে সরু চালের দাম কমেছে।
বাজারে চালের দাম স্থিতিশীল থাকলেও সেটি রয়েছে উচ্চমূল্যে। সরকারি সংস্থা ট্রেডিং করপোরেশন অব বাংলাদেশের (টিসিবি) হিসাবে, ২০২০ সালের জানুয়ারি মাসে বাজারে মোটা চালের প্রতি কেজির দর ছিল ৩০ থেকে ৩৫ টাকার মধ্যে। মোটা চালের দাম এরপর থেকে বাড়তে বাড়তে ৫০ টাকার আশপাশে ওঠে। সেটা আর তেমন কমেনি। এখন মোটা চালের দাম প্রতি কেজি ৪৮ থেকে ৫০ টাকা।
টিসিবির তথ্যে আরও দেখা যায়, ওই সময় বাজারে খোলা আটার প্রতি কেজির দর ছিল ২৮ থেকে ৩০ টাকা, যা এখন ৪৫ থেকে ৫০ টাকা। একইভাবে অনেকটাই বেড়েছে ভোজ্যতেল, চিনি, ডালসহ বিভিন্ন পণ্যের দাম। যেমন মোটা দানার মসুর ডালের দাম ২০২০ সালের জানুয়ারিতে ছিল ৬৫ থেকে ৭০ টাকা। এখন ১০৫ থেকে ১১০ টাকা।
মূল্যবৃদ্ধির প্রবণতা শুরু হয়েছিল করোনাকালের শুরুতে, ২০২০ সালের মার্চ থেকে। ২০২২ সালের ফেব্রুয়ারিতে রাশিয়া ইউক্রেনে হামলা চালানোর পর বিশ্ববাজারে খাদ্যসহ বেশির ভাগ পণ্য ও জ্বালানির দাম বাড়ে। বাংলাদেশে বৈদেশিক মুদ্রার মজুত কমতে থাকে। ফলে বাড়তে থাকে মার্কিন ডলারের দাম, যা পণ্য আমদানির খরচ বাড়িয়ে দেয়।
২০২২ ও ২০২৩ সালের বেশির ভাগ সময় মাছ, মাংস, সবজি এবং নিত্যব্যবহার্য পণ্যের দাম বাড়তি ছিল। সরকারও জ্বালানি তেল, গ্যাস, বিদ্যুৎ ও সারের দাম বাড়িয়েছে।
ভোক্তা অধিকার সংগঠন কনজ্যুমারস অ্যাসোসিয়েশন অব বাংলাদেশের (ক্যাব) সভাপতি গোলাম রহমান প্রথম আলোকে বলেন, দেশে খাদ্যের মূল্যস্ফীতির হার বৃদ্ধির পেছনে রাশিয়া-ইউক্রেন যুদ্ধের একটা প্রভাব ছিল। এখন সেটি কমে এলেও ডলারের দাম কমছে না। ডলারের দাম নিয়ন্ত্রণ করা না গেলে আমদানি করা পণ্যের দাম খুব বেশি কমবে বলে মনে হয় না।
খাদ্যের মূল্যস্ফীতি কোন দেশে কতটা বেশি, তা বোঝাতে বিভিন্ন দেশকে চার শ্রেণিতে ভাগ করেছে বিশ্বব্যাংক। যেসব দেশের খাদ্যের মূল্যস্ফীতি ৩০ শতাংশ বা এর বেশি, সেসব দেশকে ‘বেগুনি’; ৫-৩০ শতাংশের মধ্যে হলে ‘লাল’; ২-৫ শতাংশের মধ্যে হলে ‘হলুদ’ এবং ২ শতাংশের কম খাদ্যের মূল্যস্ফীতির দেশগুলোকে ‘সবুজ’ শ্রেণিতে রাখা হয়েছে।
বাংলাদেশ ২০২৩ সালজুড়েই (নভেম্বর পর্যন্ত হিসাব) ‘লাল’ শ্রেণিতে ছিল। এ শ্রেণিতে বাংলাদেশের সঙ্গী ৭১টি দেশ, যার মধ্যে রয়েছে উগান্ডা, লাওস, মিশর, হন্ডুরাস, কেনিয়া, ইরান, পাকিস্তান, ফিলিপাইন, দক্ষিণ আফ্রিকা, আর্জেন্টিনা, অস্ট্রিয়া, বেলজিয়াম, ফ্রান্স, জার্মানি, নেদারল্যান্ডস ও যুক্তরাজ্য।
বাংলাদেশের প্রতিবেশী দেশগুলোতে খাদ্যের মূল্যস্ফীতি অনেকটাই কমেছে। উদাহরণ শ্রীলঙ্কা। দেশটিতে গত বছর সাড়ে ৫৮ শতাংশ পর্যন্ত খাদ্যের মূল্যস্ফীতি হয়েছিল। তবে গত জুলাই থেকে মূল্যস্ফীতির হার বাড়েনি; বরং মূল্য সংকুচিত হচ্ছে। অর্থাৎ, গত বছর যে দাম ছিল, তার চেয়ে কমেছে। নভেম্বরে শ্রীলঙ্কায় খাদ্যমূল্য সংকুচিত হয়েছে ৩ দশমিক ৬ শতাংশ। অর্থাৎ আগের বছর খাদ্য কিনতে ১০০ রুপি ব্যয় হলে, এবার লাগছে ৯৬ দশমিক ৪০ রুপি।
ধনী দেশগুলোর মধ্যে যুক্তরাষ্ট্রও খাদ্যের মূল্যস্ফীতি অনেকটা কমিয়েছে। ২০২২ সালের ডিসেম্বরে তাদের খাদ্যের মূল্যস্ফীতি ছিল ১০ শতাংশের বেশি, যা গত নভেম্বরে ৩ শতাংশের নিচে নামে।
বাংলাদেশের ক্ষেত্রে দেখা যায়, খাদ্যের মূল্যস্ফীতি ধারাবাহিকভাবে বেড়ে নভেম্বরে সাড়ে ১২ শতাংশ ছাড়িয়ে যায়, যা ছিল এক দশকের মধ্যে সর্বোচ্চ। শুধু খাদ্যের মূল্যস্ফীতি নয়; সার্বিক মূল্যস্ফীতির হারও বেড়েছে। গত মার্চ মাস থেকে নভেম্বর মাস পর্যন্ত সার্বিক মূল্যস্ফীতির হার ৯ শতাংশের বেশি ছিল।
সরকার নিম্ন আয়ের এক কোটি পরিবারকে ফ্যামিলি কার্ডের ভর্তুকি মূল্যে ভোজ্যতেল, চিনি, ডাল ও পেঁয়াজ দেয়। এটা দেওয়া হয় মাসে একবার, পরিমাণ এক থেকে দুই কেজি করে। খোলাবাজারে কম দামে চাল ও আটা বিক্রি করা হয়। তবে অর্থনীতিবিদেরা মনে করেন, কম দামে খাদ্যপণ্য বিক্রির আওতা বাড়ানো দরকার। কারণ, স্বল্প আয় ও নিম্নমধ্যবিত্ত অনেক পরিবার এ সুবিধার বাইরে রয়েছে।
রাজধানীর একটি নির্মাণ প্রতিষ্ঠানে ব্যবস্থাপক পদে চাকরি করেন মিরপুরের বাসিন্দা মোহাম্মদ আলী। দুই ছেলে, স্ত্রীসহ চারজনের সংসার তাঁর। বছর দুয়েক আগেও স্বাচ্ছন্দে৵র সঙ্গেই সংসার চালাতেন তিনি। কিছু সঞ্চয়ও করতে পারতেন। তিনি বলেন, এক-দেড় বছর ধরে সঞ্চয় করতে পারেন না; বরং খাবারের ব্যয়ে কাটছাঁট করতে হয়েছে।
মোহাম্মদ আলী আরও বলেন, সংসারের ব্যয় ৩০ শতাংশের মতো বেড়েছে; কিন্তু আয় তো সেভাবে বাড়েনি।"
2024-01-02 14:39:36,বর্ষবরণের রাতে শব্দ ও বায়ুদূষণে শতাধিক পাখির মৃত্যু,"বর্ষবরণের রাতে আতশবাজি ও পটকা ফাটানোর আনন্দ অনেকের জন্য বিপদ ডেকে এনেছিল। এতে রাজধানীসহ দেশের বেশির ভাগ বড় শহরের বায়ু ও শব্দদূষণ তীব্র হয়ে ওঠে। শিশু ও প্রবীণ মানুষেরা অনেকেই অসুস্থ বোধ করেন। তবে গত বছরের তুলনায় পটকা, আতশবাজি পোড়ানো কমেছে।
সবচেয়ে কমেছে ফানুস ওড়ানো। এতে সামগ্রিকভাবে গত বছরের তুলনায় ৪৫ শতাংশ দূষণ কম হয়েছে। তবে তা-ও ছিল স্বাভাবিকের তুলনায় ৩০ থেকে ৩৫ শতাংশ বেশি। ঢাকা বিশ্ববিদ্যালয়ের রসায়ন বিভাগ এবং স্ট্যামফোর্ড বিশ্ববিদ্যালয়ের পরিবেশবিজ্ঞান বিভাগের বায়ুমণ্ডলীয় দূষণ অধ্যয়নকেন্দ্রের (ক্যাপস) আলাদা পর্যবেক্ষণে এসব তথ্য জানা গেছে।
অন্যদিকে যে পরিমাণে শব্দ ও বায়ুদূষণ হয়েছে, তাতে সবচেয়ে বেশি ক্ষতির শিকার হয়েছে শহরের পাখিগুলো। গতকাল সোমবার বর্ষবরণের রাতে শুধু ঢাকা শহরে চার প্রজাতির শতাধিক পাখি মারা গেছে। আর কমপক্ষে চার প্রজাতির পাখি ভয় ও আতঙ্কে বাসা থেকে উড়ে গেছে। বেশ কিছু এলাকায় পাখিরা অসুস্থ হয়ে পড়েছে। বাংলাদেশ বার্ড ক্লাবের পর্যবেক্ষণে এসব চিত্র উঠে এসেছে।
ঢাকা বিশ্ববিদ্যালয়ের রসায়ন বিভাগের অধ্যাপক মো. আবদুস সালামের নেতৃত্বে ঢাকার ৪৮টি স্থানের বায়ুর মান পর্যবেক্ষণ করা হয়। এতে বর্ষবরণের রাতের বায়ুর মান পর্যবেক্ষণে দেখা গেছে, ঢাকা উত্তর সিটি করপোরেশন এলাকায় এবার ফানুস ওড়ানো উল্লেখযোগ্য পরিমাণে কমেছে। অর্ধেকে নেমেছে আতশবাজি ও পটকা ফাটানো।
ঢাকা বিশ্ববিদ্যালয়ের ওই পর্যবেক্ষণে দেখা গেছে, ঢাকা দক্ষিণ সিটি করপোরেশনের দোলাইরপাড়, আনন্দবাজার, নীলক্ষেত ও নারায়ণগঞ্জ শহরের কয়েকটি এলাকায় বায়ুদূষণ ছিল গত বছরের মতো বেশি। অর্থাৎ স্বাভাবিকের চেয়ে দ্বিগুণ। আর ঢাকা উত্তর সিটি করপোরেশনের মধ্যে ফার্মগেট, তেজগাঁও ও মহাখালী এলাকায় বেশি বায়ুদূষণ ছিল। উত্তরা, মিরপুর, মোহাম্মদপুরসহ প্রধান আবাসিক এলাকাগুলোয় বায়ুর মান খুব বেশি খারাপ হয়নি। শব্দের মানও স্বাভাবিকের চেয়ে ১০ থেকে ২০ শতাংশ বেশি ছিল।
এ ব্যাপারে অধ্যাপক আব্দুস সালাম প্রথম আলোকে বলেন, বর্ষবরণের রাত মানেই আতশবাজি আর পটকা ফাটানো নয়। এতে কিছু মানুষের আনন্দ হয়, কিন্তু শিশু, বৃদ্ধ ও অসুস্থ মানুষের জন্য গুরুতর ক্ষতি ডেকে আনে। এটা অনেকে বুঝতে পেরেছেন। তাই এবার সচেতনতা বাড়ায় শব্দ ও বায়ুদূষণ কমেছে। তবে আগামী বছরগুলোয় এ ব্যাপারে সরকারের দায়িত্বপ্রাপ্ত সংস্থাগুলোকে আরও সোচ্চার হতে হবে। নাগরিকদের হতে হবে আরও দায়িত্বশীল।
অন্যদিকে বায়ুমণ্ডলীয় অধ্যয়নকেন্দ্রের পর্যবেক্ষণ অনুযায়ী, বর্ষবরণের রাত সাড়ে ১১টা থেকে ভোর ৫টা পর্যন্ত আতশবাজি পোড়ানো এবং পটকা ফাটানোর শব্দ পাওয়া যায়। এর মধ্যে সবচেয়ে বেশি শব্দ হয় সাড়ে ১১টা থেকে সাড়ে ১২টা পর্যন্ত। শব্দদূষণ নিয়ন্ত্রণ বিধিমালা অনুযায়ী, রাতের বেলা রাজধানীতে শব্দের মানমাত্রা ৫০ ডেসিবেলের মধ্যে থাকতে হবে। কিন্তু রাতের ৯০ শতাংশ সময় ওই মাত্রা ৭০ ডেসিবেলের ওপরে ছিল। যা প্রতিদিনের গড় মাত্রার চেয়ে ৪২ শতাংশ বেশি। একই সময়ে বায়ুর মান ৩৫ শতাংশ অবনতি হয়। রাত ১১টা থেকে ১২টার মধ্যে বায়ুতে অতি ক্ষুদ্র বস্তুকণা ৯১ মাইক্রোগ্রাম বেড়ে যায়। যা ওই সময়ের স্বাভাবিক অবস্থার চেয়ে ৩৫ শতাংশ বেশি। তবে গত বছর একই সময়ের তুলনায় ১ মাইক্রোগ্রাম কম।
এ ব্যাপারে ক্যাপসের চেয়ারম্যান অধ্যাপক আহমদ কামরুজ্জামান মজুমদার প্রথম আলোকে বলেন, বায়ু ও শব্দের মানের উন্নতি হওয়া অবশ্যই ইতিবাচক। তবে এখনো তা মানমাত্রার চেয়ে অনেক বেশি। যা মানুষ ও প্রাণীদের জন্য ক্ষতিকর পর্যায়ে রয়েছে। তবে হঠাৎ করে তা বন্ধ করা যাবে না। ধারাবাহিক পরিকল্পনার মাধ্যমে তা কমাতে হবে।
বাংলাদেশ বার্ড ক্লাবের পর্যবেক্ষণ অনুযায়ী, বর্ষবরণের রাতে বিকট শব্দে ও বায়ুদূষণের কারণে আটটি জায়গায় শতাধিক পাখির মৃত্যু হয়েছে। পাখিগুলোর মধ্যে সবচেয়ে বেশি ছিল চড়ুই। এর পর কাক, বাতাসী ও ঘরবাতাসী পাখির মৃত্যুর খবর পাওয়া গেছে। সবচেয়ে বেশি মারা গেছে মিরপুর–১৪ নম্বর এলাকা, বোটানিক্যাল গার্ডেন ও জাতীয় চিড়িয়াখানা, তেজগাঁও সাতরাস্তা, ঢাকা বিশ্ববিদ্যালয় এলাকা, পুরান ঢাকার গেন্ডারিয়া, ওয়ারী ও সদরঘাট এলাকায়। আর বিকট শব্দে বাসা থেকে বেশি পালিয়েছে টিয়া, লক্ষ্মীপ্যাঁচা, খঞ্জন ও শালিক পাখি।"
2024-01-02 14:39:10,চবি অ্যালামনাই অ্যাসোসিয়েশন অব কানাডা ইনকের উদ্যোগে বিজয় দিবস ও বিশ্ববিদ্যালয় দিবস পালিত,"চট্টগ্রাম বিশ্ববিদ্যালয় অ্যালামনাই অ্যাসোসিয়েশন অব কানাডা ইনকের উদ্যোগে বাংলাদেশের মহান বিজয় দিবস ও ৫৮তম চট্টগ্রাম বিশ্ববিদ্যালয় দিবস উপলক্ষে আলোচনা সভা ও মনোজ্ঞ সাংস্কৃতিক অনুষ্ঠান হয়েছে। গত ১৭ ডিসেম্বর কানাডার প্রাণকেন্দ্র টরন্টো শহরের ডেনফোর্থে হোপ ইউনাইটেড চার্চে এ আয়োজন হয়।
ঘড়ির কাঁটা সন্ধ্যা ছয়টায় ছুঁই ছুঁই। এরই মধ্যে অনুষ্ঠান হল কানায় কানায় ভরে ওঠে। কেউবা অনেক দিনের পুরোনো সাথিকে খুঁজে পেয়ে খোশগল্পে মশগুল আর কেউ কেউ পাশের চায়ের স্টল থেকে চা কিনে আড্ডায় বিভোর। সব দিক দেখে সত্যিই মনে হচ্ছিল, এ যেন এক বিজয় উৎসব। বিজয় অন্যায়ের বিরুদ্ধে সত্যের, বিজয় সব অপশক্তির বিরুদ্ধে শুভ শক্তির। দূরদূরান্ত থেকে অনেকে এসেছেন।
সন্ধ্যা ঠিক সাড়ে ছয়টায় অ্যাসোসিয়েশনের সাধারণ সম্পাদক খোরশেদ খান সভা শুরু করেন এবং অনুষ্ঠান সঞ্চালনার দায়িত্ব নেন। সভায় সভাপতিত্ব করেন অ্যাসোসিয়েশনের সভাপতি শফিউদ্দিন আহমেদ। সভার শুরুতেই অ্যাসোসিয়েশনের সাবেক সাধারণ সম্পাদক তাপস ভট্টাচার্য ‘লেনথ অ্যাকনলেজমেন্ট’ পড়েন, এর পরপরই বাংলাদেশ ও কানাডার জাতীয় সংগীতের মাধ্যমে অনুষ্ঠানের প্রথম পর্ব শুরু হয়।
সভাপতি শফিউদ্দিন শুভেচ্ছা বক্তব্য দেন। প্রধান আলোচক হিসেবে চট্টগ্রাম বিশ্ববিদ্যালয়ের ইতিহাস বিভাগের সম্মানিত শিক্ষক অধ্যাপক শাহাদাত হোসেন তাঁর দীর্ঘদিনের গবেষণার অংশ হিসেবে ‘বাংলাদেশের বিজয় দিবসে আমেরিকার ভূমিকা’ নিয়ে খুবই চমৎকার ও গুরুত্বপূর্ণ আলোচনা করেন। অন্যদের মধ্যে শুভেচ্ছা বক্তব্য দেন চট্টগ্রাম বিশ্ববিদ্যালয়ের ইংরেজি বিভাগের সাবেক অধ্যাপক সুজিত দত্ত, অ্যাসোসিয়েশনের কার্যনির্বাহী কমিটির সম্মানিত সদস্য শামসুদ্দিন খালেদ সেলিম।
সবশেষে অ্যাসোসিয়েশনের প্রতিষ্ঠাতা সভাপতি বীর মুক্তিযোদ্ধা ইলিয়াস মিয়া। অনুষ্ঠানে আগত অতিথিদের অভ্যর্থনায় সার্বিক সহযোগীতায় ছিলেন সংগঠনের অ্যাডভাইজরি কমিটির সম্মানিত সদস্য সরওয়ার সেলিম।
দ্বিতীয় পর্বে, চট্টগ্রাম বিশ্ববিদ্যালয়ের ৫৮তম দিবস উপলক্ষে সহকারী সম্পাদক হুমায়ুন কবিরের তত্ত্বাবধানে কার্যকরী কমিটির সদস্যরা কেক কাটার মাধ্যমে দিবসটি পালন করেন। সাধারণ সম্পাদক খোরশেদ খান সভার দ্বিতীয় পর্বের সমাপ্তি ঘোষণা করেন।
তৃতীয় পর্বে, কার্যকরী কমিটির সদস্য অনুপ সেনগুপ্তের সংক্ষিপ্ত বক্তব্যের মাধ্যমে সাংস্কৃতিক সম্পাদক কাজী আবদুল বাসিত, সহসাধারণ সম্পাদক কানিজ ফাতেমার যৌথ পরিচালনায় মনোজ্ঞ সাংস্কৃতিক অনুষ্ঠান শুরু হয়।
এ পর্বে অংশগ্রহণ করেন অ্যাসোসিয়েশনের সদস্য ও তাঁদের পরিবারের সদস্যরা। নৃত্যে অংশ নেন রাওমিলা চৌধুরী। একক ও যৌথভাবে অনেকগুলো দেশাত্মবোধক, বিজয়ের গান ও কবিতা আবৃত্তি করেন মুক্তা পাল, সেলিনা সরওয়ার, মাহমুদা খাতুন, মেহজাবিন বিনতে ওসমান, সীমা নাথ, শাহিদা জুলেখা, ফেরদৌসি সুলতানা, রওশন আখতার, জহিরুল হক চৗধুরী, সিরাজী খান, মুনিরা সুলতানা মিলি, তিথি ভট্টাচার্য, মারজিয়া চৌধুরী, অহনা চক্রবর্তী ভোর, আর্য নাথ, কানিজ ফাতেমা ও কাজী বাসিত। সবকিছু ছাপিয়ে উল্লেখযোগ্য ছিল আমাদের পরবর্তী প্রজন্ম তিথি ভট্টাচার্যের গান, সঙ্গে তাঁকে তবলায় সংগত করে তারই ছোট ভাই সৌরভ ভট্টাচার্য, কবিতায় আরেক ছোটমণি অহনা চক্রবর্তী, গিটার এবং গানে আর্য নাথ, সঙ্গে ছোট্ট বিশাল পাল এবং আনান্দ চৌধুরী এসেছিল কপালে বাংলাদেশের পতাকা বেঁধে। এই সব দেখে সত্যিই অন্তর জুড়িয়ে গেছে দর্শক–শ্রোতাদের। তবলায় ছিলেন শ্রীবাস দে ও সাউন্ডে ছিলেন ক্যারি রোজারিও। পুরো সাংস্কৃতিক অনুষ্ঠানের গ্রন্থনা করেন বনানী বাবলী।
সন্ধ্যা থেকে গুঁড়ি গুঁড়ি বৃষ্টি উপেক্ষা করে মানুষের উপচে পড়া ভিড় ছিল পুরো সময়ে। প্রায় ২৭৫ গ্র্যাজুয়েট ও তাঁদের পরিবারের উপস্তিতিতে পুরো হলটি কানায় কানায় ভরে ওঠে সন্ধ্যার আগেই। অনেকেই আসন না পেয়ে দাঁড়িয়ে থেকে পুরো অনুষ্ঠানটি উপভোগ করেন।
সাধারণ সম্পাদক খোরশেদ খান সবাইকে বসার জায়গা দিতে না পারায় অপারগতা স্বীকার করে ১৩ জানুয়ারি ২০২৪ সালে চট্টগ্রাম বিশ্ববিদ্যালয় অ্যাসোসিয়েশন অব কানাডা ইনকের অভিষেক অনুষ্ঠানে সবাইকে আসার আমন্ত্রণ জানান এবং প্রায় ৭০০ লোকের বসার মতো বড় হল বুকিং দেওয়া হয়েছে বলে সবাইকে অবহিত করেন।
রাত সাড়ে ১০টায় অনুষ্ঠানের সভাপতি শফিউদ্দিন আহমেদ, মদিনা গ্রিলের সুস্বাদু ও মজাদার খাবার পরিবেশন ও অনুষ্ঠানকে সাফল্যমণ্ডিত করার পেছনে জড়িত সবাইকে ধন্যবাদ জানান। তিনি বিশেষভাবে ধন্যবাদ জানান হল ম্যানেজমেন্ট কমিটির অনুপ সেনগুপ্ত ও তাঁর দলকে।"
2024-01-02 14:30:00,শব্দরা আলিঙ্গন করে,"বারান্দায় গিয়ে দাঁড়াতেই পাতা পিছলে ফিনফিনে বাতাস আসছে। এমন একটি রাতে তোমার আসার কথা ছিল। মুহূর্তেই যেন সব এলোমেলো হয়ে গেল। অপর প্রান্তে থাকা তোমার যেন কিছুই হয়নি! কী এমন কারণ খুঁজে পেয়েছিলে সম্পর্কচ্যুত করার জন্য? আজ অনেক কিছুই অজানা।
যখন তুমি আমার এলো চুলগুলো ফুঁ দিয়ে কপাল থেকে সরিয়ে দিতে; কপালে, ওষ্ঠে আলতো করে ছুঁয়ে দিতে, তখন আমার সারা শরীর থেকে মন অব্দি কেঁপে উঠত। অপার্থিব দৃষ্টিতে তাকিয়ে থাকতে। সব কটা লুকোনো তিল পেয়ে মায়াভরা দৃষ্টিতে ডুব দিতে। ইচ্ছে করত শাড়ির আঁচল দিয়ে তোমার দুই চোখ ঢেকে দিতে। এমন অপূর্ব চোখ, চাহনি। আমি পুড়ে খাক হয়ে যাব যখন; তখন শেষ রাতের হিমেল হাওয়ায় কাঁপন ধরাতে আমার শরীরে। বলতে, ‘লাজুক হেসে হাতে হাত রেখে আরও কিছুক্ষণ পাশে বসতে চাও।’
হিম রাতের লজ্জা–উষ্ণতা ঢেকে দিয়ে আমরা দুজন প্রেমের আলিঙ্গনে। তখন তোমার নিজস্ব সুবাস গায়ে লেগে যাবে। এমনটাই তো কল্পনাজুড়ে এসে অস্থির করে তুলত। এমনটাই তো হওয়ার কথা ছিল।
আজ তবে কেন শুধু শব্দরা আলিঙ্গন করে? সেসব আমাকে নির্ঘুম করে রাখে; আত্মাকে নিশ্চিহ্ন করে দেয়। আমি জেগে থাকি সারা রাত।"
2024-01-02 14:27:26,ওয়ার্নারের বিদায়ী টেস্টে পাকিস্তান দলে নেই আফ্রিদি,"ইমাম পার্থ টেস্টের প্রথম ইনিংসে ৬২ রানের ইনিংস খেলেছিলেন। তবে পার্থ টেস্টের দ্বিতীয় ইনিংস ও মেলবোর্ন টেস্টের দুই ইনিংসেই হয়েছেন ব্যর্থ। তাতেই একাদশ থেকে ছিটকে যান ইমাম।
গত বিশ্বকাপে এই ওপেনার ওয়ানডে দল থেকেও বাদ পড়েন। ২১ বছর বয়সী সায়েম ১৪টি প্রথম শ্রেণির ম্যাচ খেলেছেন। ২৬ ইনিংসে ৪৬.৪৭ গড়ে রান করেছেন ১০৬৯। ঘরোয়া ক্রিকেটে বেশ আক্রমণাত্মক ক্রিকেটার হিসেবেই পরিচিত সায়েম, যার বড় প্রমাণ প্রথম শ্রেণির ক্রিকেটেও তাঁর স্ট্রাইক রেট ৭০।
আফ্রিদি এই সিরিজে কিছুটা দুর্ভাগাই। সিরিজের প্রথম দুই টেস্টে ভালো বোলিং করেও ২ টেস্টে উইকেট পেয়েছেন ৮টি। যেখানে সর্বশেষ ইনিংসেই পেয়েছেন ৪টি। অন্যদিকে এই টেস্ট দিয়েই টেস্ট ক্রিকেটকে বিদায় বলবেন ডেভিড ওয়ার্নার। যে কারণে আলোচনার কেন্দ্রে এই ওপেনার।
সিরিজ হেরে গেলেও এই টেস্টে পাকিস্তানের পাওয়ার অনেক কিছু আছে। একটি জয়ই যে অনেক বড় পাওয়া হবে দলটির। কারণ, অস্ট্রেলিয়ার মাটিতে তাদের বিপক্ষে টানা ১৬ ম্যাচে হেরেছে পাকিস্তান। জিততে পারেনি গত ২৯ বছরে।"
2024-01-02 13:26:21,গ্রহণযোগ্য নির্বাচন করতে ব্যর্থ হলে রাষ্ট্র নিজেই ব্যর্থ হয়ে যাবে: কমিশনার আনিছুর,"নির্বাচন কমিশনার মো. আনিছুর রহমান বলেছেন, অবাধ, সুষ্ঠু ও গ্রহণযোগ্য নির্বাচন করতে ব্যর্থ হলে রাষ্ট্র নিজেই ব্যর্থ হয়ে যাবে।
দ্বাদশ জাতীয় সংসদ নির্বাচন উপলক্ষে আজ মঙ্গলবার সকালে নির্বাহী ম্যাজিস্ট্রেটদের প্রশিক্ষণ কর্মসূচির উদ্বোধনী অনুষ্ঠানে আনিছুর রহমান এ কথা বলেন।
রাজধানীর আগারগাঁওয়ে বঙ্গবন্ধু আন্তর্জাতিক সম্মেলন কেন্দ্রে এই প্রশিক্ষণ কর্মসূচির আয়োজন করা হয়। ৭ জানুয়ারি দ্বাদশ জাতীয় সংসদ নির্বাচনের ভোট গ্রহণ করা হবে।
এবার নির্বাচনে সবচেয়ে বেশি নির্বাহী ম্যাজিস্ট্রেট নিয়োগ করার কথা উল্লেখ করে আনিছুর রহমান বলেন, এর উদ্দেশ্য একটাই, তা হলো অবাধ, সুষ্ঠু ও নিরপেক্ষ নির্বাচন আয়োজন করা। তাঁরা যদি অবাধ, সুষ্ঠু ও গ্রহণযোগ্য নির্বাচন না করতে পারেন, কোনো কারণে যদি তাঁরা ব্যর্থ হন, তাহলে রাষ্ট্র নিজেই ব্যর্থ রাষ্ট্র হয়ে যাবে। তাঁরা সেটা চাইবেন না। কারণ, এতে বাংলাদেশ সমগ্র বিশ্ব থেকে বিচ্ছিন্ন হয়ে যাব।
নির্বাহী ম্যাজিস্ট্রেটদের উদ্দেশে আনিছুর রহমান বলেন, কোনোভাবেই আগামী নির্বাচনকে প্রশ্নবিদ্ধ হতে দেওয়া যাবে না। যখন যেখানে যে পদক্ষেপ গ্রহণ করা দরকার, সময়ক্ষেপণ না করে তাৎক্ষণিকভাবে পদক্ষেপ নিতে হবে। নির্বাচন কমিশনের একটাই নির্দেশনা—অবাধ ও সুষ্ঠু নির্বাচন। এর বাইরে আর কোথাও থেকে নির্দেশনা আসবে না।
আনিছুর রহমান আরও বলেন, অবাধ, সুষ্ঠু ও গ্রহণযোগ্য নির্বাচনের কোনো বিকল্প নেই। এই নির্বাচন শুধু ১৮ কোটি মানুষ দেখছে, তা নয়; দেখছে সমগ্র বিশ্ব।"
2024-01-02 19:20:20,কীভাবে বুঝবেন শিশু ঠিকভাবে বাড়ছে,"শিশুর বেড়ে ওঠা মানে কেবল গায়েগতরে বেড়ে ওঠা নয়। শিশু আস্তে আস্তে বসতে শিখবে, একসময় দাঁড়াতে ও হাঁটতে পারবে। মুখে ফুটবে আধো আধো বুলি, একসময় সে বাক্য গড়তেও শিখে যাবে। তবে সব শিশু যে একই বয়সে সবটা শিখে ফেলবে, তা নয়। কাজেই পরিচিত অন্য কারও সন্তান যে বয়সে হাঁটছে, আপনার শিশু সেই বয়সে না হাঁটলেই ভয় পেয়ে যাবেন না। অভিভাবক হিসেবে আপনাকে জানতে হবে, কোন বয়সে হাঁটতে না পারাটা অস্বাভাবিকতা। আবার কোন বয়সে পৌঁছানোর পরও শিশু কথা না বললে সেটি কোনো বড় ধরনের সমস্যার উপসর্গ। সময়মতো নিতে হবে চিকিৎসকের পরামর্শ। নইলে শিশুর বিকাশের মূল্যবান সময় হারিয়ে যাবে। বিশেষজ্ঞদের কাছে জেনে নিন, শিশুর বিকাশের গুরুত্বপূর্ণ এমন কিছু ধাপ।
তিন থেকে সাড়ে চার মাস বয়সের মধ্যে শিশু নিজের ঘাড়ের নিয়ন্ত্রণ পায়, যেটিকে আমরা সাধারণভাবে শিশুর ঘাড় শক্ত হওয়া বলে থাকি। অপরিণত অবস্থায় জন্ম নেওয়া শিশুদের ক্ষেত্রে একটু বেশি সময় লাগতে পারে। সেটিও সর্বোচ্চ পাঁচ মাস। ছয় মাস বয়সের মধ্যে শিশুর বসতে পারার কথা; একটু দেরি হলেও সর্বোচ্চ আট মাসের মধ্যে শিশু বসতে পারবে। এক বছর বয়সী শিশু কোনো কিছু ধরে দাঁড়াতে পারে এবং দু-এক পা এগোতেই পারে; দেরি হলেও এইটুকু পারার জন্য সর্বোচ্চ ১৪ মাস লাগাটা স্বাভাবিক। এর বাইরেও কিন্তু শিশুর বিকাশের আরও কিছু বিষয় আছে, যেগুলোর জন্য স্বাভাবিকের চেয়ে বেশি সময় লাগলে চিকিৎসকের পরামর্শ নিতে হবে। এমনটাই জানালেন ঢাকা মেডিকেল কলেজ হাসপাতালের শিশু বিভাগের কনসালট্যান্ট তাসনুভা খান।
শিশু সাধারণত ছয় থেকে সাত মাস বয়সের মধ্যে হাতের তালুর সাহায্যে কোনো জিনিস ধরতে পারে। ছোট জিনিস ধরতে অবশ্য ১০ থেকে ১১ মাস লেগে যায়। ১৮ মাস বয়সে আঁকিবুঁকি করতে পারে শিশু। অন্যের সঙ্গে আচরণটাও গুরুত্বপূর্ণ বিষয়। অন্যের সঙ্গে আচরণের এক বড় ধাপ হলো কথোপকথন।
ঢাকার মিরপুরের ডা. এম আর খান শিশু হাসপাতাল ও শিশু স্বাস্থ্য ফাউন্ডেশনের নিউরোলজি বিভাগের সহযোগী অধ্যাপক লাজিনা শারমিন বলছিলেন, কান্না হলো শিশুর প্রথম ভাষা। এরপর ধাপে ধাপে কথা ফোটে তার মুখে। কথা না বলা মানে কিন্তু এই নয় যে শিশু অটিজমে আক্রান্ত। সঠিক সময়ে কথা না বলতে পারার জন্য দায়ী হতে পারে নানা কারণ।
মাস তিনেক বয়সে শিশু ‘আ’, ‘উ’–জাতীয় শব্দ করে। ছয় মাস বয়সের মধ্যে শিশু ‘দাদা’, ‘বাবা’র মতো দুই বর্ণের শব্দ বলতে পারে, যেখানে একটি বর্ণই বারবার আসে। এক বছর হলে শিশু গোটা দশেক শব্দ বলতে শিখে ফেলে। ১৫ মাসে পৌঁছাতে পৌঁছাতে তার ঝুলিতে যুক্ত হয়ে যায় আরও খান পাঁচেক শব্দ। দুই থেকে আড়াই বছর বয়সের মধ্যে শিশু দুটি শব্দ দিয়ে একটি অর্থপূর্ণ বাক্য গড়তে পারে। এসব ধাপের কোনোটিতে যদি শিশু আটকে যায়, তার মানে কিন্তু অনেক কিছুই হতে পারে। শিশু হয়তো ঠিকভাবে শুনছে না কিংবা তার বাগ্‌যন্ত্রে কোনো সমস্যা আছে। এ রকম হলে কিন্তু শিশু কথা বলতে না পারলেও ইশারা-ইঙ্গিতে নিজের প্রয়োজনটা বুঝিয়ে দেয়। আবার কোনো কোনো ক্ষেত্রে এমনও হতে পারে, অভিভাবক নিজেই শিশুর সঙ্গে কথা বলেন না। ডিজিটাল জগতে আসক্তি শিশুর দেরিতে কথা বলার অন্যতম কারণ। কিংবা তার সামনে অভিভাবক এক ভাষায় কথা বলছেন, অ্যানিমেশনের চরিত্রগুলো আরেক ভাষায় কথা বলছে। ফলে শিশু কোন ভাষাটা বেছে নেবে, বুঝতে পারছে না। তা ছাড়া কোনো কোনো পরিবারে শিশুদের দেরিতে কথা বলার ইতিহাসও থাকে।
চোখের সামনে কোনো কিছু নড়লে শিশু সেটিকে অনুসরণের চেষ্টা করছে কি না, বুঝতে পারবেন, সে চোখে দেখছে কি না। মাস তিনেক বয়সের মধ্যেই এটি বোঝা যায়।
শিশু ঝুনঝুনি বা এ রকম কোনো কিছুর শব্দ শুনতে পাচ্ছে কি না, সেটিও তার চোখ দেখলেই বুঝতে পারবেন। মাস ছয়েক বয়সের মধ্যেই শিশু শব্দের উৎসকে চিহ্নিত করতে পারে।
এক বছর বয়সের মধ্যে শিশু নিজের পরিচিত পরিমণ্ডলের মানুষগুলোকে চিনতে পারে। অপরিচিত কাউকে দেখলে সে কেঁদেও ফেলতে পারে। এটি স্বাভাবিক।
শিশু যদি একেবারেই কথা না বলে কিংবা অস্বাভাবিকভাবে একই কথা বারবার বলে, তাহলে দ্রুত চিকিৎসকের শরণাপন্ন হোন।
হিংস্র আচরণও একটি অস্বাভাবিকতা।"
2024-01-02 13:21:35,"নৌকা ও ঈগল ঘিরে বিভক্ত আওয়ামী লীগ, সমানতালে চলছে প্রচারণা","কক্সবাজার সদর, রামু ও ঈদগাঁও উপজেলা নিয়ে কক্সবাজার-৩ সংসদীয় আসন। দশম ও একাদশ সংসদ নির্বাচনে এ আসনে আওয়ামী লীগের সাইমুম সরওয়ার কমল সংসদ সদস্য নির্বাচিত হয়েছেন।
তখন ঈদগাঁও উপজেলা, কক্সবাজার সদরের চৌফলদণ্ডী, খুরুশকুল, পিএমখালী, ঝিলংজা, ভারুয়াখালী ইউনিয়ন, রামুর ঈদগড়, গর্জনিয়া, কচ্ছপিয়া, ফতেখাঁরকুল, রাজারকুল ইউনিয়ন এবং কক্সবাজার পৌরসভা থেকে বিপুল পরিমাণ ভোট পড়েছিল নৌকা প্রতীকে।
এবারের (দ্বাদশ সংসদ) নির্বাচনে ভোটের সেই চিত্র পাল্টে গেছে। শুরুর দিকে নৌকার জোয়ার দেখা গেলেও এখন ঈগলের সমর্থন দিন দিন বাড়ছে। পাশাপাশি নৌকা ও ঈগলের প্রচারণা ঘিরে আওয়ামী লীগের নেতা-কর্মীরাও দ্বিধাবিভক্ত হয়ে পড়েছেন। ফলে এবার নৌকার সঙ্গে ঈগলের তীব্র প্রতিদ্বন্দ্বিতার আভাস পাওয়া যাচ্ছে।
গতকাল শনি ও আজ রোববার এ আসনের অন্তত ২৩টি ইউনিয়ন ও ওয়ার্ড ঘুরে সাধারণ ভোটার, জনপ্রতিনিধি ও আওয়ামী লীগ নেতাদের সঙ্গে কথা বলে ভোটের এই চিত্র পাওয়া গেছে। এ আসনে নৌকা প্রতীকের প্রার্থী বর্তমান সংসদ সদস্য সাইমুম সরওয়ার কমল। তিনি দীর্ঘ ১৫ বছর ধরে মাঠের রাজনীতি করছেন। সাইমুমের বাড়ি রামুর ফতেখাঁরকুলে।
ঈগল প্রতীকের প্রার্থী নতুন মুখ ও হাইকোর্টের আইনজীবী ব্যারিস্টার মিজান সাঈদ। তাঁর বাড়ি ঈদগাঁওয়ে। ভদ্র ব্যবহার ও গোছালো বক্তব্য দিয়ে ভোটারদের মনে জায়গা করে নিচ্ছেন মিজান সাঈদ। তিনি বঙ্গবন্ধু আইনজীবী পরিষদের কেন্দ্রীয় নেতা।
অন্যদিকে নৌকা প্রতীকের প্রার্থী সাইমুমের নানা কর্মকাণ্ড নিয়ে দলের নেতা-কর্মীদের মধ্যে ক্ষোভ রয়েছে। এ কারণে জেলা আওয়ামী লীগ, কক্সবাজার পৌরসভা ও রামু, ঈদগাঁও ও কক্সবাজার সদর উপজেলা আওয়ামী লীগের শীর্ষ নেতারা সাইমুমের পক্ষে প্রচারণায় নামেননি। কমিটির বেশির ভাগ নেতা মিজান সাঈদের পক্ষে প্রচারণায় নেমেছেন। তাতে ভোটের মাঠের উত্তেজনাও তীব্র হচ্ছে।
এ প্রসঙ্গে জেলা আওয়ামী লীগের সভাপতি ফরিদুল ইসলাম চৌধুরী প্রথম আলোকে বলেন, ‘কক্সবাজার-৩ আসনের মতো সারা দেশে নৌকা প্রতীকের প্রার্থীর বিরুদ্ধে আওয়ামী লীগের বহু নেতা স্বতন্ত্র প্রার্থী হয়েছেন। স্বতন্ত্র প্রার্থীর পক্ষে দলের নেতা-কর্মীরাও প্রচারণায় অংশ নিচ্ছেন। এ ক্ষেত্রে কেন্দ্রের বাধাও নেই। সে হিসেবে কক্সবাজারেও বাধা দেওয়ার সুযোগ নেই। তারপরও আমরা নৌকা প্রতীকের পক্ষে কক্সবাজার-১ ও ২ আসনে প্রচারণা চালাচ্ছি। ভোটারদের কেন্দ্রে আনার প্রতি জোর দিচ্ছি।’
এই দুই প্রার্থী ছাড়াও মাঠে তৎপর জাতীয় পার্টির প্রার্থী মোহাম্মদ তারেক (লাঙ্গল)। তিনি কক্সবাজার জেলা আইনজীবী সমিতির সাধারণ সম্পাদক ও জেলা জাতীয় পার্টির যুগ্ম আহ্বায়ক। কক্সবাজার পৌরসভার ৯ নম্বর ওয়ার্ডের বাহারছড়ায় তাঁর বাড়ি। এলাকায় তারেকের প্রভাবও রয়েছে। বাংলাদেশ কল্যাণ পার্টির প্রার্থী ও দলের মহাসচিব আবদুল আউয়াল মামুনও (হাতঘড়ি) এ আসনে প্রতিদ্বন্দ্বিতা করছেন। তাঁর বাড়িও কক্সবাজার পৌরসভার ২ নম্বর ওয়ার্ডের উত্তর বাহারছড়ায়। শহরের ১ ও ২ নম্বর ওয়ার্ডে মামুনের ভোটব্যাংক রয়েছে। এ আসনে বাকি দুজন প্রার্থী হলেন বাংলাদেশ ন্যাশনালিস্ট ফ্রন্টের প্রার্থী মোহাম্মদ ইব্রাহিম (টেলিভিশন) ও ন্যাশনাল আওয়ামী পার্টির (ন্যাপ) শামীম আহসান (কুঁড়েঘর)। তবে নির্বাচনে প্রতিদ্বন্দ্বিতা করলেও মাঠে তেমন তৎপরতা নেই তাঁদের।
ঈগলের পক্ষে প্রচারণায় আওয়ামী লীগের নেতারা
রামু উপজেলা আওয়ামী লীগের সভাপতি সোহেল সরওয়ার কাজল দীর্ঘ ১৫ বছর ধরে ছোট ভাই সাইমুমের বিরুদ্ধে অবস্থান নিয়েছিলেন। তবে নির্বাচনে তিনি এবার সাইমুমের পক্ষে প্রচারণায় নেমেছেন। কিন্তু উপজেলা আওয়ামী লীগের সাধারণ সম্পাদক শামসুল আলম মণ্ডল, উপজেলা পরিষদের সাবেক চেয়ারম্যান ও উপজেলা যুবলীগের সাবেক সভাপতি রিয়াজুল আলমসহ দলের নেতা-কর্মীরা প্রকাশ্যে ঈগল প্রতীকের প্রচারণা চালাচ্ছেন। এতে দুই পক্ষের মধ্যে উত্তেজনা প্রকট হচ্ছে।
শামসুল আলম মণ্ডল প্রথম আলোকে বলেন, গত ১০ বছর সাইমুম এ আসনে সংসদ সদস্য ছিলেন।
এই ১০ বছরে তিনি দল ও দলের নেতা-কর্মীদের জন্য কিছুই করেননি। আওয়ামী লীগ নেতাদের সঙ্গে তাঁর (সাইমুম) কোনো ধরনের যোগাযোগও ছিল না। বিএনপি-জামায়াতের লোকজনকে প্রতিষ্ঠা করেছেন তিনি। এখন ভোটের মাঠে খারাপ অবস্থা দেখে তিনি আওয়ামী লীগের নেতাদের খুঁজছেন। বিএনপির পক্ষ থেকে তাদের ভোটার ও সমর্থকদের ভোটকেন্দ্রে যেতে নিষেধ করে ঘরে ঘরে প্রচারণা চালানো হচ্ছে। আওয়ামী লীগের সমর্থকেরাও সাইমুমের বিরুদ্ধে। এ অবস্থায় রামুতে নৌকাডুবি ঘটতে পারে।
পাশের ঈদগাঁও উপজেলায়ও একই অবস্থা। এখানে ঈদগাঁও উপজেলা আওয়ামী লীগের সভাপতি আবু তালেব প্রকাশ্যে ঈগল প্রতীকের পক্ষে প্রচারণা চালাচ্ছেন। দলের অনেক নেতা-কর্মী ঈগলের পক্ষে মাঠে নেমেছেন। নাম প্রকাশ না করার শর্তে দলের কয়েক নেতা বলেন, সাইমুমের সঙ্গে গত ১০ বছর শহর আওয়ামী লীগের কোনো যোগাযোগ ছিল না। নির্বাচনের সময় এ দূরত্ব মেটানোর উদ্যোগও নেই।
এ প্রসঙ্গে শহর আওয়ামী লীগের সভাপতি মোহাম্মদ নজিবুল ইসলাম প্রথম আলোকে বলেন, ‘নৌকা প্রতীকের পক্ষে আমরা পৃথকভাবে পথসভা করছি, ভোটারদের কেন্দ্রে আসার কথা বলছি। নৌকার প্রার্থী প্রচারণায় ব্যস্ত থাকেন, তাই একসঙ্গে প্রচারণা চালানো সম্ভব হচ্ছে না।’"
2024-01-02 14:54:40,"দেশের সর্বনিম্ন তাপমাত্রা আজ সৈয়দপুরে, চলছে মৃদু শৈত্যপ্রবাহ","নীলফামারীর সৈয়দপুরে আজ মঙ্গলবার দেশের সর্বনিম্ন তাপমাত্রা রেকর্ড করা হয়েছে। সকাল ৯টায় এখানে তাপমাত্রা ছিল ৯ ডিগ্রি সেলসিয়াস। ফলে এখানে বইছে মৃদু শৈত্যপ্রবাহ। শীতের তীব্রতা আরও বাড়বে বলে জানালেন সৈয়দপুর বিমানবন্দর আবহাওয়া কার্যালয়ের কর্মকর্তা।
আজ সকাল থেকে নীলফামারী জেলার পথঘাট ঘন কুয়াশার চাদরে ঢাকা ছিল। যানবাহনগুলোকে দিনের আলোতে হেডলাইট জ্বালিয়ে চলাচল করতে দেখা গেছে। বেলা বাড়ার সঙ্গে সঙ্গে কুয়াশা কিছুটা কমলেও সূর্যের দেখা মিলেনি। শীতের কারণে বিপাকে পড়েছেন দিনমজুর ও স্বল্প আয়ের খেটে খাওয়া মানুষ। সকাল থেকে মাঠেঘাটে কৃষি শ্রমিকদের উপস্থিতি ছিল খুবই কম। গ্রামের স্বল্প আয়ের মানুষজন খড়কুটা জ্বালিয়ে শীত নিবারণের চেষ্টা করছেন।"
2024-01-02 13:13:38,"কুড়িগ্রামে শীতের দাপট, চরাঞ্চলের মানুষের দুর্ভোগ","পৌষের মাঝামাঝি সময়ে উত্তরের হিমেল হাওয়ায় কুড়িগ্রামে জেঁকে বসেছে শীত। সকাল থেকে দিনের অধিকাংশ সময় সূর্যের দেখা মিলছে না। সূর্যের উত্তাপ না থাকায় শীতের অনুভূতি বেড়েছে। ঘন কুয়াশা ও কনকনে ঠান্ডায় বিপাকে পড়েছেন শ্রমজীবী ও নিম্ন আয়ের মানুষ। কয়েক দিন থেকে হিমেল হাওয়া ও ঘন কুয়াশার কারণে চরাঞ্চলের মানুষ পড়েছে দুর্ভোগে।
আজ মঙ্গলবার সকাল ৬টায় কুড়িগ্রামে ১২ দশমিক ৮ ডিগ্রি সেলসিয়াস তাপমাত্রা রেকর্ড করা হয়। আগামী কয়েক দিনে তাপমাত্রা আরও কমতে পারে বলে কুড়িগ্রাম আবহাওয়া অফিস সূত্রে জানা গেছে। এ অবস্থায় জেলার শ্রমজীবী ও খেটে খাওয়া মানুষ বিপাকে পড়েছেন। সবচেয়ে বেশি সমস্যায় পড়েছেন চরাঞ্চলের নিম্ন আয়ের মানুষ। কনকনে শীতের কারণে কাজে বের হতে না পারায় দুর্ভোগে পড়েছেন তাঁরা।
উলিপুর উপজেলার সাহেবের আলগা ইউনিয়নের মাঝের আলগার চরের কৃষক মোশারফ হোসেন বলেন, ঘন কুয়াশা ও কনকনে শীত। কাজে বের হলে হাত-পা হিম হয়ে যায়। কিন্তু কাজে বের না হলে তো চলে না। খাওয়ার অনিশ্চয়তা দেখা দেয়।
সদর উপজেলার যাত্রাপুর ইউনিয়ন নৌকা ঘাটের চালক মোসলেম উদ্দিন বলেন, শীতের কারণে ১০ হাত দূরের কোনো কিছু দেখা যায় না। এ অবস্থায় নৌকা চালাতে অসুবিধা হয়। এক ঘণ্টা দূরত্বের নৌপথ যেতে দেড় ঘণ্টার বেশি সময় লাগে।
কুড়িগ্রাম রাজারহাট কৃষি ও আবহাওয়া পর্যবেক্ষণাগারের ভারপ্রাপ্ত কর্মকর্তা সুবল চন্দ্র সরকার প্রথম আলোকে বলেন, কুড়িগ্রামের সর্বনিম্ন তাপমাত্রা রেকর্ড করা হয়েছে ১২ দশমিক ৮ ডিগ্রি সেলসিয়াস।
আগামী এক সপ্তাহ তাপমাত্রা ওঠানামা করবে। সেই সঙ্গে হিমেল হাওয়া ও ঘন কুয়াশার কারণে কনকনে ঠান্ডা থাকবে।
সদর উপজেলার যাত্রাপুর ইউনিয়নের চেয়ারম্যান আবদুল গফুর বলেন, দুই দিন থেকে শীত পুরোদমে নেমে গেছে। কনকনে শীতের কারণে গরিব মানুষ কষ্টে আছে। জেলা প্রশাসকের দুর্যোগ ও ত্রাণ শাখায় পর্যাপ্ত কম্বল আছে বলে তিনি শুনেছেন, তবে ভোটের কারণে কম্বল বিতরণ শুরু হয়নি। উপজেলা নির্বাহী কর্মকর্তা কিছুদিন আগে হাফিজিয়া মাদ্রাসাগুলোতে চার শ কম্বল বিতরণ করেছেন।
জেলা প্রশাসক মো. সাইদুল আরীফ প্রথম আলোকে জানান, কুড়িগ্রামের ৯টি উপজেলায় ইতিমধ্যে ৩৯ হাজার ৫০০ কম্বল বিতরণ করা হয়েছে। আগামী কয়েক দিনের মধ্যে উপজেলা প্রশাসন ও ইউনিয়নগুলোর চাহিদার ভিত্তিতে কম্বল বিতরণ করা হবে।"
2024-01-02 13:05:43,দুই স্বতন্ত্রের শক্ত চাপে আ.লীগের প্রার্থী,"গাইবান্ধা-৩ (সাদুল্যাপুর ও পলাশবাড়ী) আসনের নির্বাচনে দুই স্বতন্ত্র প্রার্থীর শক্ত চাপের মুখে পড়েছেন আওয়ামী লীগ প্রার্থী। নৌকার প্রার্থীকে জিততে হলে বেশ বেগ পেতে হবে বলে মনে করছেন দলের একাংশের নেতা-কর্মী।
এ আসনে নৌকার প্রার্থী ২০২০ সালের উপনির্বাচনে জয়ী সংসদ সদস্য ও কৃষক লীগের কেন্দ্রীয় কমিটির সাধারণ সম্পাদক উম্মে কুলসুম। দুই স্বতন্ত্র প্রার্থী হলেন সদ্য পদত্যাগ করা সাদুল্যাপুর উপজেলা চেয়ারম্যান ও উপজেলা আওয়ামী লীগের সহসভাপতি সাহারিয়া খান এবং জেলা আওয়ামী লীগের উপদেষ্টা পরিষদের সদস্য বীর মুক্তিযোদ্ধা মেজর (অব.) মফিজুল হক সরকার।
দলীয় নেতা-কর্মীরা বলেন, সংসদ সদস্য হওয়ার পর উম্মে কুলসুম তাঁর আত্মীয়স্বজনসহ বিভিন্ন দলের নেতা-কর্মীদের প্রাধান্য দিয়েছেন। আওয়ামী লীগের ত্যাগী নেতা-কর্মীদের মূল্যায়ন করেননি। এ কারণে তাঁরা উম্মে কুলসুমের কাছ থেকে দূরে সরে গেছেন। তাঁকে ভোটে জিততে বেগ পেতে হবে।
নাম প্রকাশ না করার শর্তে পলাশবাড়ী উপজেলা আওয়ামী লীগের এক নেতা বলেন, এ উপজেলার বেশির ভাগ নেতা-কর্মী প্রকাশ্যে কিছু না বললেও তাঁরা গোপনে স্বতন্ত্র প্রার্থী মফিজুল হককে বিজয়ী করতে তাঁর পক্ষে কাজ করছেন। তিনি পরিচ্ছন্ন মানুষ। তাই দলের কর্মীরা তাঁকে বেছে নিয়েছেন।
স্বতন্ত্র প্রার্থী মফিজুল হক বলেন, ‘এলাকার মানুষ এখন উন্নয়ন চান। সংসদ সদস্যকে সব সময় পাশে চান। কিন্তু এখানকার সংসদ সদস্য উম্মে কুলসুম নির্বাচিত হওয়ার পর তেমন একটা এলাকায় আসেননি। মানুষের কল্যাণ করেননি। আশা করি জনবিচ্ছিন্ন কাউকে এলাকার মানুষ ভোট দেবেন না। দুই উপজেলার বেশির ভাগ নেতা-কর্মী প্রত্যক্ষ ও পরোক্ষভাবে আমার পক্ষে কাজ করছেন।’
দলীয় নেতা-কর্মীরা আরও বলেন, সংসদ সদস্য হওয়ার পর দুই উপজেলার দৃশ্যমান কোনো উন্নয়ন হয়নি। কৃষক লীগের কেন্দ্রীয় নেতা হওয়ায় তিনি বেশির ভাগ সময় ঢাকায় থাকতেন। এ কারণে দলের নেতা-কর্মীরা সহজে তাঁকে কাছে পাননি। এতেও অনেক নেতা-কর্মী তাঁকে বাদ দিয়ে স্বতন্ত্র প্রার্থীদের পক্ষে কাজ করছেন।
আরেক স্বতন্ত্র প্রার্থী সাহারিয়া খান দাবি করেন, ‘সংসদ সদস্য উম্মে কুলসুম উপজেলার বিভিন্ন কমিটিতে বিএনপি-জামায়াতের লোকজনকে কৃষক লীগে অন্তর্ভুক্ত করেছেন। তাঁদের নিয়ে তিনি চলাফেরা করেন। এ কারণে আওয়ামী লীগের ত্যাগী নেতা-কর্মীরা আমাকে সমর্থন দিচ্ছেন। দলের প্রধানও এবার স্বতন্ত্র প্রার্থী হওয়ার বিষয়টি উন্মুক্ত রেখেছেন। নির্বাচন সুষ্ঠু হলে জয়ের বিষয়ে আমি আশাবাদী।’
উম্মে কুলসুমের পক্ষের নেতা-কর্মীরা বলেন, উম্মে কুলসুম উপনির্বাচনে জয়ী হন। তিনি মাত্র তিন বছর সময়ের মধ্যে দুই উপজেলার রাস্তাঘাট, সেতু ও কালভার্ট নির্মাণ করেছেন। যোগাযোগব্যবস্থার উন্নয়ন হয়েছে। তবু যাঁরা নেত্রীর বিরুদ্ধে বলেন, তাঁরা সত্য গোপন করছেন। তবে দলের বেশির ভাগ নেতা-কর্মী তাঁদের সঙ্গে আছেন। সবাই এককাট্টা হয়ে নৌকাকে জেতাতে কাজ করছেন।
নির্বাচনে জয়ের ব্যাপারে শতভাগ আশাবাদী আওয়ামী লীগ প্রার্থী উম্মে কুলসুম। তিনি প্রথম আলোকে বলেন, ‘দুই উপজেলায় দলের সব নেতা-কর্মী নৌকার পক্ষে কাজ করছেন। এখানে দলে কোনো বিভেদ নেই। জয়ের ব্যাপারে আমি এক শ ভাগ আশাবাদী। এবার হলে রাস্তাঘাটের ব্যাপক উন্নয়ন করব।’"
2024-01-02 13:05:42,"পর্যটন করপোরেশনে চাকরি, ৯ম-১৩তম গ্রেডে পদ ৩৫","বাংলাদেশ পর্যটন করপোরেশনে একাধিক শূন্য পদে জনবল নিয়োগে বিজ্ঞপ্তি প্রকাশ করা হয়েছে। এ প্রতিষ্ঠানে ৬ ক্যাটাগরির পদে ৯ম থেকে ১৩তম গ্রেডে ৩৫ জনকে নিয়োগ দেওয়া হবে। আগ্রহী প্রার্থীদের অনলাইনে আবেদন করতে হবে।
১. পদের নাম: সহকারী প্রকৌশলী (ইলেকট্রিক্যাল)
পদসংখ্যা: ১
যোগ্যতা: বিএসসি ইঞ্জিনিয়ার। পেশাগত ক্ষেত্রে অভিজ্ঞতাসম্পন্ন ব্যক্তিদের অগ্রাধিকার দেওয়া হবে।
বেতন স্কেল: ২২,০০০–৫৩,০৬০ টাকা (গ্রেড–৯)
২. পদের নাম: হিসাবরক্ষণ কর্মকর্তা
পদসংখ্যা: ৫
যোগ্যতা: দ্বিতীয় শ্রেণির মাস্টার্স ডিগ্রি (সমমানের সিজিপিএ) অথবা এসএসসি বা এইচএসসিতে প্রথম বিভাগসহ দ্বিতীয় শ্রেণির স্নাতক ডিগ্রি (সমমানের সিজিপিএ)। অনুমোদিত কারিগরি শিক্ষা বোর্ড থেকে ডিপ্লোমা সার্টিফিকেটপ্রাপ্ত।
বেতন স্কেল: ২২,০০০-৫৩,০৬০ টাকা (গ্রেড-৯)
১ ডিসেম্বর ২০২৩ তারিখে সাধারণ প্রার্থী, ক্ষুদ্র জাতিগোষ্ঠী এবং বীর মুক্তিযোদ্ধা/শহীদ বীর মুক্তিযোদ্ধার নাতি–নাতনিদের ক্ষেত্রে বয়সসীমা ১৮ থেকে ৩০ বছর। তবে বীর মুক্তিযোদ্ধা/শহীদ বীর মুক্তিযোদ্ধার সন্তান ও শারীরিক প্রতিবন্ধীদের ক্ষেত্রে বয়সসীমা ১৮ থেকে ৩২ বছর।
আগ্রহী প্রার্থীদের এই ওয়েবসাইটে ফরম পূরণের মাধ্যমে আবেদন করতে হবে। নিয়োগসংক্রান্ত বিস্তারিত তথ্য এই লিংকে জানা যাবে। অনলাইনে আবেদন করতে কোনো সমস্যা হলে টেলিটক নম্বর থেকে ১২১ নম্বর কল অথবা [email protected] ঠিকানায় ই-মেইলে যোগাযোগ করা যাবে। এ ছাড়া টেলিটকের জবপোর্টালের ফেসবুক পেজে মেসেজের মাধ্যমে যোগাযোগ করা যাবে। মেইল/ মেসেজের সাবজেক্টে প্রতিষ্ঠান ও পদের নাম এবং ইউজার আইডি ও যোগাযোগের নম্বর অবশ্যই উল্লেখ করতে হবে।"
2024-01-02 13:00:05,‘হামাদের এখানে এমপি ক্যান্ডিডেটরা আসে না’,"‘হামাদের এখানে এমপি ক্যান্ডিডেটরা আসে না। তার চ্যালারাই আসে। তারাই এমপির হয়ে কথা দিয়ে যায়। বড় রাস্তা থাকি গাঁয়ের রাস্তাটো পাকা করি দিবে তা বারবার শুনি। কিন্তুক ইবার এখুন পর্যন্ত আসে নাই। ভোটের আগেই খালি আসে। কত্ত মিঠা মিঠা কথা বোলে। তারপর সব ভুলে যায়।’ কথাগুলো বলছিলেন সাঁওতাল গ্রামের মাঝি হাড়াম (গ্রামপ্রধান) সুকল টুডু (৬৫)। তাঁর বাড়ি চাঁপাইনবাবগঞ্জের নাচোল উপজেলার নেজামপুর ইউনিয়নের বাইপুর গ্রামে।
প্রত্যন্ত এই গ্রামে ৭২টি সাঁওতাল পরিবারের বসবাস। এর মধ্যে চার-পাঁচটি পরিবারের জমিজমা আছে। অন্যদের বসতভিটাটুকুও নেই। খাসজমিতে থাকেন তাঁরা। জাতীয় সংসদ নির্বাচনের উত্তাপ এই গ্রামে পৌঁছায়নি বললেই চলে। শুধু বাইপুর নয়, ক্ষুদ্র জাতিগোষ্ঠীর গ্রামগুলোতে সংসদ নির্বাচনের প্রার্থী যান না বলেই তাঁদের অভিযোগ। তাঁরা জানান, মূলত প্রার্থীদের কর্মী–সমর্থকেরা গ্রামে এসে ভোট চান ও প্রতিশ্রুতি দেন। তবে নির্বাচনের পর আর সেই প্রতিশ্রুতি বাস্তবায়ন হয় না।
নাচোল, গোমস্তাপুর ও ভোলাহাট উপজেলা নিয়ে চাঁপাইনবাবগঞ্জ-২ আসন গঠিত। এই আসনে ক্ষুদ্র জাতিগোষ্ঠীর ভোটারের সংখ্যা অন্তত ৩৫ হাজার বলে জানান উত্তরবঙ্গ আদিবাসী ফোরামের সভাপতি হিংগু মুরমু। তাঁর বাড়ি নাচোল উপজেলার মহনইল গ্রামে। সংসদ নির্বাচনে সব প্রার্থী ক্ষুদ্র জাতিগোষ্ঠীর ভোটারদের গুরুত্ব দেন না বলে মনে করেন হিংগু মুরমু। তিনি বলেন, ‘আমাদের একটি বিশেষ দলের ভোটার মনে করা হয়। এ জন্য আমরা অবহেলারও শিকার হই। অনেক ক্ষেত্রে ওই বিশেষ দলের লোকদের দ্বারা নিপীড়নের শিকারও হই। বিভিন্ন প্রতিশ্রুতি দেওয়া হয় ভোটের আগে। পরে আর খবর নেওয়া হয় না।’
উদাহরণ দিয়ে হিংগু মুরমু বলেন, নাচোলের জমিনকমিন গ্রাম থেকে কার্তিকপুরের কাঁচা রাস্তাটি দুই কিলোমিটার অথবা কিছু বেশি। রাস্তাটি পাকা করার প্রতিশ্রুতি শুনে আসছি সেই ২০০৮ সাল থেকে। কিন্তু এখনো হয়নি। এবারও হয়তো প্রতিশ্রুতি দেওয়া হবে।
একই ধরনের অভিযোগ করেন গোমস্তাপুর উপজেলার রাধানগর ইউপির মিরাকাঠাল গ্রামের সাঁওতালদের নেতা জগদীশ সরেন। তিনি বলেন, ‘অনেক ক্ষেত্রেই দেখি উন্নয়ন এসে থমকে দাঁড়ায় আমাদের গ্রামগুলোর (ক্ষুদ্র জাতিসত্তার গ্রাম) কাছে। আমাদের গ্রামে ঢুকতে চাড়ালডাঙ্গা মোড় থেকে চাড়ালডাঙ্গা পূর্বপাড়া জামে মসজিদ পর্যন্ত অর্থাৎ বাঙ্গালীদের গ্রাম পর্যন্ত পাকা রাস্তা এসে থেমে গেছে। আমাদের গ্রাম পর্যন্ত আধা কিলোমিটারের কিছু বেশি রাস্তাটি কাঁচা থেকে গেছে। প্রতিশ্রুতি শুনেই আসছি। কিন্তু সড়ক পাকা হয় না।’
জগদীশ সরেন আরও বলেন, তাঁদের গ্রামের পাশেই বড় একটি পুকুর আছে। পুকুরপাড়ে আছে বহু পুরোনো শ্মশান, খ্রিষ্টানদের কবরস্থান ও কালীমন্দির। এগুলো তাঁরা দাদা-বাবার আমল থেকে ব্যবহার করে আসছেন। এই জমি থেকে তাঁদের উচ্ছেদের চেষ্টা হয়েছে বহুবার। তখন ক্ষমতাসীন নেতা-এমপিদের সহযোগিতা পাওয়া যায় না। এখন পর্যন্ত নির্বাচনের কোনো প্রার্থী তাঁদের গ্রামে আসেননি।
এই আসনে এবার পাঁচজন প্রার্থী রয়েছেন। আওয়ামী লীগের মনোনীত প্রার্থী বর্তমান সংসদ সদস্য মু. জিয়াউর রহমান, স্বতন্ত্র প্রার্থী গোমস্তাপুর উপজেলা আওয়ামী লীগের সভাপতি ও সাবেক সংসদ সদস্য গোলাম মোস্তফা বিশ্বাস, জাতীয় পার্টির মোহা. আবদুর রশিদ, বিএনএফের আজিজুর রহমান ও বাংলাদেশ কংগ্রেসের আবদুল্লা আল মামুন।
সংসদ সদস্য মু. জিয়াউর রহমান বলেন, নির্বাচনী প্রচারণার সময় সব গ্রামে যাওয়া সম্ভব হয় না। ইতিমধ্যে কয়েকটি গ্রামে গেছেন। নির্বাচনী প্রতিশ্রুতির বিষয়ে তিনি বলেন, এবার নির্বাচিত হলে ক্ষুদ্র জাতিগোষ্ঠীর গ্রামের রাস্তাগুলো যেন কাঁচা না থাকে, সে ব্যবস্থা করা হবে। জমিনকমিন গ্রাম থেকে কার্তিকপুর পর্যন্ত রাস্তাটি শিগগিরই পাকা হবে।"
2024-01-02 13:00:00,হারুত ও মারুত দুই ফেরেশতার নাম,"নবী সোলায়মান (আ.)–এর সময়ে ওই দুই ফেরেশতা বাবেল শহরে অবতীর্ণ হয়েছিলেন। হারুত–মারুত কিছু লোককে জাদু শিখিয়েছিলেন। শেখানোর শর্ত ছিল, সেই জাদু কারও ওপর প্রয়োগ করা যাবে না। জাদুবিদ্যা যে আসলে মন্দ, সবাইকে এটা শেখানোর জন্যই তাঁরা এসেছিলেন। নবীরা মুজিজা দেখান। মুজিজা জাদু নয়।
কোরআনে সুরা বাকারায় আছে ‘আর সোলায়মানের রাজত্বে শয়তানেরা যা আওড়াত তারা (সাবাবাসীরা) তা মেনে চলত। সোলায়মান অবিশ্বাস করেনি, বরং শয়তানেরাই অবিশ্বাস করেছিল। তারা মানুষকে শিক্ষা দিত (সেই) জাদু যা বাবেল শহরের দুই ফেরেশতা হারুত ও মারুতের ওপর অবতীর্ণ হয়েছিল । তাই ‘আমরা তো (তোমাদের জন্য) ফিতনা (পরীক্ষাস্বরূপ)। তোমরা অবিশ্বাস কোরো না’—এই না বলে তারা কোনো মানুষকে শিক্ষা দিত না। এ-দুজনের কাছ থেকে তারা এখন বিষয় শিক্ষা করত, যা স্বামী-স্ত্রীর মধ্যে বিচ্ছেদ ঘটাতে পারত, তবু আল্লাহর নির্দেশ ছড়া কারও কোনো ক্ষতি তারা করতে পারত না। তারা যা শিক্ষা করত তা তাদের ক্ষতিসাধনই করত, আর কোনো উপকারে আসত না। আর তারা ভালো করেই জানত যে যে-কেউ তা কিনবে পরকালে তার কোনো অংশ নেই । আর যদি তারা জানত, তারা যার বিনিময়ে নিজেদের বিক্রি করেছিল তা কত নিকৃষ্ট! আর তারা যদি বিশ্বাস করত ও আল্লাহকে ভয় করত তবে নিশ্চয় তারা আল্লাহ কাছে ভালো পুরস্কারই পেত, জানত। যদি তারা জানত।’ (সুরা বাকারা, আয়াত: ১০২-৩)"
2024-01-02 12:55:33,"নৌকার প্রার্থী মাঠে তৎপর, প্রচারে নেই স্বতন্ত্র প্রার্থী","যশোর-৪ আসনে প্রচার-প্রচারণা জমে উঠছে। দিনরাত ভোটারদের দ্বারে দ্বারে যাচ্ছেন আওয়ামী লীগের প্রার্থী। প্রচারণায় আছেন জাতীয় পার্টি, বাংলাদেশ জাতীয়তাবাদী আন্দোলন (বিএনএম) ও তৃণমূল বিএনপির প্রার্থীও। তবে তৎপরতা নেই এই আসনের বর্তমান সংসদ সদস্য ও স্বতন্ত্র প্রার্থী রণজিৎ কুমার রায়ের।
অভয়নগর ও বাঘারপাড়া উপজেলা এবং সদর উপজেলার একাংশ নিয়ে যশোর-৪ আসন। ছয়জন প্রার্থী এ আসনে প্রতিদ্বন্দ্বিতা করছেন। তাঁরা হলেন আওয়ামী লীগের প্রার্থী অভয়নগর উপজেলা আওয়ামী লীগের সভাপতি এনামুল হক, স্বতন্ত্র প্রার্থী, বর্তমান সংসদ সদস্য ও বাঘারপাড়া উপজেলা আওয়ামী লীগের সভাপতি রণজিৎ কুমার রায় (ঈগল), জাতীয় পার্টির (লাঙ্গল) জহুরুল হক, বিএনএমের সুকৃতি কুমার মণ্ডল (নোঙর), তৃণমূল বিএনপির এম সাব্বির আহমেদ (সোনালী আঁশ) এবং ইসলামী ঐক্যজোটের প্রার্থী ইউনুছ আলীর (মিনার)।
প্রার্থীদের কর্মী-সমর্থক ও ভোটারদের সঙ্গে কথা বলে জানা গেছে, যশোর-৪ আসনে ২০০৮, ২০১৪ এবং ২০১৮ সালে আওয়ামী লীগের মনোনয়ন নিয়ে সংসদ সদস্য নির্বাচিত হন রণজিত কুমার রায়। এবারও মনোনয়ন চেয়েছিলেন। মনোনয়ন না পেয়ে তিনি স্বতন্ত্র প্রার্থী হয়েছেন।
সরেজমিনে দেখা গেছে, প্রচার-প্রচারণায় সরব রয়েছেন আওয়ামী লীগ মনোনীত প্রার্থী এনামুল হক। দিনরাত ভোটারদের দ্বারে দ্বারে গিয়ে ভোট চাচ্ছেন তিনি। বাইসাইকেল র‍্যালি করেও নৌকার প্রচারণা চালাচ্ছেন তিনি। করছেন উঠান বৈঠক ও পথসভা। তাঁর সঙ্গে আওয়ামী লীগ, অঙ্গ ও সহযোগী সংগঠনের নেতা-কর্মীরা অংশ নিচ্ছেন। আসনের বিভিন্ন এলাকা নৌকার পোস্টারে ছেয়ে গেছে। চলছে মাইকে সরব প্রচার।
এনামুল হক বলেন ‘ভোটারদের কাছে যাচ্ছি, ভোট চাচ্ছি। ৭ জানুয়ারির নির্বাচনে নৌকা প্রতীকে ভোট দিয়ে শেখ হাসিনার হাতকে শক্তিশালী করার পাশাপাশি উন্নয়নের ধারা অব্যাহত রাখতে হবে। জয়ের ব্যাপারে আমি শতভাগ আশাবাদী।’
জাতীয় পার্টির জহুরুল হক, বিএনএমের সুকৃতি কুমার মণ্ডল এবং তৃণমূল বিএনপির সাব্বির আহমেদও ব্যাপক প্রচারণা চালাচ্ছেন। তাঁরা প্রতিদিন বিভিন্ন এলাকায় গিয়ে ভোট চাচ্ছেন। তাঁদের পোস্টার লাগানো হয়েছে। চলছে মাইকে সরব প্রচার। তবে ইসলামী ঐক্যজোটের প্রার্থী ইউনুছ আলীর কোনো প্রচারণা চোখে পড়েনি। তবে অনেক জায়গায় তাঁর মিনার প্রতীকের পোস্টার দেখা গেছে।
তবে এলাকা ঘুরে কোথাও স্বতন্ত্র প্রার্থী রণজিৎ কুমারের পক্ষে কোনো তৎপরতা দেখা যায়নি। এমনকি তাঁর ঘনিষ্ঠজনরাও এ বিষয়ে কোনো কিছু বলতে পারছেন না। গোটা নির্বাচনী এলাকা ঘুরে তাঁর কোনো ধরনের প্রচারণা দেখা যায়নি। চোখে পড়েনি ঈগল প্রতীকের কোনো পোস্টার।
আওয়ামী লীগের নেতা-কর্মীরা বলেন, এনামুল হকের মনোনয়নপত্র বৈধ ঘোষণা করেছিলেন যশোর-৪ আসনের রিটার্নিং কর্মকর্তা। রিটার্নিং কর্মকর্তার এ সিদ্ধান্তের বিরুদ্ধে নির্বাচন কমিশনে পৃথক আপিল করেন একই আসনে দুই প্রার্থী সুকৃতি কুমার মণ্ডল ও রণজিত কুমার রায়। আপিলে এনামুলের বিরুদ্ধে ঋণখেলাপির অভিযোগ তোলেন তাঁরা। আপিলের শুনানি শেষে ১৩ ডিসেম্বর এনামুল হকের মনোনয়নপত্র বাতিল করে নির্বাচন কমিশন (ইসি)। এই সিদ্ধান্তের বৈধতা নিয়ে ও প্রার্থিতা ফিরে পেতে এনামুল হক ১৭ ডিসেম্বর হাইকোর্টে রিট করেন। ১৮ ডিসেম্বর হাইকোর্ট রিটটি সরাসরি খারিজ করে দেন। হাইকোর্টের আদেশের বিরুদ্ধে আপিল বিভাগে আবেদন করেন এনামুল হক। ১৯ ডিসেম্বর এনামুল হকের মনোনয়ন বৈধ ঘোষণা করে রিটার্নিং কর্মকর্তার সিদ্ধান্ত বহাল রাখেন আপিল বিভাগের চেম্বার আদালত।
দলীয় নেতা-কর্মীরা আরও বলেন, আপিল বিভাগের রায়ের বিরুদ্ধে রণজিত কুমার আবেদন করেছেন। আজ মঙ্গলবার এর শুনানি হওয়ার কথা আছে। শুনানিতে আদালত কী সিদ্ধান্ত দেন, সেই অপেক্ষায় আছেন রণজিৎ কুমার রায়। এ বিষয়ে রণজিৎ কুমার রায়ের মুঠোফোনে একাধিকবার ফোন করা হয়। কিন্তু তিনি ফোন ধরেননি।"
2024-01-02 15:24:55,জাপানে ভূমিকম্পে নিহতের সংখ্যা বেড়ে ৪৮,"জাপানে শক্তিশালী ভূমিকম্পে নিহতের সংখ্যা বেড়ে ৪৮ জনে পৌঁছেছে। গতকাল সোমবার, অর্থাৎ নতুন বছরের প্রথম দিন বিকেলে এই ভূমিকম্প আঘাত হানে। গতকাল দেশটিতে এক দিনে ১৫৫টি ভূমিকম্প অনুভূত হয়েছে।
জাপানের আবহাওয়া দপ্তরের তথ্যানুযায়ী, সবচেয়ে শক্তিশালী ভূমিকম্পটি রিখটার স্কেলে ৭ দশমিক ৬ মাত্রার ছিল। জাপানের মধ্যাঞ্চলে এ ভূমিকম্প হয়।
বিচ্ছিন্ন এলাকাগুলোতে ভবন ধসে পড়েছে, রাস্তাঘাট ভেঙে গেছে এবং হাজার হাজার ঘরবাড়ির বিদ্যুৎ–সংযোগ বিচ্ছিন্ন হয়ে পড়েছে। আজ মঙ্গলবার সেসব এলাকায় পৌঁছাতে হিমশিম খাচ্ছেন উদ্ধারকারীরা।
ভূমিকম্পের পর জাপানের পশ্চিম উপকূলে সুনামি আঘাত হানে। ১ মিটার বা ৩ দশমিক ৩ ফুটের বেশি উচ্চতার ঢেউ উপকূলে আছড়ে পড়ে। আজ জাপানের আবহাওয়া দপ্তর সুনামির সতর্কতা তুলে নিয়েছে।
তবে ভূমিকম্পে জাপানে বহু ভবন ভেঙে পড়েছে। ফাটল ধরেছে অনেক সড়কে। ধ্বংসস্তূপের নিচে আটকা পড়েছেন অনেক মানুষ। বিদ্যুৎহীন রয়েছে অনেক এলাকা।
সবচেয়ে বেশি ক্ষতির শিকার হয়েছে জাপানের ইশিকাওয়া অঞ্চল। ইশিকাওয়া অঞ্চলের ওয়াজিমা শহরের ফায়ার সার্ভিস বলেছে, ভূমিকম্পে অন্তত ৩০টি ভবন ধসে পড়ার খবর মিলেছে। উদ্ধারকাজে অংশ নিয়েছেন হাজারো সেনা, ফায়ার সার্ভিসের কর্মী ও পুলিশ সদস্য। তবে যোগাযোগব্যবস্থা বিপর্যস্ত হওয়ায় উদ্ধারকারীরা সব জায়গায় পৌঁছাতে পারছেন না।
জাপানের প্রধানমন্ত্রী ফুমিও কিশিদা বলেছেন, ‘তল্লাশি আর উদ্ধার তৎপরতা নিয়ে আমাদের সময়ের সঙ্গে যুদ্ধ করতে হচ্ছে। তবে যত দ্রুত সম্ভব আমরা সবাইকে উদ্ধার করব।’"
2024-01-02 12:42:40,বেদেপল্লিতে ভোট চাইতে আসেননি কেউ,"জাতীয় সংসদ নির্বাচনের বাকি আর কয়েক দিন। ভোটারদের দ্বারে দ্বারে যাচ্ছেন প্রার্থীরা। দিনভর চলছে মাইকিং। পোস্টারে ছেয়ে গেছে চারপাশ। কিন্তু কীর্তিনাশা নদীর তীরের বেদেপল্লিতে প্রবেশ করলে তেমন কিছু চোখে পড়ে না। এমনকি একটি পোস্টারও লাগানো হয়নি ৪০০ ভোটারের ওই পল্লিতে। প্রচারণার ১২ দিন পেরিয়ে গেলেও কোনো প্রার্থী ভোট চাইতে আসেননি।
শরীয়তপুর-১ (সদর এবং জাজিরা) আসনের সদর উপজেলার ডোমসার ইউনিয়নের চরডোমসার এলাকায় বেদেপল্লি অবস্থিত। জেলা শহর লাগোয়া কীর্তিনাশা নদীর তীরে ১৯৯০ সালে তাঁরা এ বসতি গড়ে। গত রোববার বেদেপল্লিতে গিয়ে দেখা যায়, নৌকায় কীর্তিনাশ নদী পারাপার হয়ে যাতায়াত করছেন পল্লির বাসিন্দারা। সরাসরি যাতায়াতের কোনো রাস্তা নেই। মানুষের জমি ও নদীর তীর ধরে হেঁটে বেদেপল্লি থেকে বের হতে হয়। বেদেপল্লির বাসিন্দারা স্থায়ী শৌচাগার ব্যবহার করেন না। সিমেন্টের স্ল্যাব দিয়ে নির্মাণ করা অস্থায়ী শৌচাগার ব্যবহার করছেন তাঁরা। পুরো পল্লিতে দুটি পানির নলকূপ রয়েছে। অনেকের বসবাস করার ঘর না থাকায় বাঁশ ও প্লাস্টিক দিয়ে ছাপরা নির্মাণ করে বসবাস করছেন।
রোববার বেদেপল্লির বাসিন্দারা বলেন, তাঁদের আদি নিবাস মুন্সিগঞ্জ জেলার লৌহজং উপজেলায়। সেখানে নদীভাঙনে বসতভিটা হারিয়ে তাঁরা চরডোমসার এলাকায় জমি কিনে ১৯৯০ সালের দিকে বসতি গড়েন। বর্তমানে বেদেপল্লিতে ১৫৫টি পরিবার বসবাস করে। ওই পরিবারগুলোতে অন্তত ৪০০ ভোটার রয়েছে। তাঁদের অনেকের নেই থাকার ঘর, অনেকের জমি–ঘর কিছুই নেই। পল্লির ভূমিহীন ২৩ জন জমি ও ঘর পেতে সম্প্রতি উপজেলা নির্বাহী কর্মকর্তার কাছে আবেদন করেছেন।
বেদেপল্লির ৭০ জন শিশু পাশের ডোমসার সরকারি প্রাথমিক বিদ্যালয়ে পড়ালেখা করে। পল্লি থেকে বিদ্যালয়টির দূরত্ব দেড় কিলোমিটার। নৌকায় কীর্তিনাশা নদী পারাপার হয়ে শিশুদের বিদ্যালয়ে যাতায়াত করতে হয়। দূরত্ব ও যাতায়াতে কষ্ট ভেবে অনেক শিশুকে বিদ্যালয়ে পাঠানো হয় না।
বেদেপল্লির বাসিন্দা কালু সরদারের বয়স ৬৬ বছর। ১৯৯০ সাল থেকে তিনি শরীয়তপুরের বাসিন্দা। অনেক কষ্টে ২ শতাংশ জমি কিনতে পারলেও তাতে ঘর তুলতে পারেননি। স্ত্রী ছুরিনা খাতুনকে নিয়ে একটি ছাপরায় থাকেন। কালু সরদার বলেন, ‘ভোট আসে, তাই ভোট দিতে যাই। কিন্তু আমাদের ভাগ্যের আর কোনো পরিবর্তন হয় না। আমরা এমন বঞ্চিত মানুষ, কেউ খোঁজ নেয় না। দেশে নির্বাচন আইছে। কে কোন মার্কায় দাঁড়াইছে, তা–ও জানি না। কাউরে (প্রার্থীকে) চিনি না। এই এলাকার এমপিরেও কোনো দিন দেহি নাই।’
দিতি বেগমের বয়স ২২ বছর। নতুন ভোটার হিসেবে এ বছরই তিনি প্রথম ভোট দেবেন। তিনি বলেন, চরডোমসারের বেদেপল্লিতে জন্ম তাঁর। এখানেই বেড়ে উঠেছেন। শিশু বয়স থেকে বঞ্চনা, অভাব আর দারিদ্র্য দেখেছেন। স্বামী লিটন সরদার আর এক শিশুসন্তানকে নিয়ে নদীর তীরে প্লাস্টিকের ছাপরার মধ্যে থাকেন। শীতে-বৃষ্টিতে অনেক কষ্ট হয়। কেউ খোঁজ নেন না। কেউ কী নেই, যিনি তাঁদের কষ্ট দূর করবেন, পাশে দাঁড়াবেন?
ডোমসার ইউনিয়ন পরিষদের (ইউপি) চেয়ারম্যান মজিবুর রহমান বলেন, নানা কারণে বেদেপল্লিতে আশ্রয়ণের কোনো ঘর নির্মাণ করে দেওয়া সম্ভব হয়নি। তবে বিভিন্ন ভাতা দেওয়া হচ্ছে। ওই পল্লির অন্তত ৪০ জনকে বয়স্ক ভাতা, বিধবা ও প্রতিবন্ধী ভাতা দেওয়া হচ্ছে।
জাতীয় পার্টির প্রার্থী মাসুদুর রহমান বলেন, ‘আমি নির্বাচনে বিজয়ী হলে বেদে সম্প্রদায়ের ভাগ্যোন্নয়নে কাজ করব। তাঁদের সন্তানদের পড়ালেখা নিশ্চিত করার উদ্যোগ নেব।’
আওয়ামী লীগের প্রার্থী ও বর্তমান সংসদ সদস্য ইকবাল হোসেন বলেন, বেদে সম্প্রদায়সহ অনগ্রসর জনগোষ্ঠীর জন্য আওয়ামী লীগ নানা উদ্যোগ নিয়েছে। তিনি শিগগিরই বেদেপল্লিতে যাবেন। সেখানে তাঁদের নেতা-কর্মীরা বেদে সম্প্রদায়ের পাশে দাঁড়াচ্ছেন।"
2024-01-03 12:41:53,গণিত অলিম্পিয়াডের নিবন্ধনের সময় বাড়ল,"বাংলাদেশ গণিত অলিম্পিয়াডের ২২তম আসরে নিবন্ধনের সময় বাড়ল আরও ১৫ দিন। বাংলাদেশ গণিত অলিম্পিয়াডের অফিশিয়াল ফেসবুক পেইজে ঘোষণা করা হয়েছে, ১৫ জানুয়ারি পর্যন্ত শিক্ষার্থীরা নিবন্ধন করতে পারবে। এর আগে ডাচ্‌-বাংলা ব্যাংক-প্রথম আলো গণিত উৎসব ২০২৪-এ নিবন্ধনের শেষ সময় ছিল ৩১ ডিসেম্বর। সেই সময় বাড়িয়ে এখন ১৫ জানুয়ারি করা হয়েছে। নিবন্ধন করা যাবে অনলাইনে।
তবে এ বছরের অলিম্পিয়াড আয়োজিত হবে অফলাইনে। অনলাইনে কোনো বাছাই হবে না। নিবন্ধন করে সরাসরি আঞ্চলিক পর্বে অংশ নিতে পারবে আগ্রহীরা। কোনো জায়গায় পর্যাপ্ত আসন না থাকলে সেখানে কয়েক ধাপে অলিম্পিয়াড অনুষ্ঠিত হবে। মোট ৩০টি আঞ্চলিক উৎসব আয়োজিত হবে গণিত অলিম্পিয়াড ২০২৪-এ।"
2024-01-02 12:32:44,এখানে ২০ মিনিটে ভোটের গান তৈরি হয়,"আগামী ৭ জানুয়ারি নির্বাচন উপলক্ষে প্রতীক বরাদ্দ পাওয়ার পর থেকেই ভোটের প্রচারে নেমেছেন প্রার্থীরা। প্রচারের ডামাডোলে শহরের অলিগলি থেকে গ্রাম-মহল্লায় দিনভর বাজছে ভোটের গান। নির্বাচনী ক্যাম্প ছাপিয়ে সামাজিক মাধ্যমেও নির্বাচনী গান ছড়িয়ে পড়েছে।
যুগ যুগ ধরেই ভোটারদের মন গলাতে প্রচারে বাহারি কথার প্যারোডি গানের চল দেখা গেছে। ঢাকার মগবাজার, বিজয়নগর এলাকার বেশ কয়েকটি স্টুডিওতে বেশির ভাগ ভোটের গান রেকর্ড করা হয়। এর আগে একাদশ জাতীয় সংসদ নির্বাচন, সিটি করপোরেশন নির্বাচনের গান রেকর্ডের জন্য মগবাজারে ভিড় করতেন প্রার্থীরা। ঢাকার বাইরে থেকেও প্রার্থীরা এসে গান নিয়ে যেতেন।
তবে এবার মগবাজার, বিজয়নগরের বাইরে; এমনকি মফস্‌সলেও ভোটের গান রেকর্ডের ধুম পড়েছে। ভোটের গানে পরিচিত শিল্পীদের পাওয়া যায় না, মূলত মৌসুমি শিল্পীরাই জনপ্রিয় গানের সুর নকল করে এসব গানে কণ্ঠ দেন।
কুষ্টিয়ার কল্যাণপুরের ‘হ্যাঁ স্টুডিও’–তে এবার সাতটির মতো গান তৈরি হয়েছে। স্টুডিওটির স্বত্বাধিকারী আসমান আলী বলছেন, তিনিও ২০ থেকে ৩০ মিনিটের মধ্যেই গান করে ফেলতে পারেন। তাঁর ভাষ্যে, ‘যেকোনো ট্র্যাকের ওপরে গান লিখতে লাগবে ১৫ মিনিট, গাইতে লাগবে ১০ মিনিট। ২০ থেকে ৩০ মিনিটের মধ্যে আমরা ভোটের গান করছি। ’
এবার ভোটের গানের বাজারে মমতাজ, সুবীর নন্দী, আইয়ুব বাচ্চু, বেবী নাজনীনের মতো জনপ্রিয় শিল্পীদের গাওয়া গানের চাহিদা তুঙ্গে। ঘুরেফিরে ‘খাইরুন লো’, ‘আম্মাজান’, ‘মরার কোকিলে’সহ বেশ কয়েকটি জনপ্রিয় গানের সুরই ব্যবহৃত হচ্ছে।
আসমান আলী জানালেন, ‘খায়রুন সুন্দরী’ সিনেমায় মমতাজ ও পলাশের গাওয়া জনপ্রিয় গান ‘খায়রুন লো’সহ বেশ কয়েকটি গানের সুরের ওপর সাতটির মতো ভোটের গান করেছেন তিনি। এর মধ্যে তিনটি গানে তিনি নিজে কণ্ঠ দিয়েছেন।
কীভাবে ‘নকল সুরে’ গান করা হয়—তিনি বলছিলেন, ‘কোন গানের সুরের ওপর গান হবে, সেটা ক্লায়েন্টরাই (প্রার্থী) ঠিক করে দেন। কেউ গানের কথাও লিখে দেন। আবার কখনো শুধু প্রার্থীর নাম, প্রতীক ও সংসদের নাম দিলে আমরা গান লিখে নিই। জনপ্রিয় গানের সুর ঠিক রেখে শুধু কথা বদলে ভোটের গান করা হয়। ’
সুর নকল করেন কেন, এমন প্রশ্নের জবাবে আসমান আলী বলছেন, ‘ওই পেমেন্ট আমরা পাই না, ফলে ওই সময়ও দিতে পারি না। মৌলিক সুরে গান গাইতে এক দিন সময় লাগবে। সকাল থেকে বসলে সারা দিন লাগবে। কোনো গান সুর করে তিন–চার ঘণ্টার মতো প্র্যাকটিস করতে হয়; পরে সেটা রেকর্ড করতে পুরো দিনই লাগবে।’
২০১০ সাল থেকে গান রেকর্ডিং করেন আসমান আলী। তাঁর ভাষ্যে, এবারের জাতীয় সংসদ নির্বাচনের ভোটের গানের বাজার মন্দা। কারণ, সংসদ নির্বাচনে প্রার্থী কম। ইউনিয়ন পরিষদ নির্বাচনে প্রার্থী বেশি থাকায় সেই সময়ই বেশি গানের ফরমাশ পান।"
2024-01-02 12:09:20,জয়পুরহাটে আধা কিলোমিটার দূরত্বে নৌকার দুই নির্বাচনী ক্যাম্পে আগুন,"রায়কালী ইউনিয়ন আওয়ামী লীগের সাধারণ সম্পাদক বেলাল হোসেন বলেন, ইউনিয়নের খাঁপাড়া মোড় ও শৃগালদীঘি গ্রামে নৌকার দুটি নির্বাচনী ক্যাম্প ছিল। গতকাল রাত পৌনে ১০টার দিকে ওই দুটি ক্যাম্প পুড়িয়ে দিয়েছে। থানা–পুলিশকে ঘটনাটি জানানো হয়। পুলিশ রাতেই ঘটনাস্থল দুটি পরির্দশন করেছে। পুলিশ খাঁপাড়া নির্বাচনী ক্যাম্প থেকে একটি ম্যানিব্যাগ পেয়েছে। সেই ম্যানিব্যাগে একজনের ছবি রয়েছে। আগুনে দুটি নির্বাচনী ক্যাম্পের পোস্টার, কাপড়সহ বিভিন্ন জিনিস পুড়েছে বলে তিনি জানিয়েছেন।
আওয়ামী লীগ–মনোনীত প্রার্থী আবু সাঈদ আল মাহমুদ আজ মঙ্গলবার সকালে প্রথম আলোকে বলেন, ‘কে বা কারা করেছে, সেটি সবাই আন্দাজ করতে পারেন। আমরা খতিয়ে দেখছি। প্রকৃত অপরাধীদের বিরুদ্ধে মামলা করা হবে।’"
2024-01-02 12:09:06,বিএনপিকে নিষিদ্ধ করার চেষ্টা সফল হবে না,"আওয়ামী লীগ নেতারা বিএনপিকে ‘বেআইনি’ দল, সন্ত্রাসী দল হিসেবে উল্লেখ করে বক্তব্য দিচ্ছেন। এ থেকে কেউ কেউ ধারণা করছেন, বিএনপিকে নিষিদ্ধ করা হতে পারে। আপনি কী মনে করেন?
জয়নুল আবেদীন: এ ধরনের চিন্তা ও তৎপরতা সংবিধানবিরোধী, আইনের শাসনের পরিপন্থী। সরকার দীর্ঘদিন ধরেই একদলীয় ব্যবস্থার দিকে এগোচ্ছে। এর অংশ হিসেবে ভবিষ্যতে বিএনপিকে নিষিদ্ধ করার চেষ্টা করতে পারে। তবে তারা জনগণের প্রতিরোধের কারণে সফল হবে না।
জয়নুল আবেদীন: ২৮ অক্টোবের আগে থেকেই পুরোনো মামলায় উদ্দেশ্যমূলকভাবে বিএনপির নেতা–কর্মীদের যেনতেনভাবে সাজা দেওয়া হচ্ছে। ২৮ অক্টোবর বিএনপির সমাবেশ পণ্ড হওয়ার পর এর গতি বেড়েছে। ভৌতিক মামলায়, সাক্ষীবিহীন অবস্থায় বিএনপির নেতা–কর্মীদের সাজা দেওয়া হচ্ছে। এর মধ্যে মৃত ব্যক্তিকেও সাজা দেওয়ার ঘটনা ঘটেছে। এ থেকেই বোঝা যায় এগুলো পুরোপুরি রাজনৈতিক।
জয়নুল আবেদীন: সরকারের প্রথম লক্ষ্য ছিল বিএনপিকে ভেঙে টুকরো টুকরো করা। এতে তারা ব্যাপকভাবে ব্যর্থ হয়েছে। এখন শীর্ষ নেতাদের সাজা দেওয়ার চেষ্টা করতে পারে। সরকারের একজন মন্ত্রী নিজেই সাক্ষাৎকারে বলেছেন, বিএনপি নির্বাচনে এলে নেতাদের ছেড়ে দেওয়া হতো। বিএনপি নির্বাচনে অংশ নেয়নি বলে প্রতিশোধ নিতে চাইবে। কিন্তু জনগণের কাছে তা বিশ্বাসযোগ্য হবে না।
জয়নুল আবেদীন: আমাদের দাবি এখন গণদাবিতে পরিণত হয়েছে। মানুষ ভোটাধিকারের জন্য সোচ্চার। ইতিমধ্যে দেশে ও বিদেশে এই নির্বাচন ভাগাভাগির নির্বাচন হিসেবে প্রতিষ্ঠিত হয়ে গেছে। এটি এখন ঘোষণার নির্বাচনে পরিণত হয়েছে। কারণ, মনোনয়নপত্র প্রত্যাহারের দিনই ঠিক হয়ে গেছে আওয়ামী লীগ, জাতীয় পার্টি, ১৪ দল, কিংসা পার্টিসহ কে কতটি আসন পাবে, তা ঠিক হয়ে গেছে। ভোটের আর কোনো প্রয়োজনই নেই।
জয়নুল আবেদীন: এটি বিএনপির একার আন্দোলন নয়। অন্যান্য দল তথা সাধারণ মানুষের আন্দোলনে পরিণত হয়েছে। ভবিষ্যৎ পন্থা জনগণই ঠিক করবে।
জয়নুল আবেদীন: এটা প্রতীকী নয়, কার্যকর আন্দোলন। ইতিমধ্যে বিএনপি ছাড়াও দলনিরপেক্ষ আইনজীবীরা এতে যুক্ত হচ্ছেন। এটা ভোটাধিকার আদায়ের আন্দোলন। ফলে সবাই এর সঙ্গে আছেন।
আওয়ামী লীগের সাধারণ সম্পাদক ওবায়দুল কাদের একাধিকবার বলেছেন নির্বাচনে প্রার্থী হওয়া ব্যক্তি ও গুরুত্বপূর্ণ নেতাদের মেরে ফেলা—লাশ বানানোর চক্রান্ত করছে বিএনপি। আপনি কী বলবেন?
জয়নুল আবেদীন: এগুলো অহেতুক রাজনৈতিক বক্তব্য। বিএনপি অহিংস আন্দোলন করে আসছে। ধ্বংসাত্মক রাজনীতি করে না। বিভিন্ন স্থানে বোমা বানাতে গিয়ে আওয়ামী লীগের লোকজনের মারা যাওয়ার খবর এসেছে। বোমা বানাতে গিয়ে ছাত্রলীগ ধরা পড়ার পর বলা হচ্ছে, তারা বিএনপি করে। এগুলো সরকারের পরিকল্পিত অপপ্রচার।
৭ জানুয়ারি ভোটের পর আওয়ামী লীগ সরকার গঠন করবে, এটা স্পষ্ট। ওই সরকার মেয়াদ শেষ করবে, নাকি আপনারা পদত্যাগে বাধ্য করতে পারবেন?
জয়নুল আবেদীন: জনগণই সবকিছু ফয়সালা করবে। সরকার বলছে, ভোট উৎসব। আর জনগণ দেখছে, তারা নিজেরা নিজেরা সংঘাতে লিপ্ত। ভোটের দিনও তারা সংঘাতে লিপ্ত হবে। এদের সঙ্গে জনগণের কোনো সম্পর্ক নেই। ফলে জনগণ পরবর্তী সিদ্ধান্ত নেবে।"
2024-01-02 13:23:21,ঘাড়ে কালো দাগ কেন হয়,"অনেকের, বিশেষ করে নারীদের গলায় ও ঘাড়ে কালো দাগ দেখা যায়। এই দাগকে চিকিৎসাবিজ্ঞানের ভাষায় বলে অ্যাকানথোসিস নিগ্রিকানস। অনেকে এই দাগকে ময়লা ভেবে ভুল করেন। পরিষ্কার করতে সাবান দিয়ে ঘষতে থাকেন। অতিরিক্ত ঘষলে ত্বক সংবেদনশীল হয়ে পড়ে। এতে দাগ আরও গাঢ় হয়।
এই সমস্যায় শুধু ত্বক কালোই হয় না, ত্বকের পুরুত্বও বেড়ে যায়। পরে ত্বকে ভাঁজ ও চুলকানি হয়। অনেক সময় ত্বক জ্বলে। কখনো কখনো ঘামের দুর্গন্ধ হয়। চল্লিশোর্ধ্ব নারীদের ৮০ শতাংশই এই সমস্যায় ভুগতে পারেন।
ঘাড় ও গলার এই দাগ মূলত ওজন বেশির কারণে হয়। জিনগত কারণেও হতে পারে। ডায়াবেটিস, রক্তচাপ, পিসিওএস ও হাইপারথাইরয়েডিজম থাকলে এই প্রবণতা বেশি হয়। ঘাড় ও গলায় প্রখর রোদ পড়েও সানবার্ন হয়ে এ দাগ হতে পারে। বিভিন্ন ধাতুর মোটা চেইন পরলেও হতে পারে।
এ ছাড়া নিম্নমানের ট্যালকম পাউডার, ডিওডোরেন্টস ও পারফিউম স্প্রে, লোশন ও স্টেরয়েডযুক্ত ক্রিম ব্যবহারেও গলা ও ঘাড়ের ত্বক কালো হতে পারে। চুলে রং করার সময় রঙের রাসায়নিক উপাদান গলা ও ঘাড়ে লেগে জ্বালা করে। পরে ধীরে ধীরে গলা ও ঘাড়ে কালো দাগ হতে শুরু করে।
সঠিক খাদ্যাভ্যাস ও ব্যায়ামের মাধ্যমে ওজন কমাতে হবে। ডায়াবেটিস, উচ্চ রক্তচাপ ও থাইরয়েডের সমস্যা থাকলে চিকিৎসা দরকার। ঘাড়ের কালো দাগ দূর করতে বেশ কিছু ওষুধ রয়েছে। প্রতিদিন সকালে গলা ও ঘাড় পানি দিয়ে ধুয়ে বেনজয়াইল পার–অক্সাইড (৪%) অথবা স্যাসলিক ফোম (২%) ব্যবহার করতে পারেন।
পরে ময়েশ্চারাইজার হিসেবে নারকেল তেল ব্যবহার করা যায়। প্রয়োজনে নারিকেল তেলের সঙ্গে ভিটামিন ই ক্যাপসুল মিশিয়ে নেওয়া যায়। প্রতি রাতে রেটিনো এ ক্রিম ০.০২৫% ব্যবহার করা যায়। রেটিনো এ ০.০৫%, বা অ্যাডাপালিন জেল ০.১%, বা তাজারোটিন জেলের যেকোনো একটি ব্যবহার করতে পারেন।
এই ক্রিম বা জেল ব্যবহারের সুবিধা পেতে অন্তত ৩ মাস নিয়মিত ব্যবহার করতে হবে। ট্যালকম পাউডার দায়ী হলে তা ব্যবহার বন্ধ করুন। সুগন্ধি, ডিওডোরেন্টস, সস্তা লোশন ও স্টেরয়েড ক্রিম বাদ দিন। অ্যামোনিয়াযুক্ত চুলের রঙের পরিবর্তে প্রাকৃতিক চুলের রং ব্যবহার করুন।
প্রখর রোদের কারণে দাগ হলে ১ চামচ হলুদ, ২ চা চামচ লেবুর রস একত্রে মিশিয়ে গলা ও ঘাড়ে আধ ঘণ্টা রেখে তারপর পানি দিয়ে ধুয়ে ফেলুন। বাইরে বেরোনোর আগে পিএসএফ ৫০+ মানের সানস্ক্রিন লাগাতে পারেন। গলা বেশি না ঘষাই ভালো।
ডা. জাহেদ পারভেজ, সহকারী অধ্যাপক, চর্ম, যৌন ও হেয়ার ট্রান্সপ্ল্যান্ট বিশেষজ্ঞ, শহীদ সোহরাওয়ার্দী মেডিকেল কলেজ ও হাসপাতাল"
2024-01-02 12:06:07,ফরিদপুরে প্রধানমন্ত্রীর জনসভায় যোগ দিতে মিছিল নিয়ে আসছেন নেতা-কর্মীরা,"ফরিদপুরে প্রধানমন্ত্রী ও আওয়ামী লীগের সভাপতি শেখ হাসিনার নির্বাচনী জনসভায় যোগ দিতে আসতে শুরু করেছেন নেতা–কর্মীরা। ফরিদপুর সরকারি রাজেন্দ্র কলেজ মাঠে আজ মঙ্গলবার বেলা তিনটার দিকে জেলা আওয়ামী লীগ আয়োজিত এই জনসভায় লক্ষাধিক লোকের সমাগম হবে বলে আশা করছেন দলের নেতারা।
এদিকে শেখ হাসিনার আগমন উপলক্ষে যাবতীয় প্রস্তুতি সম্পন্ন হয়েছে। মাঠের পূর্ব-দক্ষিণ কোণে সরকারি রাজেন্দ্র কলেজের স্থায়ী মঞ্চটি নৌকার আদলে সাজানো হয়েছে। মাঠে গুরুত্বপূর্ণ ব্যক্তি ও মুক্তিযোদ্ধাদের জন্য আলাদা বসার ব্যবস্থা করা হয়েছে। এ ছাড়া নারী ও পুরুষের জন্য আলাদা ব্যবস্থা থাকছে। তিনটি ফটক দিয়ে মাঠে প্রবেশ ও বের হওয়ার ব্যবস্থা রয়েছে।
সদর উপজেলার কৃষ্ণপুর ইউনিয়নের যাত্রাবাড়ী গ্রামের বাসিন্দা হেমায়েত মোল্লা (৪৬) সমাবেশে এসেছেন। তিনি বলেন, ‘প্রধানমন্ত্রী আমাদের এলাকার কাছে কোথাও সভা করলে আমি সেখানে যাই। সর্বশেষ ভাঙ্গায় গত ১০ অক্টোবর যে সভা করেছিলেন, সেখানেও গিয়েছিলাম।’
শহর ঘুরে দেখা গেছে, প্রধানমন্ত্রীর আগমন উপলক্ষে ফরিদপুর পৌরসভার পক্ষ থেকে রাস্তার ছোটখাটো মেরামতসহ সাজসজ্জা করা হয়েছে। শহরের প্রতিটি মোড়ে সতর্ক অবস্থানে রয়েছেন আইনশৃঙ্খলা রক্ষাকারী বাহিনীর সদস্যরা।
ফরিদপুরের অতিরিক্ত পুলিশ সুপার (ডিএসবি) মো. আবদুল্লাহ বিন কালাম বলেন, প্রধানমন্ত্রীর আগমন নিরাপদ ও নির্বিঘ্ন করতে শহরে নিরাপত্তা বাড়ানো হয়েছে। প্রধানমন্ত্রীর নিরাপত্তার দায়িত্বে থাকা বাহিনীর সদস্যদের সঙ্গে সমন্বয় করে আইনশৃঙ্খলা রক্ষাকারী বাহিনীর সদস্যরা দায়িত্ব পালন করছেন।
প্রধানমন্ত্রী শেখ হাসিনা সর্বশেষ ২০১৭ সালের ২৯ মার্চ ফরিদপুর শহরে এসেছিলেন। ওই দিন বিকেলে তিনি এই রাজেন্দ্র কলেজ মাঠের জনসভায় বক্তব্য দেন। প্রায় ৬ বছর ৯ মাস পর তিনি আবারও ফরিদপুর সফরে আসছেন।"
2024-01-02 12:05:13,ইতিহাসের এই দিনে: সংগ্রহ করা হয় ধূমকেতুর ধুলা,"বিশ্বে প্রতিদিন নানা ঘটনা-দুর্ঘটনা ঘটে। উদ্ভাবন-উন্মোচন ঘটে অনেক কিছুর। জন্ম ও মৃত্যু হয় অনেকের। রোজকার সব ঘটনা কি আমরা মনে রাখি? তবে কিছু বিষয় স্থায়ীভাবে দাগ কাটে মানুষের মনে, কিছু কিছু ঘটনা ইতিহাসের পাতায় উঠে যায়। তেমনই কিছু বিষয় নিয়ে আমাদের নিয়মিত আয়োজন ‘ইতিহাসের এই দিনে’। আজ ২ জানুয়ারি। চলুন দেখি, বিশ্বে এদিন কী বড় বড় ঘটনা ঘটেছিল। ‘অন দিস ডে: আ হিস্ট্রি অব দ্য ওয়ার্ল্ড ইন ৩৬৬ ডেজ’ বই থেকে অনুবাদ করেছেন অনিন্দ্য সাইমুম।"
2024-01-02 12:00:00,আবার জ্বলবে ভিনদেশি তারা,"ওয়ানডে বিশ্বকাপের বছর বলেই ২০২৩ সালে আন্তর্জাতিক ক্রিকেট ছিল ওয়ানডেতে ঠাসা। আর ২০২৪ সালে যেহেতু টি–টোয়েন্টি বিশ্বকাপ, স্বাভাবিকভাবেই নতুন বছরটা হতে যাচ্ছে টি-টোয়েন্টি ক্রিকেটের। জুনে ওয়েস্ট ইন্ডিজ ও যুক্তরাষ্ট্রে হবে টি-টোয়েন্টি বিশ্বকাপ। সেদিকে চোখ রেখে বছরের শুরু থেকেই ২০ ওভারের ক্রিকেটে মনোযোগ থাকবে দলগুলোর। আর বাংলাদেশের ক্রিকেট তো বছরটা শুরুই করছে ফ্র্যাঞ্চাইজি টুর্নামেন্ট বিপিএল দিয়ে।
গত রাতে নিউজিল্যান্ড সফর শেষে ঢাকায় ফিরেছেন জাতীয় দলের ক্রিকেটাররা। সপ্তাহখানেক বিশ্রামের পর ১৯ জানুয়ারি শুরু হতে যাওয়া বিপিএলের প্রস্তুতি শুরু করবেন সবাই। বিপিএলের দশম আসরে ভেন্যু বরাবরের মতোই ঢাকা, চট্টগ্রাম এবং সিলেট; দলও ৭টি। বিপিএলের গত কয়েকটি আসরের সঙ্গে এবারের পার্থক্য অন্য জায়গায়। অনেক বছর পর এবার আবার প্রায় প্রতিটি দলেই দেখা যাবে বড় বড় বিদেশি তারকাকে। কয়েকটি দলে তারকার ভিড় এতটাই যে, একাদশে কাকে রেখে কাকে খেলানো হবে, সে মধুর সমস্যায়ও পড়তে হতে পারে তাদের।
ওয়েস্ট ইন্ডিজ, পাকিস্তান ও শ্রীলঙ্কার তারকাদের নিয়ে দল সাজিয়েছে খুলনা টাইগার্স। গতবার খুলনায় খেলা শাই হোপ আছেন এবারও। সঙ্গে যোগ হয়েছেন এভিন লুইস। পাকিস্তানের অলরাউন্ডার ফাহিম আশরাফ, শ্রীলঙ্কার দাসুন শানাকা ও ধনাঞ্জয়া ডি সিলভা খেলবেন খুলনার হয়ে। বিদেশিনির্ভরতা থাকবে চট্টগ্রাম চ্যালেঞ্জার্সেরও। তাদের আছেন শ্রীলঙ্কার তারকা ব্যাটসম্যান কুশল মেন্ডিস।
পাকিস্তানের দুই তরুণ ব্যাটসম্যান আবদুল্লাহ শফিক ও মোহাম্মদ হারিসকে দেখা যাবে চট্টগ্রামের জার্সিতে। নাজিবুল্লাহ জাদরান, কার্টিস ক্যাম্ফার তাদের মিডল অর্ডারের ভরসা। চট্টগ্রামের মালিক কে এম রিফাতুজ্জামান এবারের দল নিয়ে বেশ আশাবাদী, ‘এবার দল সাজানোর জন্য যথেষ্ট সময় পেয়েছি। যে কারণে অন্য লিগের সঙ্গে সূচির চ্যালেঞ্জ থাকার পরও যাদের চেয়েছি তাদের নিতে পেরেছি। আশা করছি, আমরা সমর্থকদের ভালো খেলা উপহার দিতে পারব।’"
2024-01-02 12:00:00,ইনস্টাগ্রামে নির্দিষ্ট ব্যক্তিকে স্টোরিজ দেখাতে না চাইলে,"ছবি ও ভিডিও আদানপ্রদানের পাশাপাশি ইনস্টাগ্রামে স্টোরিও শেয়ার করা যায়। স্বয়ংক্রিয়ভাবে ২৪ ঘণ্টা পর মুছে যাওয়ায় স্টোরিজ সুবিধাটি এরই মধ্যে ব্যবহারকারীদের কাছে বেশ জনপ্রিয়তা পেয়েছে। তবে ব্যক্তিগত কারণে অনেকেই এক বা একাধিক অনুসরণকারীদের কাছে নিজেদের ইনস্টাগ্রাম স্টোরি প্রদর্শন করতে চান না। ইনস্টাগ্রামে ক্লোজ ফ্রেন্ডস সুবিধা ব্যবহার না করেও নির্বাচিত অনুসরণকারীদের কাছ থেকে নিজেদের স্টোরি লুকিয়ে রাখা যায়।
ইনস্টাগ্রামে নির্দিষ্ট ব্যক্তিকে স্টোরি দেখাতে না চাইলে প্রথমে স্মার্টফোন থেকে ইনস্টাগ্রামের প্রোফাইল পেজে প্রবেশ করতে হবে। এরপর ওপরের ডান দিকে থাকা হ্যামবার্গার মেনুতে ট্যাপ করে প্রদর্শিত অপশন থেকে ‘সেটিংস অ্যান্ড প্রাইভেসি’তে ক্লিক করতে হবে। এবার নিচে স্ক্রল করে ‘হু ক্যান সি ইয়োর কনটেন্ট’ অপশনের নিচে থাকা ‘হাইড স্টোরি অ্যান্ড লাইভ’–এ ক্লিক করতে হবে। এরপর পরের পৃষ্ঠায় থাকা ‘হাইড স্টোরি অ্যান্ড লাইভ ফ্রম’ নির্বাচন করে যে ব্যক্তির কাছ থেকে ইনস্টাগ্রাম স্টোরি লুকিয়ে রাখতে চান, তাঁর অ্যাকাউন্ট নির্বাচন করতে হবে। এ পদ্ধতি অনুসরণ করে চাইলে একাধিক ব্যক্তির কাছ থেকেও ইনস্টাগ্রাম স্টোরি লুকিয়ে রাখা যাবে।"
2024-01-02 12:00:00,আমার জননী,"আমার মা যেবার ধরণিতে এসেছিলেন, তার কিছুদিন পর যুদ্ধ শুরু হয়েছিল।
না, এই যুদ্ধ ধ্বংসযজ্ঞ চালানোর উদ্দেশ্যে নয়, যারা ধ্বংসযজ্ঞ চালাতে এসেছিল, তাদের ধ্বংস করার উদ্দেশ্যে। এ যুদ্ধ হয়েছিল আমার মাকে রক্ষা করার জন্য; যারা দেশমাতৃকাকে কলুষিত করত, মায়ের ভাষাকে অপবিত্র করতে বিষবাক্য প্রয়োগ করত, এ ছিল তাদের সমূলে উৎপাটনের যুদ্ধ।
আমার মায়েদের পবিত্র মলিন শাড়ির আঁচল টেনে ধরত যেসব কাপুরুষ, তাদের জিব ও কুরুচিপূর্ণ বিবেককে ছিঁড়ে ফেলার যুদ্ধ।
আমার মায়ের জননী আমাকে বলতেন, ‘সেবার কী যুদ্ধরে ময়না, তোর মা-ও তখন হামার কোলের ছোল, কোনটে নে যায়া থাকিনি তোর মাওক!’
আমি বলতাম, ‘নানি, তারপর কী হয়েছিল?’
নানি বলতেন, ‘তোর নানা ওমুরো এডা গর্ত খুঁড়ছিল, ওটে যায়া সগলি নুকে থাকিচ্চিলেম। মেলের কলোনির ওমুক থেকে মোদে মোদে গুলি আসে নাগচে বাঁশের থোপোত। এংকে ম্যালা দিন ধরে চলতে চলতি দেশ স্বাধীন হয়া গেল।’
তিনি কি জানতেন, এই দেশ স্বাধীনের জন্য কোল খালি হয়েছে কত হাজার মায়ের? জানতেন নিশ্চয়ই! আচ্ছা তখনকার মায়েদের কোল খালি না হলে আজকের মায়েদের কোলে যারা আসছে, তারা কি স্বাধীনভাবে কথা বলতে পারত?
না, পারত না।
স্বাধীনতার পর কি পেরেছিল? তারপর কি পেরেছিল? কিংবা তারপর...,বা এখন?
মায়ের আঁচলের বাঁধন ছিঁড়ে যে যুবক যুদ্ধে গিয়েছিল তার মায়ের অধিকার আদায়ে, সে কি নিজ জীবনের বিনিময়ে সেই অধিকার পেয়েছে, বৈষম্যের শিকার যে কৃষক যুদ্ধে গিয়েছিল তার ফসলের ন্যায্য দামের অধিকার আদায়ে, সে কি সেই অধিকার পেয়েছে? যে শ্রমিক গিয়েছিল তার শ্রমের যথাযথ মূল্য পাওয়ার অধিকার আদায়ে, সে কি প্রাপ্য মূল্যের অধিকার পেয়েছে? যে ছাত্র ’৬২-এর শিক্ষা আন্দোলনে যুক্ত হয়েছিল তার শিক্ষার অধিকার আদায়ে, সে কি সেই অধিকার পেয়েছে?
হয়তো পেয়েছে কিংবা পায়নি; প্রত্যাশা, বিবেচ্য হোক সবার কাছে!
দেশমাতৃকার অঢেল সৌন্দর্য আমাকে মুগ্ধ করে। মুগ্ধ করে ডিগলি বিলের ফুটন্ত সাদা সাদা শাপলা; শাপলার ওপর বসে থাকা সাদা রঙের বক কিংবা সমজাতীয় পক্ষীকুল। শাপলার গোলাকৃতি পাতার বুক চিড়ে নৌকা বাইতে ভালো লাগে। ভালো লাগে তিন তক্তার ওই ডিঙিনৌকায় ভাসতে; গলুইয়ে শুয়ে নীলাভ আকাশের সাদা মেঘের-বকের ওড়াউড়ি দেখতে। ভালো লাগে খেতের ধান কাটার সময় ঘাসফড়িংয়ের তীব্র ছোটাছুটি, ছলছলা পরিষ্কার পানিতে ধোয়া পাটের সোনালি আঁশ, আঁশ থেকে আসা ঈষৎ আমিষযুক্ত গন্ধ। যে গন্ধ কৃষকের শরীরের-বাংলা মায়ের মাটির গন্ধের সঙ্গে সম্পৃক্ত; সেই গন্ধ আমার ভালো লাগে।
ভালো লাগে কাঠগোলাপ, কিংবা কাঠগোলাপ বর্ণের নারীকে; তার চুল, চোখ, ঠোঁট, বক্ষ কিংবা বক্ষের ভাঁজ, নিতম্ব, পায়ের গোড়ালি—সবই আমার ভালো লাগে।
বর্ষা এসে যখন ভিজিয়ে দেয় বাংলার মাঠঘাট, পথপ্রান্তর; গ্রামের কাঁচা মেঠো পথ দিয়ে চলতে গিয়ে যখন পিছলে পড়ে যায় পথচারী, ভিজে যায় ধান রোপণকারী কিষানের শরীর, তখন আসেন আমার মা। আমার মা এসে আমাকে বলেন, ‘বাবা, এই নে ভাত, খেয়ে নে।’
আমি বলি, ‘মা, রান্নাঘর থেকে যে ভাত আনলেন, বৃষ্টির মধ্যে ভিজল না?’
মা বলেন, ‘ভিজবে কেন, আঁচল দিয়ে ঢেকে আনলাম।’
দেখলাম, রান্নাঘর থেকে ভাত নিয়ে এ ঘরে আসার সময় মা ভিজে গেছেন, ভিজে গেছে তাঁর শাড়ির আঁচল, তবে ভেজেনি ভাত, ভাপ উঠছে ভাত থেকে।
মা বললেন, ‘কথা না বলে খা, খাওয়ার সময় কথা বলতে হয় না।’
আমি খাচ্ছিলাম, মা তাকিয়ে দেখছিলেন। এমনভাবে দেখছিলেন, যেন প্রতিবার গলাধঃকরণে যে ভাত আমার পেটে যাচ্ছে, সেটি একই সঙ্গে তাঁর পেটেও যাচ্ছে। খাচ্ছি আমি, তৃপ্তি পাচ্ছেন মা।
বললেন, ‘আঙুল চেটে খা, আঙুল চেটে খাওয়ার উপকারিতা অনেক। মা ডাক্তার নন, তবে অনেক রোগ সারানোর বিদ্যা কীভাবে জানি জানেন!
আমি যদি ভাত খাওয়ার পর পানি না খেয়ে কখনো কুষ্টিয়ায় চলে আসি, তখন তিনি হয়তো গ্লাস হাতে আমার অপেক্ষায় দাঁড়িয়ে থাকবেন।
দাঁড়িয়ে থাকবেন তত দিন, যত দিন না আমি আমার গ্রামের বাড়ি গাইবান্ধার গোবিন্দগঞ্জের-মহিমাগঞ্জের সেই শিংজানী গ্রামে ফিরব।
আমার জননী আমার জন্য দাঁড়িয়েই থাকবেন, কারণ তিনি যে বায়েজিদ বোস্তামী!
বন্ধু, কুষ্টিয়া বন্ধুসভা"
2024-01-02 11:56:24,খুলনায় গেলে মিস করা যাবেনা বয়রা বাজারের চুইভুনা দিয়ে ঝালমুড়ি,"চুইঝাল মূলত দেশের দক্ষিণ-পশ্চিম অঞ্চলে রান্নায় মসলা হিসেবে ব্যবহৃত হয়। চুইঝাল দিয়ে রান্না করা মাংস বিখ্যাত হলেও এবার রীতিমতো ক্রেজ তৈরি করেছে খুলনার বয়রা বাজারের চুইভুনা দিয়ে ঝালমুড়ি।
চুইঝাল কিন্তু মাংস ছাড়াও মাছ, খিচুড়িসহ বিভিন্ন তরকারিতে ব্যবহৃত হয়। এ মসলার সামান্য ব্যবহার বদলে দেয় পুরো রান্নার স্বাদ। শুধু স্বাদই নয়, এ মসলার আছে নানা ভেষজ গুণও। ক্যানসার, হৃদরোগ, ক্ষুধামান্দ্য, গ্যাস্ট্রিকসহ অসংখ্য রোগের প্রতিষেধক হিসেবে চুইঝাল কার্যকরী ভূমিকা পালন করে।
এই মসলার বিশেষত্ব এর ভিন্নধর্মী স্বাদ ও ঘ্রাণে। এটি স্বাদে ঝাল, তবে এ ঝাল মরিচের ঝালের মতো নয়। এতে আছে এক তীক্ষ্ণ ঝাঁজ ও অপূর্ব সুগন্ধ। খুলনা শহরের জমজমাট এক জায়গা হল বয়রা বাজার। সন্ধ্যেবেলা বয়রা বাজারের মোড়েই দেখা মেলে ঝালমুড়ি ও চুই ভুনার ছোট্ট এক দোকানের।
চুই ভুনার মূল উপকরণ চুইঝাল ও আস্ত রসুন । রসুনকে চুইঝালের সাথে বিশেষভাবে কষিয়ে তৈরি করা হয় চুই ভুনা। চুই ভুনার সঙ্গে পাওয়া যায় ঝালমুড়ি। এই ঝালমুড়ি খেতেও কিছুটা ভিন্ন।"
2024-01-02 11:44:40,‘ধূমপান বিরোধী এবং স্বাস্থ্য সচেতনতার বই পড়ুন’,"প্রথম আলো ট্রাস্টের একটি নিয়মিত আয়োজন মাদকবিরোধী পরামর্শ সভা। গত ২৪ সেপ্টেম্বর ২০২২, শনিবার ধানমন্ডির ডব্লিউভিএ মিলনায়তনে প্রথম আলো ট্রাস্ট আয়োজিত ১৬২তম পরামর্শ সভায় নানা প্রশ্নের উত্তর দেন মনোরোগ বিশেষজ্ঞগণ।
পরামর্শ সভায় অংশ নিয়ে শহীদ সোহরাওয়ার্দী মেডিকেল কলেজ হাসপাতালের সাইকিয়াট্রিক বিভাগের সহযোগী অধ্যাপক জিল্লুর রহমান বলেন, ‘ধূমপান ছাড়ার জন্য আত্মোপলব্ধি সবচেয়ে বেশি জরুরি। ধূমপান বিরোধী এবং স্বাস্থ্য সচেতনতার বই পড়ুন। একদিন ধূমপান না করে দেখুন।এরপর দুইদিন,তিনদিন ধূমপান থেকে দূরে থাকুন। পার্থক্য অনুভব করার চেষ্টা করুন। ধূমপান ছাড়ার অভ্যাস গড়ে উঠবে।’"
2024-01-02 11:36:02,ভোলায় পাখিশুমারি শুরু,"উপকূলীয় জলচর পাখিশুমারি দল সূত্রে জানা যায়, বাংলাদেশ বার্ডস ক্লাব ১৯৮৭ সাল থেকে ভোলায় জলচর পাখিশুমারি করে আসছে। আজ ভোরে এই দলের সঙ্গে আছেন বাংলাদেশ বার্ডস ক্লাবের সাবেক সাধারণ সম্পাদক ও পর্বতারোহী এম এ মুহিত, সাবেক ভাইস প্রেসিডেন্ট মো. ফয়সাল, পাখিবিশেষজ্ঞ নাজিম উদ্দিন খান, ভোলা অ্যাডভেঞ্চার ক্লাবের আহ্বায়ক এস এম বাহাউদ্দীন প্রমুখ। দলটি ভোলা খাল থেকে তেঁতুলিয়া, ইলিশা, মেঘনা, মেঘনা-তেঁতুলিয়ার সাগর মোহনা, বুড়া গৌরাঙ্গ নদী হয়ে আবার তেঁতুলিয়া নদী দিয়ে ১০ জানুয়ারি আগের খেয়াঘাটে আসবে।
পাখিশুমারি দলের সদস্যদের সঙ্গে কথা বলে জানা যায়, বাংলাদেশের মধ্যে ভোলায় সবচেয়ে বেশি জলচর পরিযায়ী পাখি আসে, যা মোট পাখির প্রায় ৬০ ভাগ। এ অঞ্চলে অনেক বিপন্ন পাখি দেখা যায়। সারা পৃথিবীতে প্রতিবছর পাখিশুমারি হয়, ভোলার পাখিশুমারি তারই অংশ। ভোলার চারপাশের নদী ও সাগর মোহনার মধ্যে জেগে ওঠা চরে শুমারি দল ট্রলার ও নৌকা নিয়ে ঘুরে ঘুরে জলচর পাখি গণনা করবে।
কীভাবে পাখি গণনা করা হয়, তা জানতে চাইলে এম এ মুহিত বলেন, ‘আমরা পাখি গণনা করি ব্লক ম্যাথডে (পদ্ধতি)। গণনার কাজে টেলিস্কোপ (দূরবীক্ষণযন্ত্র) ব্যবহার করি। দূরের পাখি ও পাখির ঝাঁক কাছে দেখা যায়। তখন একটা একটা করে গণনা হয়। যখন ঝাঁক ধরে পাখি থাকে, তখন ধারণা করে গণনা করা হয়। এটা পাখি পর্যবেক্ষকদের দীর্ঘদিনের অভিজ্ঞতা। দলের সবার কাছে দূরবীক্ষণযন্ত্র থাকে। দলের একাধিকজন গণনা করেন। সবার মতামত নিয়ে যেটি গ্রহণযোগ্য হয়, সে সংখ্যা লিপিবদ্ধ করার সিদ্ধান্ত নেওয়া হয়। তারপরও ঝাঁক গণনার ক্ষেত্রে শতভাগ সঠিক হয় না। উনিশ-বিশ হয়।’
পাখি গণনার উদ্দেশ্য কী জানতে চাইলে সায়েম ইউ চৌধুরী বলেন, ‘পাখি পরিবেশের গুরুত্বপূর্ণ অংশ। পরিযায়ী পাখি যারা শীতে এ দেশে আসে। এদের সংখ্যা দিয়ে আমরা জানতে পারি, পৃথিবীতে এদের সংখ্যা কত, পাখির অবস্থান নিরূপণ করতে পারি। উপকূলীয় অঞ্চলের পরিবেশ ও স্বাস্থ্য কেমন। পাখির বিচরণ একটি বড় মাপযন্ত্র। দিকনির্দেশনা করা যায়। শুধু বাংলাদেশ নয়, সারা পৃথিবীর উপকূলীয় অঞ্চল এমন। বাংলাদেশে যদি পাখি কমে যায়, তাহলে মনে করতে হবে, এখানে সমস্যা আছে, অথবা উড়ার পথে সমস্যা আছে। সমস্যার আলোকে সমাধানের পথ খুঁজতে হবে। এতে পাখিরও উপকার হবে, স্থানীয় মানুষের ও পরিবেশেরও উপকার হবে।’"
2024-01-02 11:33:58,ম্যালওয়্যারযুক্ত ব্রাউজার এক্সটেনশন দিয়ে তথ্য চুরি করছে হ্যাকাররা,"ক্রোম ব্রাউজারে বাড়তি সুবিধা পেতে অনেকেই এক বা একাধিক এক্সটেনশন ব্যবহার করেন। ব্যবহারকারীদের এ আগ্রহ কাজে লাগিয়ে ম্যালওয়্যারযুক্ত ভুয়া ব্রাউজার এক্সটেনশনের মাধ্যমে ব্যবহারকারীদের ইন্টারনেট ব্যবহারের ইতিহাসসহ বিভিন্ন তথ্য সংগ্রহ করছে হ্যাকাররা। এরই মধ্যে ম্যালওয়্যারযুক্ত তিনটি ভুয়া ভিপিএন (ভার্চ্যুয়াল প্রাইভেট নেটওয়ার্ক) ব্রাউজার এক্সটেনশনের সন্ধান পেয়েছেন সাইবার নিরাপত্তা প্রতিষ্ঠান রিজনল্যাবসের একদল গবেষক।
রিজনল্যাবসের তথ্যমতে, ‘নেটপ্লাস’, ‘নেটসেভ’ ও ‘নেটউইন’ নামে ক্রোম ব্রাউজারে এক্সটেনশনগুলো নামালেই যন্ত্রে ক্ষতিকর ম্যালওয়্যার প্রবেশ করে। এক্সটেনশনগুলো ব্রাউজার থেকে ইন্টারনেট ব্যবহারের ইতিহাস সংগ্রহের পাশাপাশি ব্রাউজারের নিয়ন্ত্রণ নিয়ে বিভিন্ন ক্যাশব্যাক অফার চালু করে। শুধু তাই নয়, যন্ত্র থেকেও বিভিন্ন তথ্য সংগ্রহ করে হ্যাকারদের পাঠাতে থাকে। এরই মধ্যে প্রায় ১৫ লাখ যন্ত্রে ম্যালওয়্যারযুক্ত ব্রাউজার এক্সটেনশনগুলো প্রবেশ করেছে। বিষয়টি জানতে পেরে ক্রোম ওয়েবস্টোর থেকে ম্যালওয়্যারযুক্ত ব্রাউজার এক্সটেনশনগুলো মুছেও ফেলেছে গুগল।"
2024-01-02 11:25:20,"মণিপুরে আবার সহিংসতা, নিহত ৪","ভারতের উত্তর-পূর্বাঞ্চলীয় রাজ্য মণিপুরে গতকাল সোমবার নতুন করে সহিংসতায় চারজন নিহত হয়েছেন। সহিংসতায় বেশ কয়েকজন আহত হন। এ ঘটনার পর রাজ্যের পাঁচটি জেলায় কারফিউ জারি করা হয়েছে। মণিপুরের থৌবল জেলায় একদল দুষ্কৃতকারী স্বয়ংক্রিয় অস্ত্র নিয়ে হামলা চালায়। অস্ত্রধারী কারা, তা অবশ্য শনাক্ত করা যায়নি।
হামলার পর অস্ত্রধারীদের ব্যবহার করা গাড়িটিতে আগুন ধরিয়ে দেন স্থানীয় বিক্ষুব্ধ অধিবাসীরা।
স্থানীয় এক অধিবাসী বলেন, অস্ত্র নিয়ে একদল লোক এখানে এসেছিল। তারা একজন লোকের সঙ্গে কথা বলছিল। একসময় তাদের সংঘাত বেধে যায়। একটু পরেই তারা গুলি ছুড়তে শুরু করে।
মণিপুরের মুখ্যমন্ত্রী এন বীরেন সিং এক ভিডিও বার্তায় এ সহিংসতার ঘটনার নিন্দা জানান। তিনি শান্তি বজায় রাখতে স্থানীয় মানুষদের প্রতি আহ্বান জানান। ভিডিও বার্তায় বীরেন সিং বলেন, ‘নিরীহ মানুষের এই প্রাণহানিতে আমি গভীরভাবে অনুশোচনা জানাচ্ছি। দুষ্কৃতকারীদের ধরতে আমরা পুলিশকে নির্দেশ দিয়েছি। আমি অনুরোধ করছি, দুষ্কৃতকারীদের ধরতে সরকারকে সহযোগিতা করুন। আমি প্রতিশ্রুতি দিচ্ছি, সরকার আইন মেনে ন্যায়বিচারে জন্য সম্ভাব্য সবকিছু করবে।’
সহিংসতার এ ঘটনার পর মণিপুরের থৌবল, ইম্ফল ইস্ট, ইম্ফল ওয়েস্ট, কাকচিং ও বিষ্ণুপুর এলাকায় কারফিউ জারি করা হয়েছে বলে সরকারি কর্মকর্তারা জানিয়েছেন।
তিন দিন আগে এই মণিপুরের মোরে শহরে সশস্ত্র বিদ্রোহীদের সঙ্গে পুলিশের সহিংসতায় নিরাপত্তা বাহিনীর চার সদস্য আহত হন।
মণিপুরে গত বছরের ৩ মে থেকে ভয়াবহ সহিংসতা শুরু হয়। গত বছরজুড়েই থেমে থেমে এ সহিংসতা চলে। এযাবৎ এ সহিংসতায় ১৮০ জনের বেশি নিহত হয়েছেন। বাস্তুহারা হয়েছেন প্রায় ৬০ হাজার মানুষ।"
2024-01-02 11:24:07,"কেউ ভোট চাননি, তবুও ভোট দিতে যাবেন চানাচুর বিক্রেতা মজিবুর","একটি প্লাস্টিকের বালতি, বালতির উপরিভাগে নানা জাতের মসলার বেশ কয়েকটি কৌটা সাজানো। বালতিতে ভরা কুড়মুড়ে চানাচুর। সেই বালতি বহন করে বাসের মাঝখানের ফাঁকা জায়গাটায় হেঁটে হেঁটে চানাচুর বলে হাঁক ছাড়ছেন। তাঁর নাম মো. মজিবুর রহমান। তিনি ময়মনসিংহের ঈশ্বরগঞ্জ উপজেলার মগটুলা ইউনিয়নের ধনিয়াকান্দি গ্রামের বাসিন্দা।
৪০ বছর ধরে যাত্রীবাহী বাসে চানাচুর বিক্রি করেন মজিবুর। গতকাল সোমবার তাঁর সঙ্গে দেখা হয়, ময়মনসিংহ-কিশোরগঞ্জ মহাসড়কে চলাচলকারী যাত্রীবাহী একটি বাসে। আসন্ন দ্বাদশ জাতীয় সংসদ নির্বাচন নিয়ে তাঁর সঙ্গে কথা হয়। তিনি বলেন, ‘গত দুইডা নির্বাচনে ভোট দিতাম পারছি না। এইবার নিয়ত করছি ভোটকেন্দ্রে গিয়া ভোটটা দিয়াম। আমার পরিবারে ১১টি ভোট আছে। মনে মনে একজন প্রার্থীরে পছন্দ কইরা রাখছি। হেইলারে ভোট দিয়াম।’
মজিবুর রহমান বলেন, এখন পর্যন্ত কেউ তাঁর কাছে ভোট চাইতে আসেননি। তাতে কোনো সমস্যা নেই। তিনি ভোট দিতে কেন্দ্রে যাওয়ার সিদ্ধান্ত নিয়েছেন। তিনি বলেন, ‘আমি সকালে চানাচুরের বালতি লইয়া বাড়িত থাইক্যা বাইর হইয়া খালি বালতি লইয়া রাত ১১টায় বাড়িত যাই। চানাচুর বেইচ্চা দুই ছেড়ারে সৌদি আরব পাডাইছি। আমার উন্নয়ন বলতে এইডাই। দেশডা বালামতো চলুক, এইডাই আমি চাই। আর বেশিকিছু চাওয়ার নাই।’"
2024-01-02 11:24:08,দক্ষিণ কোরিয়ার বিরোধী নেতাকে ছুরিকাঘাত,"দেশটির বিভিন্ন গণমাধ্যমের খবরে বলা হয়, ছুরিকাঘাতের শিকার হওয়ার পর লি জায়ে-মিউংয়ের জ্ঞান ছিল। হাসপাতালে তাঁর চিকিৎসা চলছে।
পুলিশ জানিয়েছে, লি জায়ে-মিউংয়ের জখম তাঁর জীবনের জন্য হুমকিস্বরূপ নয়।"
2024-01-02 11:11:29,এরশাদ আমলে ভেঙে পড়ে নির্বাচনী ব্যবস্থা,"১৯৮১ সালের ৩০ মে চট্টগ্রামে এক সেনাবিদ্রোহে তৎকালীন রাষ্ট্রপতি জিয়াউর রহমান নিহত হন। অস্থায়ী রাষ্ট্রপতির দায়িত্ব নেন উপরাষ্ট্রপতি আবদুস সাত্তার। ওই বছরের ১৫ নভেম্বর রাষ্ট্রপতি নির্বাচন হয়। এতে এম এ জি ওসমানী ও ড. কামাল হোসেনের মতো প্রার্থীদের বিরুদ্ধে বিএনপির প্রার্থী বিচারপতি আবদুস সাত্তার বিজয়ী হন। ২৭ নভেম্বর তিনি ৪২ সদস্যের নতুন মন্ত্রিসভা গঠন করেন। কিছুদিনের মধ্যেই ক্ষমতাসীন বিএনপি সরকারের মধ্যে উপদলীয় কোন্দল ও অনৈক্য তীব্র হয়ে ওঠে।
এমন পরিস্থিতিতে ১৯৮২ সালের ২৪ মার্চ সামরিক অভ্যুত্থানে সাত্তার ক্ষমতাচ্যুত হন। দেশে সামরিক আইন জারি হয়। সেনাপ্রধান হুসেইন মুহম্মদ এরশাদ নিজেকে প্রধান সামরিক আইন প্রশাসক ঘোষণা করেন। এ সময় মন্ত্রিসভা বাতিল করা হয়, সংসদ ভেঙে দেওয়া হয় এবং সংবিধান স্থগিত করা হয়। ২৭ মার্চ সুপ্রিম কোর্টের বিচারপতি আবুল ফজল মোহাম্মদ আহসানউদ্দিন চৌধুরীকে রাষ্ট্রপতি নিয়োগ দেওয়া হয়। ১৯৮৩ সালের ১১ ডিসেম্বর তিনি ‘স্বাস্থ্যগত’ কারণে পদত্যাগ করলে এরশাদ রাষ্ট্রপতি হিসেবে দায়িত্ব নেন।
১৯৮৫ সালের ১ মার্চ এরশাদ সব ধরনের রাজনৈতিক কর্মকাণ্ড নিষিদ্ধ ঘোষণা করেন। শীর্ষস্থানীয় অনেক বিরোধী নেতাকে আটক করা হয়। সামরিক আইনের কড়া বিধিনিষেধের মধ্যেই মার্চ মাসে জিয়ার মতো এরশাদও গণভোটের আয়োজন করেন। এতে তাঁর পক্ষে ৯৪ ভাগ ‘হ্যাঁ’ ভোট পড়েছে বলে নির্বাচন কমিশন থেকে জানানো হয়। একই বছরের মে মাসে উপজেলা নির্বাচন অনুষ্ঠিত হয়। এরশাদ আমলে চালু হওয়া উপজেলা পরিষদ নির্বাচনকে অনেকেই ইতিবাচকভাবে দেখে থাকেন। কিন্তু অবস্থাদৃষ্টে স্পষ্ট যে এটা ছিল এরশাদের দল গঠন এবং রাজনীতিতে প্রবেশের একটি কৌশল।
১৯৮৬ সালের ১ জানুয়ারি এরশাদ জাতীয় পার্টি গঠন করেন। এরপর তিনি তৃতীয় সংসদ নির্বাচন আয়োজনের তোড়জোড় শুরু করেন। বারবার পরিবর্তনের পর ১৯৮৬ সালের ৭ মে সংসদ নির্বাচন অনুষ্ঠানের ঘোষণা দেওয়া হয়। এ সময় আওয়ামী লীগের নেতৃত্বাধীন ১৫–দলীয় জোট ও বিএনপির নেতৃত্বাধীন ৭–দলীয় জোট এরশাদ সরকারের বিরুদ্ধে আন্দোলনরত ছিল। প্রথম দিকে কোনো দলই এরশাদের অধীনে নির্বাচনে যেতে চায়নি।
এ বিষয়ে বিএনপি: সময়–অসময় বইয়ে মহিউদ্দিন আহমদ লিখেছেন, ‘১৫ ও ৭–দলীয় জোট ১৭ মার্চের যৌথ সভায় নির্বাচন বর্জনের ঘোষণা দেয়। ১৯ মার্চ চট্টগ্রামের লালদীঘি ময়দানে এক জনসভায় ১৫–দলীয় জোটের নেতা শেখ হাসিনা “স্বৈরাচারের নির্বাচনে” অংশগ্রহণকারীদের “জাতীয় বেইমান” হিসেবে চিহ্নিত করার ঘোষণা দেন।
১৯৮৬ সালের ২১ মার্চ জাতির উদ্দেশে দেওয়া এক ভাষণে এরশাদ বলেন, বিরোধী দলগুলো এক রাতের মধ্যে নির্বাচনে অংশ নেওয়ার ঘোষণা না দিলে নির্বাচনবিরোধী সব তৎপরতা ও কর্মকাণ্ড নিষিদ্ধ ঘোষণা করা হবে। এ রকম অবস্থায় আওয়ামী লীগ ও ১৫–দলীয় জোটের কয়েকটি দল নাটকীয়ভাবে নির্বাচনে অংশগ্রহণের সিদ্ধান্ত নেয়। এ ঘটনাকে কেন্দ্র করে ১৫–দলীয় জোট এবং জোটের শরিক দল জাসদ আবার ভেঙে যায়।
বিএনপির নেতৃত্বাধীন ৭–দলীয় জোট এবং বামপন্থিদের ৫–দলীয় জোট শেষ পর্যন্ত নির্বাচন বর্জন করে। অন্যদিকে নবগঠিত জাতীয় পার্টি, আওয়ামী লীগ, জাসদ (রব), জাসদ (সিরাজ), জামায়াতে ইসলামী, মুসলিম লীগ, সিপিবিসহ ২৮টি দল নির্বাচনে অংশ নেয়। নির্বাচনে মোট প্রার্থী ছিলেন ১ হাজার ৫২৭ জন।
প্রশ্নবিদ্ধ এ নির্বাচনে জাতীয় পার্টিকে ১৫৩টি আসনে জয়ী দেখানো হয়। ৭৬টি আসন নিয়ে আওয়ামী লীগ সংসদের বিরোধী দল হিসেবে আবির্ভূত হয়। এ ছাড়া জামায়াতে ইসলামী ১০টি, সিপিবি ও এনএপি (বাংলাদেশ ন্যাশনাল আওয়ামী পার্টি) উভয়েই ৫টি করে এবং বাংলাদেশ মুসলিম লীগ ও জাসদ (রব) ৪টি করে আসন পায়। স্বতন্ত্র প্রার্থীরা জিতেছিলেন ৩২টি আসনে।
নির্বাচন কমিশনের পক্ষ থেকে দাবি করা হয়, ভোট প্রদানের হার ছিল ৬০ দশমিক ৩১ শতাংশ। মোট বৈধ ভোটের ৪২.৩৪ ভাগ জাতীয় পার্টি এবং আওয়ামী লীগ ২৬.১৬ ভাগ পেয়েছিল। এ ছাড়া জামায়াতে ইসলামী ৪.৬১ ভাগ, জাসদ (রব) ২.৫৪ ভাগ এবং মুসলিম লীগ ১.৪৫ ভাগ, এনএপি (বাংলাদেশ ন্যাশনাল আওয়ামী পার্টি) ১.২৯ ভাগ, এবং সিপিবি ০.৯১ ভাগ ভোট পেয়েছিল।
আগের যেকোনো নির্বাচনের তুলনায় তৃতীয় সংসদ নির্বাচনের ফল ছিল আরও বেশি প্রশ্নবিদ্ধ। বিবিসি, ভয়েস অব আমেরিকাসহ বেশ কিছু আন্তর্জাতিক সংবাদমাধ্যম এবং পর্যবেক্ষণ সংস্থার মতে, ভোটার উপস্থিতি ছিল বড়জোর ২০ শতাংশ। নির্বাচনে নজিরবিহীন কারচুপি, অনিয়ম ও সন্ত্রাসের ঘটনা ঘটেছিল। সামরিক-বেসামরিক কর্মকর্তারা সরকারি দলকে এসব কাজে সহায়তা করেন বলে অভিযোগ উঠেছিল।
নির্বাচনের ফল ঘোষণার পর আওয়ামী লীগ তাদের হেরে যাওয়া ১০০ আসনে পুনর্নির্বাচনের দাবি তোলে। অন্যদিকে বিএনপিসহ নির্বাচন বর্জন করা বিরোধী দলগুলো এ নির্বাচনকে জাতীয় পার্টি ও আওয়ামী লীগের মধ্যকার ‘আঁতাত’ বলে অভিহিত করেছিল। এ নির্বাচন নিয়ে বিএনপি: সময়-অসময় বইয়ে মহিউদ্দিন আহমদ লিখেছেন, ‘সামরিক শাসনের অধীনে জাতীয় সংসদ নির্বাচনে অংশগ্রহণ করার কারণে আওয়ামী লীগ প্রশ্নবিদ্ধ হয়। অন্যদিকে নির্বাচনের টোপ না গেলার কারণে অথবা যেভাবেই হোক নির্বাচনে অংশগ্রহণ করা থেকে বিরত থাকার জন্য খালেদা জিয়ার ‘‘আপসহীন’’ ভাবমূর্তি গড়ে ওঠে।’
১৯৮৬ সালের ৩১ আগস্ট এরশাদ সেনাবাহিনী থেকে অবসর নেন এবং সেপ্টেম্বরে জাতীয় পার্টির চেয়ারম্যান হন। ১৫ অক্টোবর আরেকটি প্রশ্নবিদ্ধ নির্বাচনে তিনি রাষ্ট্রপতি নির্বাচিত হন। এরপর ১১ নভেম্বর সংসদে সংবিধানের সপ্তম সংশোধনী বিল পাস হয়। এর মাধ্যমে এরশাদের ক্ষমতা দখলকে বৈধতা দেওয়া হয়।
১৯৮৬ সালের নির্বাচনের মাধ্যমে গঠিত সংসদ এরশাদের ক্ষমতা দখলকে আইনি বৈধতা দিলেও তাঁর রাজনৈতিক বৈধতা ছিল প্রশ্নবিদ্ধ। কেননা, বেশির ভাগ বিরোধী দল তাঁর নেতৃত্বাধীন সরকারকে বৈধ সরকার হিসেবে মেনে নেয়নি। তারা তাঁর পদত্যাগের দাবিতে আন্দোলন চালিয়ে যাচ্ছিল।
১৯৮৭ সালের শেষ দিকে আন্দোলন তীব্র হয়। একপর্যায়ে আওয়ামী লীগসহ জাতীয় সংসদের বিরোধীদলীয় বেশির ভাগ সংসদ সদস্য পদত্যাগ করেন। এমন পরিস্থিতিতে এরশাদ ২৭ নভেম্বর জরুরি অবস্থা জারি করেন এবং ৭ ডিসেম্বর সংসদ ভেঙে দেন।
দেশে নির্বাচনের পরিবেশ না থাকার পরও ১৯৮৮ সালের ৩ মার্চ আবার সংসদ নির্বাচন অনুষ্ঠানের ঘোষণা দেওয়া হয়। পরিস্থিতি থেকে বোঝা যাচ্ছিল, বিরোধী দলগুলোর চলমান আন্দোলনকে দুর্বল করতেই এরশাদ ওই নির্বাচন অনুষ্ঠানের পরিকল্পনা করেছিলেন। বিরোধী দলগুলো এ নির্বাচন বর্জনের জন্য জনগণের প্রতি আহ্বান জানায়। ২ ও ৩ মার্চ হরতাল আহ্বান করা হয়। অপরদিকে সরকার সব ধরনের নির্বাচনবিরোধী কর্মকাণ্ড নিষিদ্ধ ঘোষণা করে এবং বিরোধী দলগুলোর বহু নেতা–কর্মীকে কারারুদ্ধ করে।
এ রকম ‘অবরুদ্ধ’ অবস্থায় চতুর্থ জাতীয় সংসদ নির্বাচন অনুষ্ঠিত হয়। আওয়ামী লীগ, বিএনপিসহ অন্যান্য বিরোধী দল নির্বাচন বর্জন করায় ওই নির্বাচন নিয়ে মানুষের কোনো আগ্রহ ছিল না। জাতীয় পার্টি ও এরশাদের ‘অনুগত’ ছোটখাটো কিছু দল সেই নির্বাচনে অংশ নেয়। এতে মোট প্রার্থী ছিলেন ১ হাজার ১২০ জন।
প্রশ্নবিদ্ধ ওই নির্বাচনে জাতীয় পার্টিকে দুই-তৃতীয়াংশের বেশি অর্থাৎ ২৫১টি আসনে জয়ী দেখানো হয়। অন্যদিকে জাসদের (রব) নেতৃত্বে কপ (কম্বাইন্ড অপজিশন পার্টিজ) পায় ১৯টি আসন। এ ছাড়া জাসদ (সিরাজ) ৩টি ও ফ্রিডম পার্টি ২টি আসন পায়। স্বতন্ত্র প্রার্থীরা পান ২৫টি আসন।
সরকারি হিসাবে ভোটার উপস্থিতি ছিল ৫৪.৯৩ শতাংশ। এর মধ্যে জাতীয় পার্টি পেয়েছিল ৬৮.৪৪ ভাগ ভোট। কপ ১২.৬৩ ভাগ, জাসদ (সিরাজ) ১.২০ ভাগ এবং ফ্রিডম পার্টি ৩.২৯ ভাগ ভোট পায়।
চতুর্থ সংসদ নির্বাচন ছিল একটি ‘একতরফা’ নির্বাচন। এতে অনেক দলের অংশগ্রহণ দেখানো হলেও প্রধান বিরোধী দলগুলোই ছিল নির্বাচনের বাইরে। তারা নির্বাচন বর্জন ও প্রতিহতের ডাক দিয়েছিল। বিরোধীদের মোকাবিলায় সরকারের পক্ষ থেকেও নানারকম ব্যবস্থা নেওয়া হয়েছিল।
এ বিষয়ে ইলেকশন অ্যান্ড ডেমোক্রেসি ইন বাংলাদেশ বইয়ে জাহাঙ্গীরনগর বিশ্ববিদ্যালয়ের সরকার ও রাজনীতি বিভাগের অধ্যাপক মো. আবদুল মান্নান লিখেছেন, ‘...তাদের (বিরোধীদের) তৎপরতার বিপরীতে আইনশৃঙ্খলা রক্ষাকারী বাহিনীকে সহায়তার জন্য সরকার উপজেলা পর্যায়ে সেনা মোতায়েন করেছিল। তাই কারও অংশগ্রহণে ‘‘বাধা’’ না থাকা সত্ত্বেও এ নির্বাচনটি উন্মুক্ত ছিল না।’
প্রশ্নবিদ্ধ এ নির্বাচনের মাধ্যমে জাতীয় পার্টি ক্ষমতা ধরে রাখে। ফ্রিডম পার্টি ও স্বতন্ত্র সংসদ সদস্যদের সমর্থন নিয়ে আ স ম আবদুর রব সংসদের বিরোধীদলীয় নেতা নির্বাচিত হন। ফলে অনেকেই তাঁকে ‘গৃহপালিত’ বিরোধীদলীয় নেতা হিসেবে আখ্যা দিয়েছিলেন।"
2024-01-02 11:30:39,এখন পর্যন্ত বিএনপিকে নিষিদ্ধ করার চিন্তা নেই,"আনিসুল হক: প্রধানমন্ত্রী ও আওয়ামী লীগের অন্য নেতারা যে বক্তব্য দিচ্ছেন, তাঁরা সত্য তুলে ধরছেন। বিএনপি যে আন্দোলনের নামে অতীতে সহিংসতা করেছে এবং তার ধারাবাহিকতায় এখন অগ্নিসংযোগ–নাশকতা করছে, সেই সত্যটা তুলে ধরে বিএনপিকে বেআইনি বা সন্ত্রাসী দল বলা হচ্ছে। বিএনপির জন্ম কোথা থেকে, তা বলা হচ্ছে। রাজনৈতিক কারণে এসব বক্তব্য আসছে। তার মানে এই নয় যে আমরা বিএনপিকে নিষিদ্ধ করার কথা বলছি। এখন পর্যন্ত বিএনপিকে নিষিদ্ধ করার কোনো চিন্তা আমাদের নেই।
আনিসুল হক: এখানে কোনো প্রশ্ন বা সন্দেহের বিষয় নেই। বিএনপির কর্মকাণ্ড নিয়ে আমরা সত্য বক্তব্য দিচ্ছি। এখন সত্য যদি আক্রমণাত্মক হয়, তা হবে। সত্যটা বলতে হবে এবং সত্য বিশ্লেষণ করে জনগণ ঠিক করবে। যেমন আমরা নির্বাচন করছি। নির্বাচন অংশগ্রহণমূলক ও গ্রহণযোগ্য হলো কি না, সেটা জনগণ নির্ধারণ করবে।
আনিসুল হক: নির্বাচনের পরে দেখা যাবে। তবে আওয়ামী লীগ গণতন্ত্রে বিশ্বাস করে। ফলে কোনো দলকে নিশ্চিহ্ন করে দেব—এ কথা আমরা বলি না। কিন্তু ইতিহাসে দেখা গেছে, অনেক দল তাদের কর্মকাণ্ডের কারণেই অবলুপ্ত হয়ে যায়। এটা সেই দলের কর্মকাণ্ডের ওপর নির্ভর করে।
আনিসুল হক: যে মামলাগুলোর বিচার শেষ হচ্ছে, এগুলো অনেক আগের বা পুরোনো মামলা। দীর্ঘ সময় ধরে মামলার কার্যক্রম চলার পর এখন বিচার শেষ হচ্ছে। মামলার দীর্ঘ জট কমাতে সব ধরনের মামলার কার্যক্রম এগিয়ে নেওয়ার ব্যবস্থা করা হয়েছে। এখানে রাজনীতির কোনো বিষয় নেই। বিচার বিভাগের কাজে সরকার হস্তক্ষেপ করে না।
আনিসুল হক: মামলা আইনের গতিতে চলছে। এ ছাড়া একদিকে বলবেন মামলার জট লেগে আছে বা বিচারের প্রক্রিয়ায় দীর্ঘসূত্রতা হচ্ছে; আবার একই সঙ্গে বলবেন রাজনৈতিকভাবে পদক্ষেপ নেওয়া হচ্ছে। এটা হওয়া উচিত নয়।
তবে পুরোনো মামলায় নতুন করে বিএনপির নেতা–কর্মীদের গ্রেপ্তার চলছে। আবার গ্রেপ্তারের পর নতুন মামলা দায়ের করা হচ্ছে। বিএনপির অভিযোগ, গত ২৮ অক্টোবর তাদের মহাসমাবেশ পণ্ড হওয়ার পর থেকে এ পর্যন্ত দলটির ২০ হাজারের বেশি নেতা–কর্মীকে গ্রেপ্তার করা হয়েছে।
আনিসুল হক: বিএনপির এ সংখ্যা সঠিক নয়। আমি পুলিশের কাছে যা জেনেছি, তাতে গ্রেপ্তারের সংখ্যা ১০ থেকে ১২ হাজারের মতো হবে। তবে সুনির্দিষ্ট অভিযোগ ছাড়া কাউকে গ্রেপ্তার করা হয়নি। কাউকে গ্রেপ্তার করা হলে তাঁকে সুনির্দিষ্ট মামলায় সুনির্দিষ্ট অভিযোগে গ্রেপ্তার করা হয়েছে।
আনিসুল হক: এর কোনো প্রভাব নেই। গ্রহণযোগ্য ভোট হবে। এখনো সময় আছে, মুক্তিযুদ্ধের মূল চেতনা ও জাতির পিতা বঙ্গবন্ধু শেখ মুজিবুর রহমানকে মেনে নিয়ে বিএনপি যদি সঠিক রাজনীতি করে, তাহলে জনগণের কাছে জায়গা পেতে পারে। কিন্তু বিএনপি তো শুধু সন্ত্রাস করে। তারা ট্রেনে আগুন দিয়ে শিশু হত্যা করেছে। এমন কর্মকাণ্ড তো জনগণ মেনে নেবে না।"
2024-01-02 11:06:14,শীতের দাওয়াত খেয়েও যেভাবে ওজন নিয়ন্ত্রণে রাখবেন,"শীত মৌসুমজুড়েই চলে পিঠাপুলির আয়োজন। এ সময় বিয়ের নিমন্ত্রণও থাকে। উৎসবের আনন্দে চলে জম্পেশ খাওয়াদাওয়া। ডায়েটের দফারফা হয়ে যায়! ‘ডায়েট’ ঠিক রাখতে আপনি সংকল্পবদ্ধ হলেও কাছের মানুষের বিয়ের আয়োজনে খাবার টেবিলে হাত গুটিয়ে বসে থাকাটাও সম্ভব হয়ে ওঠে না। একটি বিয়ের আয়োজনও চলতে পারে কয়েক দিন। এমন পরিস্থিতিতে ‘ডায়েট’ বজায় রাখা মুশকিলই হয়ে পড়ে। তাহলে কি অনুষ্ঠানেই যাবেন না? নাহ, সেটাও বাস্তবসম্মত সমাধান হলো না। বরং সামাজিকতা, স্বাদের চাহিদা সবকিছু পূরণ করেও কীভাবে ওজন নিয়ন্ত্রণে রাখা যায়, সেই উপায় জেনে নেওয়া যাক।
শম্পা শারমিন আরও জানান, শীতের পিঠায় ব্যবহৃত চালের গুঁড়ি এবং গুড়-চিনি বাড়তি ক্যালরির উৎস। নিমন্ত্রণে গেলে পোলাওজাতীয় খাবারের ক্ষেত্রেও একই কথা প্রযোজ্য। আমিষজাতীয় খাবার খেতে অবশ্য বাধা নেই। নিমন্ত্রণে যাওয়ার দিন কিংবা পিঠাপুলি খাওয়ার দিন সকালে আপনার রোজকার খাবার খেলেও দুপুরের দিকে খাবারে শর্করার পরিমাণটা কম রাখুন। ভাত, রুটি, আলু, মুড়ি, চিড়া, বিস্কুট, চিনি হলো আমাদের পরিচিত শর্করার উৎস। বিকেলে পিঠাপুলি খাচ্ছেন? তাহলে রাতে সবজি আর ফল খান। সঙ্গে থাকতে পারে আমিষ।
খাওয়াদাওয়ার পাট
খাওয়ার অন্তত ১০ মিনিট আগে খানিকটা কুসুম গরম পানি খেয়ে নিতে পারেন। নিমন্ত্রণে গিয়ে বিরিয়ানি খেলেও খেয়াল রাখুন, যাতে শর্করাজাতীয় খাবারটা পরিমাণে কমই খাওয়া হয়। আলু নেবেন না।
মাংস খেলেও চর্বি খাবেন না। বড়সড় ফার্মের মুরগিতেও কিন্তু চর্বি থাকে। রাতের খাবার খেতে দেরি করবেন না। খেয়েদেয়েই শুয়ে পড়বেন না।
শাকসবজি, ফলমূল
সারা দিনে প্রচুর শাকপাতা আর সবজি খান। প্রচুর কাঁচা ফলমূল ও সালাদ খাওয়ার অভ্যাস রাখুন। যেদিন নিমন্ত্রণে যাচ্ছেন বা পিঠাপুলি খাওয়া হচ্ছে, সেদিন তো বটেই, তার পরদিনও এসব খাবারই বেশি করে খান। ডাঁটা, লাউ, ডাঁটাশাক, শিম, নাশপাতি, কমলা (আঁশ ও সুতার মতো বাড়তি অংশসহ) কিংবা আঁশসমৃদ্ধ অন্যান্য খাবার খেতে পারেন প্রচুর। লেবু, গাজর, বিট, ব্রকলি, লেটুসপাতা, ধনেপাতা এবং নানা রঙের ক্যাপসিকাম খাওয়া ভালো। এমন ধরনের খাবার খেলে শরীরে বাড়তি মেদ জমার প্রবণতা কমবে।
সালাদ বা ফলে লবণ-চিনি যোগ করবেন না। আর এটাও ভুলে যাবেন না যে টক হলেও আচার-চাটনিতে কিন্তু চিনি আছে।
পিঠাপুলি, পায়েস, গুড় ও অন্যান্য
গুড়ে বেশি ক্যালরি থাকে না, এই ধারণা ভুল। শখ করে দু-এক দিন গুড়ের চা খেলেও নিয়মিত খাবেন না। চায়ে চিনি যেমন ক্ষতিকর, তেমনি গুড়ও। একটুকরা গুড় মানেই কিন্তু বেশ খানিকটা বাড়তি ক্যালরি, আপনি তা যেভাবেই খান না কেন।
কেউ আবার হালকা নাশতা হিসেবে গুড়-মুড়ি খেতে ভালোবাসেন। এটিও কিন্তু আসলে ‘হালকা’ খাবার নয়, বরং ক্যালরিতে ‘ভারী’। গুড় আর মুড়ি দুটিই শর্করার উৎস।"
2024-01-02 11:00:00,প্রথম ১০০ কোটি আয় করেছিল যে সিনেমা,
2024-01-02 11:00:00,আকাশ পর্যবেক্ষকের খেরোখাতা - ৫,"প্রথম পর্ব: আকাশ পর্যবেক্ষকের খেরোখাতা - ১
দ্বিতীয় পর্ব: আকাশ পর্যবেক্ষকের খেরোখাতা - ২
তৃতীয় পর্ব: আকাশ পর্যবেক্ষকের খেরোখাতা - ৩
চতুর্থ পর্ব: আকাশ পর্যবেক্ষকের খেরোখাতা - ৪
কৌণিক দূরত্ব
আকাশের তারা ও নক্ষত্রমণ্ডলীর অবস্থান জানতে যদি কৌণিক দূরত্ব ব্যবহার করা হয়, তাহলে তাদের চেনা অনেক সহজ হয়। প্রথমেই বলি একটা পুরো গোল চক্র ঘুরে এলে ৩৬০ ডিগ্রি ঘোরা হয়। যেহেতু আকাশকে আমরা একটা গোলক ভাবতে পারি, সেহেতু দিগন্ত থেকে মাথার ওপর সুবিন্দু পর্যন্ত একটা বক্ররেখা একটা বৃত্তের এক-চতুর্থাংশ বা ৯০ ডিগ্রি ভ্রমণ করবে। দিগন্তের একটা বিন্দু থেকে সুবিন্দু হয়ে ঠিক উল্টো দিকের একটা বিন্দুতে গেলে ১৮০ ডিগ্রি পূর্ণ হবে। আর ৬০ কৌণিক সেকেন্ডে (৬০"" ) হয় ১ কৌণিক মিনিট (১') আর ৬০ কৌণিক মিনিটে (৬০"") হয় ১ কৌণিক ডিগ্রি (১০)। আকাশের মানচিত্রে বিভিন্ন তারার মধ্যে দূরত্ব কোণের হিসাবে দেওয়া হয়। তাই আমাদের হাতকে কীভাবে কোণ মাপার যন্ত্র হিসেবে ব্যবহার করা যায়, সেটা জেনে রাখা ভালো।
হাত দিয়ে আকাশের ডিগ্রি খুব সহজেই মাপা যায়। আঙুল ও মুঠি ব্যবহার করে কোণ মাপা সম্ভব। ১ নং ছবিতে এ রকম কয়েকটা আঙুল ও মুঠির অবস্থান দেখানো হয়েছে কোণ মাপার জন্য। এই কোণগুলো মাপতে হাতের আঙুলগুলোকে এক বাহু দূরত্বে রাখতে হবে। এই দূরত্বে আমাদের যেকোনো আঙুলের প্রস্থ অন্তত এক কৌণিক ডিগ্রি প্রক্ষেপণ করবে আমাদের চোখে।
এভাবে ১, ৫, ১০, ১৫, ২৫ ডিগ্রি ইত্যাদি কোণ গড়পড়তাভাবে নিরূপণ করা যায়। যদি ১৫ ডিগ্রির ওপর কোনো কোণ মাপতে হয়, তবে ১ ফুট লম্বা একটা স্কেল বা সেই রকম লম্বা একটা কঞ্চি বা গাছের ডাল এক বাহু দূরত্বে রাখলে সেই স্কেল বা ডালটির দুটি প্রান্ত আমাদের চোখে ৩০ ডিগ্রি কোণ প্রক্ষেপ করবে।
চাঁদের কৌণিক ব্যাস আধা ডিগ্রির মতো, সূর্যেরও তা-ই। সেই জন্য চাঁদ সূর্যকে গ্রহণের সময় প্রায় কানায় কানায় ঢেকে ফেলতে পারে। সূর্যকে আধা ডিগ্রির চেয়ে বড় দেখায় তার উজ্জ্বলতার জন্য, অথচ চাঁদ বা সূর্য এই দুটি বস্তুকেই এক বাহু দূরত্বে আমাদের যেকোনো আঙুল দিয়ে ঢেকে ফেলা যাবে। আঙুল দিয়ে কোণ মাপার পদ্ধতি ব্যবহারিক কাজে লাগতে পারে। যেমন যদি দেখি সূর্য দিগন্ত থেকে ১৫ ডিগ্রি ওপরে আছে, তাহলে বলা যেতে পারে আনুমানিকভাবে সূর্যের দিগন্ত ছুঁতে অন্তত ৪ মিনিট/ডিগ্রি –১৫ ডিগ্রি = ৬০ মিনিট বা এক ঘণ্টা সময় লাগবে। তবে এ হিসাবটা অক্ষাংশ অনুযায়ী ভিন্ন হবে।
তারার উজ্জ্বলতার মান
আকাশের সব তারার উজ্জ্বলতার মান এক নয়। কোনো কোনো তারা খুবই উজ্জ্বল, কোনোটা আবার অনুজ্জ্বল। সব মিলিয়ে অনুজ্জ্বল তারার সংখ্যাই বেশি, খালি চোখে সেগুলো দেখা যায় না। খালি চোখে দুই গোলার্ধের খুব অন্ধকার জায়গা থেকে হয়তো খুব বেশি হলে মোট ৯ হাজারের মতো তারা দেখা যেতে পারে। প্রাচীনকাল থেকে জ্যোতির্বিদেরা তারাগুলোর উজ্জ্বলতার মান নির্ধারণ করতে একটা পদ্ধতি ব্যবহার করেন। বলা হয়ে থাকে, গ্রিক জ্যোতির্বিদ হিপার্কাস প্রায় দুই হাজার বছর আগে এই পদ্ধতি চালু করেন। আকাশের তারাগুলো চিনতে সেগুলোর মান কীভাবে নির্ধারিত হয়, সেটা জেনে রাখলে কিছু সুবিধা হবে।
মানুষের চোখের আলোর অনুভূতি রৈখিক নয়। অর্থাত্ একটি তারা আরেকটি তারা থেকে দ্বিগুণ উজ্জ্বল মনে হলেও আসলে সেগুলোর উজ্জ্বলতার পরিমাণের পার্থক্য ২ দশমিক ৫ গুণ। গভীর অন্ধকার আকাশে সবচেয়ে কম উজ্জ্বল যে তারা খালি চোখে দেখা যায়, তার মান ধরা হয় +৬.৫। এর থেকে কম উজ্জ্বল তারার মান বেশি হবে, আর বেশি উজ্জ্বল তারার মান কম হবে। যেমন +৬-এর থেকে ২ দশমিক ৫ গুণ উজ্জ্বল তারার মান হবে +৫, আর ২ দশমিক ৫ গুণ কম উজ্জ্বল তারার মান হবে +৭। দেখা যাচ্ছে, প্রতি ২ দশমিক ৫ গুণ উজ্জ্বলতার তফাতে এই স্কেলে মানের পার্থক্য হবে ১। +৪-এর তারা +৬ থেকে ২.৫×২.৫ = ৬.২৫ গুণ উজ্জ্বল। সে রকমভাবে +১ মানের তারা +৬ মানের তারা থেকে (২.৫)৬-১ বা (২.৫)৫, অর্থাৎ ২.৫×২.৫×২.৫×২.৫×২.৫≈১০০ গুণ উজ্জ্বল হবে। পর্যবেক্ষণের সুবিধার জন্য বলি, খালি চোখে +৬.৫ এর সীমাটা শুধু খুব অন্ধকার আকাশের জন্যই প্রযোজ্য, এখনকার সময়ে শহর থেকে +৪ পর্যন্ত দেখতে পারলে আমাদের সৌভাগ্য বলতে হবে। একটি ৫০ মিলিমিটার বাইনোকুলার দিয়ে অবশ্য অন্ধকার জায়গা থেকে +৯ ও একটি ৮-ইঞ্চি ব্যাসের দুরবিন দিয়ে +১৪.৫ মানের তারা দেখা যেতে পারে। হাবল দুরবিন প্রায় (অবিশ্বাস্য) +৩১ মানের খ-গোল বস্তু দেখতে পেয়েছে।
তবে ওপরের স্কেলটি ১৮ শতকে জ্যোতির্বিদ নরম্যান পগসন নির্মাণ করেছিলেন লগারিদমের ধারণা থেকে। কিন্তু পরে দেখা গেল, আমাদের দৃষ্টির সংবেদনশীলতা লগারিদম রেখা অনুসরণ করে না, বরং ঘাত বা সূচক-নীতি (Power law)অনুসরণ করে। এ ছাড়া তারার ঔজ্জ্বল্য আলোর তরঙ্গদৈর্ঘ্যের ওপর নির্ভর করে, সেই জন্য ফটো থেকে নির্ধারিত মান খালি চোখের মান থেকে ভিন্ন হয়।
খালি চোখে কি কোন তারা কোন মাত্রার সেটা জানা সম্ভব? দৃশ্যমান মাত্রা সম্পর্কে ধারণা করতে হলে কিছু কিছু তারা বা গ্রহের মান জানতে হবে। হিপার্কাসের সময় সবচেয়ে উজ্জ্বল জ্যোতিষ্কের মান ০ ধরলেও বর্তমানের নতুন স্কেলে উজ্জ্বলতার মান ঋণাত্মকও হতে পারে। সূর্যের আপাত মান হচ্ছে ২৬.৭ আর পূর্ণচন্দ্রের মান হচ্ছে -১২.৯। আকাশের সবচেয়ে উজ্জ্বল তারা লুব্ধক বা সিরিয়াসের মান হচ্ছে -১.৪৬। খ-গোলের চারটি বস্তুর মান এর থেকে বেশি : সূর্য, চাঁদ, শুক্র ও বৃহস্পতির। শুক্রর মাত্রা -৫ আর বৃহস্পতির মাত্রা -২.৯ পর্যন্ত যেতে পারে। মনে রাখতে হবে, গ্রহগুলোর উজ্জ্বলতার মান সূর্যের ও পৃথিবীর তুলনায় তার অবস্থানের ওপর নির্ভর করে। খালি চোখে ০.৫ মানের পার্থক্য ধরা যায়। আর কোনো কোনো অভিজ্ঞ পর্যবেক্ষক এক-পঞ্চমাংশ (১/৫ বা ০.২) মানের তফাত করতে পারেন। কিন্তু এই মানগুলো কোনো খ-গোল বস্তুর আসল বা অন্তর্নিহিত উজ্জ্বলতার মান নয়। উজ্জ্বল জ্যোতিষ্ক দূরে অবস্থান করলে তার আপাত মান কম হবে। দূরত্ব জানা থাকলে আপাত মান থেকে আসল মান নির্ধারণ করার একটা পদ্ধতি আছে। তবে সেই আলোচনা আমরা এখানে আর করব না।
সাধারণত দৃশ্যমান বেশির ভাগ উজ্জ্বল তারার মান খুব একটা বদলায় না। তবে অনেক তারাই বিষম তারার শ্রেণিভুক্ত—বিষম তারাগুলোর মান সময়ের সঙ্গে বাড়ে ও কমে। উজ্জ্বল তারাগুলোর মধ্যে একমাত্র আর্দ্রার মানই অল্পবিস্তর পরিবর্তনশীল। খালি চোখে যদিওবা কিছু উজ্জ্বল তারার বিষমতা আন্দাজ করা যায়। তবে +২ মানের ওপরের তারাগুলোর বিষমতা মাপতে হলে ফোটোমিটারের সাহায্য নিতে হবে।
তারা কী?
সূর্য একটা তারা, সূর্যের শক্তি ছাড়া পৃথিবীতে জীবন সম্ভব নয়। সূর্যের মূল উপাদান হচ্ছে হাইড্রোজেন ও হিলিয়াম এবং সূর্যের গভীর অভ্যন্তরে প্রোটন কণারা সম্মিলিত হয়ে সৃষ্টি করছে হিলিয়াম আর শক্তি। পরমাণুর গভীর থেকে নির্গত সেই শক্তি সূর্যকে জ্বলন্ত অগ্নিপিণ্ডে
রূপান্তরিত করেছে। এ রকম প্রায় ১০ হাজার কোটি (বা ১০০ বিলিয়ন) জ্বলন্ত তারার সমন্বয়ে তৈরি আমাদের গ্যালাক্সি ছায়াপথ। নিরিবিলি আকাশে, অন্ধকার রাতে, আকাশের এক প্রান্ত থেকে অন্য প্রান্ত পর্যন্ত হালকা মেঘের এক চওড়া নদীর মতো মিল্কিওয়ে দেখা যায়। এই জন্য আমাদের ছায়াপথকে আকাশগঙ্গাও বলা হতো। এই আকাশগঙ্গাই আমাদের গ্যালাক্সির তল, আবার আমাদের গ্যালাক্সির পুরোটাকেই আমরা আকাশগঙ্গা বলি। আমাদের ছায়াপথের বাইরে সবচেয়ে নিকটবর্তী বড় গ্যালাক্সি হচ্ছে আন্ড্রোমিডা, যা কিনা আমাদের ছায়াপথের মতোই বড়। সেখান থেকে আমাদের কাছে আলো আসতে প্রায় ২৫ লাখ (২.৫ মিলিয়ন) বছর লাগে।
একটি তারার সঙ্গে একটি গ্রহের পার্থক্য কী? গ্রহ বা তারা, দুটি থেকেই বিদ্যুত্চুম্বকীয় তরঙ্গ বিকিরিত হয়। কী তরঙ্গে এই বিকিরণটা হবে, সেটা নির্ভর করে গ্রহ বা তারাপৃষ্ঠের তাপমাত্রার ওপর। সূর্যপৃষ্ঠের তাপমাত্রা ৫৮০০ কেলভিনের (~৫৫০০ ডিগ্রি সেলসিয়াস) কাছাকাছি, তাই সূর্যের মূল বিদ্যুচুম্বকীয় বিকিরণটা দৃশ্যমান আলোয় বের হয়। অন্যদিকে পৃথিবীর গড় তাপমাত্রা ৩০০ কেলভিনের (~১৪ ডিগ্রি সেলসিয়াস) কাছাকাছি। সে জন্য পৃথিবীর বিকিরণটা হয় অবলোহিত তরঙ্গে। কিন্তু পৃথিবীর এই বিকিরণ শক্তির উত্স কী?
গ্রহগুলোর বিকিরণের উত্স মূলত দুটি। প্রথমত, তাদের অভ্যন্তরের মৌলিক পদার্থের তেজস্ক্রিয়তা। এই মৌলিক পদার্থগুলো হচ্ছে ইউরেনিয়াম, রুবিডিয়াম, পটাশিয়াম ইত্যাদি। তাদের নিউক্লিয়াস থেকে নির্গত আলফা ও বিটা (ইলেকট্রন) কণিকা এবং গামা রশ্মির সঙ্গে বিক্রিয়ায় গ্রহের অভ্যন্তরের পাথর উষ্ণ হয়ে ওঠে। সেই উষ্ণতাই অবলোহিত তরঙ্গে বিকিরিত হয়। দ্বিতীয় উত্সটি হচ্ছে অবরুদ্ধ-শক্তি। একদম প্রথমে, গ্রহের সৃষ্টির সময়, বস্তুকণাসমূহ যখন দানা বাঁধছে, তাদের স্থিতিশক্তি উষ্ণশক্তিতে রূপান্তরিত হয় এবং গ্রহের মধ্যে আটকে পড়ে। সেই আদি উষ্ণশক্তি এখনো ধীরে ধীরে পৃথিবীপৃষ্ঠ থেকে বিকিরিত হচ্ছে।
অন্যদিকে সূর্য ও অন্যান্য তারার শক্তির উত্স মূলত হাইড্রোজেন থেকে হিলিয়াম সংশ্লেষণ বা ফিউশন। ফিউশন থেকে যে শক্তিটা বের হয়, সেটা সূর্যের ওপরের স্তরগুলোকে অভিকর্ষের কারণে কেন্দ্রের দিকে ভেঙে পড়া থেকে বাধা দেয়। এই সংশ্লেষণ-প্রক্রিয়ার জন্য বিশাল চাপ ও তাপমাত্রার প্রয়োজন। সূর্যের কেন্দ্রে যেখানে নিউক্লিয়াস বা কেন্দ্রিক সংযোজন প্রক্রিয়া (ফিউশন) ঘটছে, সেখানে তাপমাত্রা ১৫ মিলিয়ন ডিগ্রি সেলসিয়াসের কাছাকাছি, চাপ ২.৭×১০১৬ প্যাসকেল। পৃথিবীপৃষ্ঠে বায়ুমণ্ডলের চাপ হলো প্রায় ১০৫ প্যাসকেল, অর্থাত্ সূর্যকেন্দ্রের তুলনায় প্রায় ১০১১ গুণ কম। তবে পৃথিবীর কেন্দ্রে চাপ পৃথিবীপৃষ্ঠ থেকে অনেক বেশি, ৩.৬×১০১১ প্যাসকেল। সেখানে তাপমাত্রাও বেশ—প্রায় ৬০০০ ডিগ্রি সেলসিয়াস, সূর্যপৃষ্ঠের তাপমাত্রার সমান। বৃহস্পতি গ্রহের কেন্দ্রে চাপ হলো ৭×১০১২ প্যাসকেল। এটা থেকে বোঝা যাচ্ছে, বৃহস্পতিতে প্রচুর পরিমাণে হাইড্রোজেন থাকলেও ফিউশন-প্রক্রিয়ার জন্য যে ধরনের চাপ বা তাপমাত্রার দরকার, সেটা বৃহস্পতির নেই।
সূর্যের কেন্দ্রে ফিউশন বা সংশ্লেষণ মোটামুটিভাবে বলা যায়, চারটি প্রোটনকে এক করে একটি হিলিয়াম পরমাণু তৈরি করে। একে প্রোটন-প্রোটন ধারা বা পদ্ধতি বলা হয়। এই ধারার মধ্যে পজিট্রন, নিউট্রিনো ও গামা কণা (বা রশ্মি) সৃষ্টি হয়। পজিট্রন আবার অন্য ইলেকট্রনের সঙ্গে মিলে আরও গামা রশ্মি বানায়। পদার্থের সঙ্গে নিউট্রিনো তেমনভাবে মিথস্ক্রিয়া করে না। পৃথিবীতে সূর্য থেকে উত্পাদিত নিউট্রিনো প্রবাহের পরিমাণ প্রতি বর্গসেন্টিমিটারে ও প্রতি সেকেন্ডে প্রায় ৭×১০১০ টি। বলা যায়, এই লেখার একটি বাক্য পড়তে যদি আপনার ২০ সেকেন্ড সময় লাগে এবং আপনার শরীরের সমচ্ছেদ ক্ষেত্রফল যদি ১ বর্গমিটার ধরা হয়, তাহলে ওই সময়ে আপনার শরীরের মধ্যে দিয়ে প্রায় ১.৪×১০৮ বা ১৪০ মিলিয়ন (১৪ কোটি) নিউট্রিনো কণিকা পার হয়ে গেছে। নিউট্রিনো কণাদের অবলোকন করা প্রায় দুঃসাধ্য একটা কাজ। তবু বিজ্ঞানীরা সেটা করতে পেরেছেন। এ পর্যবেক্ষণ সূর্যের কেন্দ্রে যে প্রোটন-প্রোটন ধারায় হিলিয়াম সৃষ্টি হচ্ছে, তার একটি সরাসরি প্রমাণ দিয়েছে।
লেখক: জ্যোতিঃপদার্থবিদ ও অধ্যাপক, মোরেনো ভ্যালি কলেজ, ক্যালিফোর্নিয়া
*লেখাটি ২০১৭ সালে বিজ্ঞানচিন্তার মে সংখ্যায় প্রকাশিত"
2024-01-02 11:00:00,"‘বস, কত কী শেখার আছে আপনার কাছে!’",
2024-01-02 11:00:00,লিভারপুলকে ‘সম্ভাব্য চ্যাম্পিয়ন’ বানিয়ে সালাহর চোখ আফ্রিকা জয়ে,"‘এই মৌসুমে লিভারপুলের এটিই সেরা পারফরম্যান্স’—খেলা দেখে না বলে পারেননি দলটির সাবেক ডিফেন্ডার জেমি ক্যারাঘার।
২০২৪ সালের প্রথম দিনটায় কী দুর্দান্তই না খেলল লিভারপুল। বৃষ্টি ও ঠান্ডা বাতাসের বাধা পেরিয়ে ঘরের মাঠে নিউক্যাসলকে ৪-২ গোলে হারিয়েছে ইয়ুর্গেন ক্লপের দল। নিউক্যাসলের স্লোভাক গোলরক্ষক মার্তিন দুবরাভকা বাধার প্রাচীর না হলে লিভারপুলের গোলসংখ্যা বাড়তে পারত আরও।
লিভারপুলের খেলা দেখে ক্যারাঘার এতটাই মুগ্ধ হয়েছেন যে ইয়ুর্গেন ক্লপের দলকে সম্ভাব্য চ্যাম্পিয়নও বলে দিলেন, ‘যেভাবে খেলছে, তাতে ওদেরই সম্ভাব্য চ্যাম্পিয়ন বলতে হয়। ওদের অসাধারণ এক কোচ, যিনি জানেন কী করতে হবে। আর দলটায় তিন-চারজন বিশ্বমানের খেলোয়াড় আছে।’
এই লিভারপুলের সামনে যে কেউ পড়তে চাইবে না, সেটিও বললেন ক্যারাঘার, ‘এভাবে যদি তারা খেলা চালিয়ে যেতে পারে, তবে ম্যানচেস্টার সিটিও এই দলের সামনে পড়তে চাইবে না। কারণ, এই দলের কাছে তো তারা আগে হেরেছে।’
সোমবারের ম্যাচে নিউক্যাসলের গোলে ৩৪টি শট নিয়েছে লিভারপুল। যা কিনা প্রিমিয়ার লিগে যৌথভাবে রেকর্ড। ঘরের মাঠে টানা ২২ ম্যাচে অপরাজিত দলটির কোচ ক্লপও মুগ্ধ দলের খেলায়, ‘আমার দল অসাধারণ খেলেছে। অসাধারণ ম্যাচ। যে গোলগুলো খেয়েছি, সেগুলো বাদ দিলে এ ম্যাচের অনেক কিছুই আমার মনের মতো হয়েছে।’
এ ম্যাচের জয়ের নায়ক সালাহর জন্য শুধু এরপর আফসোস করতে পারে লিভারপুল। আফ্রিকা কাপ অব নেশনসে মিসরের হয়ে খেলতে যাচ্ছেন লিভারপুল ফরোয়ার্ড। নেশনস কাপের ফাইনাল ১১ ফেব্রুয়ারি। সালাহর মিসর ফাইনালে উঠলে লিগ, এফএ কাপ ও কারাবাও কাপ মিলিয়ে ৮টি ম্যাচে সালাহকে পাবে না লিভারপুল।
এবারের মৌসুমে লিভারপুলের হয়ে সব প্রতিযোগিতা মিলিয়ে সর্বোচ্চ ১৮টি গোল করেছেন সালাহ। সেই সালাহ জাতীয় দলের হয়ে কিছু জিততেই উদ্গ্রীব হয়ে আছেন। কাল রাতের ম্যাচের পর স্কাই স্পোর্টসে সেটিই বললেন মিসরীয় তারকা, ‘আমি (আফ্রিকা কাপ অব নেশনস) জিততে চাই। জাতীয় দলে খেলাটা অনেক বড় কিছু।’
তাঁকে ছাড়া লিভারপুলের অসুবিধা হবে না বলেও বিশ্বাস সালাহর, ‘আমাদের অনেক ভালো খেলোয়াড় আছে। আমার পজিশনে খেলার মতো খেলোয়াড়ও আছে। আমাদের আস্থা রাখতে হবে। মাঠে পরিশ্রম করতে হবে, নিজেদের খেলাটা খেলতে হবে। আর তা করতে পারলেই জয়ের ধারা অব্যাহত থাকবে।’"
2024-01-02 10:58:28,পেঁয়াজ রপ্তানিতে নিষেধাজ্ঞা তোলার পরিকল্পনা করছে ভারত,"ভারতের বাজারে পেঁয়াজের দাম কমে যাওয়ায় দেশটির কেন্দ্রীয় সরকার পেঁয়াজ রপ্তানিতে নিষেধাজ্ঞা তুলে নেওয়ার পরিকল্পনা করছে। দেশটির ঊর্ধ্বতন এক সরকারি কর্মকর্তা ইকোনমিক টাইমসকে বলেছেন, ভারতের মূল উৎপাদনকেন্দ্রগুলোতে পেঁয়াজের দাম অনেকটা কমে গেছে।
সে জন্য সরকার রপ্তানি নিষেধাজ্ঞা তুলে নেওয়ার চিন্তা করছে; যদিও আগে বলা হয়েছিল, পেঁয়াজ রপ্তানিতে নিষেধাজ্ঞা ৩১ মার্চ পর্যন্ত থাকবে।
গত ৮ ডিসেম্বর ভারতের কেন্দ্রীয় সরকার পেঁয়াজ রপ্তানিতে নিষেধাজ্ঞা আরোপ করে। মূলত দেশটিতে গত বছর পেঁয়াজ উৎপাদন কমে যাওয়ায় ডিসেম্বরের আগের তিন মাসে দেশটির বাজারে এই পণ্যের দাম দ্বিগুণ হয়ে যায়। পেঁয়াজের মূল্য নিয়ন্ত্রণে রাখতে ভারতের কেন্দ্রীয় সরকার এরপর রপ্তানিতে নিষেধাজ্ঞা আরোপ করে।
পেঁয়াজ রপ্তানিতে নিষেধাজ্ঞা দেওয়ার পর থেকে ভারতের বাজারে দাম কমতে শুরু করে। গত কয়েক দিনে পেঁয়াজের দাম ২০ শতাংশ কমে কুইন্টালপ্রতি ১ হাজার ৫০০ রুপিতে নেমে আসে, যা একসময় ১ হাজার ৮৭০ রুপিতে উঠেছিল। নিষেধাজ্ঞার পর মহারাষ্ট্রের পাইকারি বাজারে পেঁয়াজের দাম ৬০ শতাংশ কমেছিল। মূলত নতুন খরিফ পেঁয়াজ বাজারে আসায় দাম এভাবে কমছে। এখন প্রতিদিন ১৫ হাজার কুইন্টাল খরিফ পেঁয়াজ বাজারে আসছে।
রবিশস্যের তুলনায় খরিফ শস্যের মেয়াদ কম। সে জন্য এই পেঁয়াজ খুব দ্রুত বিক্রি হয়ে যাচ্ছে। কর্মকর্তারা অবশ্য বলছেন, তাঁরা চান না যে দাম খুব বেশি পড়ে যাক।
ভারতের সরকারি কর্মকর্তারা জানাচ্ছেন, বিশ্ববাজারে ভারত রপ্তানিকারক হিসেবে নিজের অবস্থান ধরে রাখতে চায় এবং যেসব দেশের সঙ্গে ইতিমধ্যে বাণিজ্য চুক্তি হয়েছে, তার প্রতি সম্মানও দেখাতে চায়।
২০২৩ সালে মহারাষ্ট্রে অসময়ে ভারী বৃষ্টির কারণে ফসলের ব্যাপক ক্ষতি হয়েছে। এতে পাইকারি বাজারে পেঁয়াজের দাম বেড়ে যায়। শুধু পেঁয়াজ নয়, গত বছর ভারতের বাজারে টমেটোর দামও অনেক বেড়ে যায়, এমনকি কেজিতে তা ২০০ রুপি পর্যন্ত উঠে যায়। একপর্যায়ে দেশটি পেঁয়াজ রপ্তানি নিয়ন্ত্রণের পথে হাঁটে।
পেঁয়াজ রপ্তানিতে নিষেধাজ্ঞা দেওয়ার আগে ভারতের কেন্দ্রীয় সরকার রপ্তানিতে ৪০ শতাংশ শুল্ক আরোপ করেছিল। তখন এ নিয়ে ব্যবসায়ীদের মধ্যে অসন্তোষ দেখা দেয়। এমনকি তাঁরা ধর্মঘটও করেন। এরপর রপ্তানির ন্যূনতম দাম বেঁধে দেওয়া হয় এবং শেষ পর্যন্ত রপ্তানিতে নিষেধাজ্ঞা দেয় সরকার।"
2024-01-02 10:55:31,স্বাধীন তদন্ত কমিশন গঠনে বাধা কোথায়,"মানবাধিকার সংস্কৃতি ফাউন্ডেশন (এমএসএফ) এবং আইন ও সালিশ কেন্দ্র ২০২৩ সালের মানবাধিকার লঙ্ঘনের বিষয়ে যেসব তথ্য–উপাত্ত দিয়েছে, তা উদ্বেগজনক বলে মনে করি। বাংলাদেশ জাতিসংঘসহ বিভিন্ন আন্তর্জাতিক সংস্থার কাছে দেশের মানবাধিকারের উজ্জ্বল চিত্র তুলে ধরলেও বাস্তব অবস্থা যে তার ধারেকাছে নেই, নিচের পরিসংখ্যানই তার প্রমাণ।
মানবাধিকার সংস্কৃতি ফাউন্ডেশন বলছে, ২০২২ সালে যেখানে ২২টি বন্দুকযুদ্ধে ১৫ জন মারা যান, সেখানে ২০২৩ সালে ১৫টি বন্দুকযুদ্ধের ঘটনা ঘটেছে, যাতে মারা গেছেন ৭ জন। অর্থাৎ বিচারবহির্ভূত হত্যার ঘটনা কিছুটা কমেছে। কিন্তু এই খবর আমাদের স্বস্তি দেয় না, যখন দেখা যায় কারা হেফাজতে মৃত্যুর সংখ্যা প্রায় দ্বিগুণ হয়েছে।
আইন ও সালিশ কেন্দ্রের দেওয়া তথ্য অনুযায়ী, ২০২২ সালে কারা হেফাজতে মারা যান ৬৫ জন, ২০২৩ সালে তা বেড়ে দাঁড়াল ১০৫ জনে। এ ছাড়া পুলিশের হেফাজতে ১৩ জন, র‍্যাবের হেফাজতে ২ জন এবং ডিবি (গোয়েন্দা) পুলিশের হেফাজতে ৩ নাগরিকের মৃত্যু হয়েছে বলে জানিয়েছে তারা।
মানবাধিকার নিয়ে কাজ করা এই দুই সংগঠনই ৩১ ডিসেম্বর সংবাদ সম্মেলন করে ২০২৩ সালের মানবাধিকার লঙ্ঘনের ঘটনা তুলে ধরেছে। এমএসএফের হিসাবে, কারা হেফাজতে মৃত্যুর ঘটনা প্রায় দ্বিগুণ হয়ে গেছে। ২০২২ সালে যেখানে কারা হেফাজতে মৃত্যুর ঘটনা ঘটে ৯৩টি, এক বছরের ব্যবধানে সেটি বেড়ে এখন ১৬২টি। কারা কর্তৃপক্ষ বলেছে, যাঁরা মারা গেছেন, তাঁরা কারাগারে অসুস্থ হয়ে পড়ার পর তাঁদের যথাযথ চিকিৎসার জন্য হাসপাতালেও নেওয়া হয়েছিল।
আইন ও সালিশ কেন্দ্র বিচারবহির্ভূত হত্যাকাণ্ডের অভিযোগ তদন্তে নিরপেক্ষ কমিশন গঠনের যে দাবি জানিয়েছে, তা যৌক্তিক বলে মনে করি।
সাবেক তত্ত্বাবধায়ক সরকারের উপদেষ্টা ও এমএসএফের সভাপতি সুলতানা কামাল মানবাধিকার পরিস্থিতি নাজুক অবস্থার কথা উল্লেখ করে বলেছেন, ‘যাঁরা মানবাধিকারের কথা বলছেন, তাঁদের বৈরিতার জায়গায় নিয়ে যাওয়া হয়েছে। রাষ্ট্র ও মানবাধিকারকর্মীদের মুখোমুখি দাঁড় করানো হচ্ছে।’
সংবিধান নাগরিককে যেসব মৌলিক অধিকার দিয়েছে, সেগুলো সরকার লঙ্ঘন করতে পারে না। আবার আন্তর্জাতিক মানবাধিকার সনদে যেসব অধিকার স্বীকৃত, সেগুলোও জাতিসংঘের সদস্যরাষ্ট্রগুলো মান্য করতে বাধ্য। কয়েক মাস আগে জেনেভায় জাতিসংঘের মানবাধিকারবিষয়ক বৈঠকে সরকার অনেক প্রতিশ্রুতি দিয়ে এসেছিল। কিন্তু তার বাস্তবায়ন আদৌ হয়েছে বলে মনে হয় না। দেশের অর্থনৈতিক উন্নয়নের সঙ্গে মানবাধিকারের উন্নয়নও জরুরি।
মানবাধিকারের বিষয়টি রাজনৈতিক বিতর্কের বিষয় হতে পারে না। প্রত্যেক নাগরিকের অধিকার রক্ষা করা সরকারের দায়িত্ব। সরকারের কোনো সংস্থা যদি সেটি পালন না করে, তাহলে তাদের জবাবদিহির আওতায় আনতে হবে। ৭ জানুয়ারির নির্বাচন উপলক্ষে আওয়ামী লীগের দেওয়া ইশতেহারেও সেই অঙ্গীকার পুনর্ব্যক্ত করা হয়েছে। কিন্তু সেটি কীভাবে হবে? যে বাহিনীর সদস্য বা সদস্যদের বিরুদ্ধে অভিযোগ, সেই বাহিনীকে দিয়ে তদন্ত করলে প্রকৃত সত্য বেরিয়ে আসবে না। সে ক্ষেত্রে স্বাধীন তদন্ত কমিশন ও নিরপেক্ষ তদন্ত সংস্থা গঠন করা হোক।
দেশে আইনের শাসন প্রতিষ্ঠা করতে চাইলে আইনশৃঙ্খলা রক্ষাকারী বাহিনীর সদস্যদেরও আইনের প্রতি শ্রদ্ধাশীল হতে হবে। এর ব্যত্যয় কেউ করলে তাঁকে বিচারের আওতায় আনতে হবে।"
2024-01-02 10:54:08,জাহাঙ্গীরনগর বিশ্ববিদ্যালয়ে ভর্তিতে আবেদন শুরু ১৪ জানুয়ারি,"জাহাঙ্গীরনগর বিশ্ববিদ্যালয়ের ২০২৩-২৪ শিক্ষাবর্ষে স্নাতক সম্মান প্রথম বর্ষের (৫৩তম ব্যাচ) ভর্তি পরীক্ষা শুরু হবে আগামী ২২ ফেব্রুয়ারি। চলবে ২৯ ফেব্রুয়ারি পর্যন্ত। ভর্তি-ইচ্ছুক শিক্ষার্থীরা ১৪ জানুয়ারি থেকে বিশ্ববিদ্যালয়ের ভর্তিসংক্রান্ত ওয়েবসাইটে আবেদন করতে পারবেন। গতকাল সোমবার বিশ্ববিদ্যালয়ের উপাচার্য মো. নূরুল আলমের সভাপতিত্বে বিশ্ববিদ্যালয়ের কেন্দ্রীয় ভর্তি পরিচালনা কমিটির এক সভায় এ সিদ্ধান্ত নেওয়া হয়েছে।
বিষয়টি নিশ্চিত করেছেন কেন্দ্রীয় ভর্তি পরিচালনা কমিটির সদস্যসচিব ও বিশ্ববিদ্যালয়ের ডেপুটি রেজিস্ট্রার (শিক্ষা) সৈয়দ মোহাম্মদ আলী রেজা। প্রথম আলোকে তিনি বলেন, ভর্তি পরীক্ষার সম্ভাব্য তারিখ ২২ থেকে ২৯ ফেব্রুয়ারি নির্ধারণ করা হয়েছে। ফেব্রুয়ারি মাসের ২২, ২৫, ২৭, ২৮ ও ২৯ তারিখে ভিন্ন ভিন্ন ইউনিটের পরীক্ষা অনুষ্ঠিত হবে। ১৪ জানুয়ারি থেকে ৩১ জানুয়ারি পর্যন্ত ভর্তি-ইচ্ছুক শিক্ষার্থীরা অনলাইনে আবেদন করতে পারবেন।"
2024-01-02 10:52:05,জার্মানির উত্তরাঞ্চলে বন্যা,"জার্মানির উত্তর ও উত্তর-পশ্চিমাঞ্চলের তিন প্রদেশে বন্যা দেখা দিয়েছে। ভারী বৃষ্টির কারণে এসব প্রদেশের নদীর পাড় ছাপিয়ে বিস্তৃত অঞ্চল প্লাবিত হয়েছে। বন্যা উপদ্রুত এলাকায় কয়েক হাজার সাহায্যকারী মোতায়েন করা হয়েছে। এ ছাড়া হাজার হাজার স্থানীয় স্বেচ্ছাসেবক বন্যাকবলিত এলাকার লোকজনকে সাহায্যে কাজ করছেন।
বন্যার কবলে পড়া প্রদেশ তিনটি হলো—লোয়ার স্যাক্সনি, থুরিংগেন ও স্যাক্সনি-আনহাল্ট। বেশ কিছু অঞ্চলে পানির তোড়ে নদীরক্ষা বাঁধে ফাটল দেখা দিয়েছে।
জার্মানির আবহাওয়া দপ্তর জানিয়েছে, দেশের উত্তর-পশ্চিম ও পশ্চিমাঞ্চলে আরও ভারী বৃষ্টির সম্ভাবনা রয়েছে।
জার্মানির চ্যান্সেলর ওলাফ শলৎস গত রোববার লোয়ার স্যাক্সনি প্রদেশের বন্যা উপদ্রুত এলাকা পরিদর্শন করেন। তিনি সাহায্যকারী ও স্বেচ্ছাসেবকদের সম্মিলিত প্রচেষ্টার প্রশংসা করেন। তবে ক্ষতিগ্রস্ত এলাকায় আর্থিক সাহায্যের জন্য কেন্দ্রীয় সরকারের পক্ষ থেকে সুনির্দিষ্ট কোনো প্রতিশ্রুতি তিনি দেননি।
থুরিংগেন ও স্যাক্সনি-আনহাল্টের প্রদেশ দুটির সীমান্তে হেলমে নদীর পানির তোড়ে বাঁধ ভেঙে কৃষিজমি প্লাবিত হয়েছে। হেলমেসহ এ অঞ্চলের বেশ কয়েকটি বাঁধে বালুর বস্তা ফেলে সেগুলোকে রক্ষার চেষ্টা চলছে। স্থানীয় প্রশাসন বাঁধগুলো নিয়মিত পর্যবেক্ষণ করছে।"
2024-01-02 10:48:55,সাধারণ বীমা করপোরেশনে ৪র্থ-১৬তম গ্রেডে চাকরির সুযোগ,"বয়সসীমা
আবেদনকারীর বয়সসীমা ৩১ ডিসেম্বর ২০২৩ তারিখে উল্লিখিত সীমার মধ্যে থাকতে হবে। তবে ২ ও ৩ নম্বর পদের জন্য বীর মুক্তিযোদ্ধা/শহীদ বীর মুক্তিযোদ্ধার সন্তান/নাতি-নাতনি/প্রতিবন্ধী কোটায় আবেদন করা প্রার্থীদের ক্ষেত্রে বয়স অনূর্ধ্ব ৩২ বছর।
আবেদন যেভাবে
আগ্রহী প্রার্থীদের আবেদনপত্র অবশ্যই নিজ হাতে লিখিত হতে হবে। কোনো ধরনের কম্পিউটার কম্পোজ বা টাইপিং করা আবেদনপত্র গ্রহণযোগ্য হবে না। করপোরেশনের নিজস্ব ওয়েবসাইট থেকে নমুনা আবেদনপত্র ডাউনলোড করে সে অনুযায়ী আবেদন করতে হবে। আবেদনপত্রের সঙ্গে সম্প্রতি তোলা পাসপোর্ট সাইজের রঙিন তিন কপি সত্যায়িত ছবি; সব শিক্ষাগত যোগ্যতা ও পেশাগত যোগ্যতার সনদের সত্যায়িত কপি; নিজ জেলার সমর্থনে জাতীয়তা/নাগরিকত্ব সনদের সত্যায়িত কপি (ইউনিয়ন পরিষদের চেয়ারম্যান/পৌরসভার মেয়র/সিটি করপোরেশনের ওয়ার্ড কাউন্সিলর কর্তৃক প্রদত্ত); জাতীয় পরিচয়পত্র/জন্মনিবন্ধন সনদের সত্যায়িত কপি; অভিজ্ঞতা সনদের (প্রযোজ্য ক্ষেত্রে) সত্যায়িত কপি; চাকরিরত প্রার্থীদের বর্তমান প্রতিষ্ঠানের অনাপত্তিপত্র; কোটার সমর্থনে প্রয়োজনীয় প্রমাণক সংযুক্ত করতে হবে। আবেদনপত্র ও খামের ওপর আবেদনকারীর নাম, প্রার্থীত পদের নাম ও নিজ জেলার নাম স্পষ্টভাবে উল্লেখ করতে হবে। নিয়োগসংক্রান্ত বিস্তারিত তথ্য এই লিংকে জানা যাবে।
আবেদন ফি
রাষ্ট্রায়ত্ত্ব যেকোনো তফসিলি ব্যাংকের শাখা থেকে ‘সাধারণ বীমা করপোরেশনের’ অনুকূলে ১ ও ২ নম্বর পদের জন্য ৬০০ টাকা এবং ৩ নম্বর পদের জন্য ২০০ টাকার পে-অর্ডার/ব্যাংক ড্রাফ্‌ট (অফেরতযোগ্য) করে রসিদ আবেদনপত্রের সঙ্গে সংযুক্ত করতে হবে।
ডাকযোগে আবেদনপত্র পাঠানোর ঠিকানা: জেনারেল ম্যানেজার, মানবসম্পদ বিভাগ, জিএম সচিবালয় (১০ম তলা), সাধারণ বীমা করপোরেশন, প্রধান কার্যালয়, ৩৩, দিলকুশা বা/এ, ঢাকা- ১০০০।
আবেদনের শেষ সময়: ৩০ জানুয়ারি ২০২৪।"
2024-01-02 11:53:13,শাম্মী আহমেদ ও সাদিক আবদুল্লাহ নির্বাচন করতে পারছেন না,"বরিশাল-৪ আসনে প্রার্থিতা ফিরে পেতে আওয়ামী লীগ–মনোনীত প্রার্থী শাম্মী আহমেদের করা লিভ টু আপিল খারিজ করে দিয়েছেন আপিল বিভাগ। প্রধান বিচারপতি ওবায়দুল হাসানের নেতৃত্বাধীন ছয় সদস্যের আপিল বিভাগ আজ মঙ্গলবার শুনানি নিয়ে এই আদেশ দেন। ফলে শাম্মী আহমেদ দ্বাদশ জাতীয় সংসদ নির্বাচনে লড়তে পারছেন না।
এদিকে বরিশাল-৫ আসনে স্বতন্ত্র প্রার্থী হিসেবে সেরনিয়াবাত সাদিক আবদুল্লাহর প্রার্থিতার বিষয়ে চেম্বার আদালতের দেওয়া স্থগিতাদেশ চলমান থাকবে বলে আদেশ দিয়েছেন আপিল বিভাগের একই বেঞ্চ। ফলে সাদিক আবদুল্লাহও নির্বাচন করতে পারছেন না।
দ্বৈত নাগরিকত্ব থাকায় রিটার্নিং কর্মকর্তা, নির্বাচন কমিশন (ইসি) ও হাইকোর্টে প্রার্থিতা ফিরে পেতে বিফল হয়েছিলেন শাম্মী আহমেদ। হাইকোর্টের আদেশের বিরুদ্ধে আপিল বিভাগের চেম্বার আদালতে গিয়ে গত ১৯ ডিসেম্বর ‘নো অর্ডার’ পান শাম্মী আহমেদ। এ অবস্থায় প্রার্থিতা ফিরে পাওয়াসহ প্রতীক বরাদ্দের নির্দেশনা চেয়ে তিনি আপিল বিভাগে আবেদন করেছিলেন। আবেদনটি আজ (২ জানুয়ারি) আপিল বিভাগের পূর্ণাঙ্গ বেঞ্চে শুনানির জন্য নির্ধারণ করা হয়েছিল। এখানেও শাম্মী আহমেদ বিফল হলেন।
বরিশাল-৫ আসনে আওয়ামী লীগের মনোনয়ন চেয়েছিলেন সাবেক সিটি মেয়র সাদিক আবদুল্লাহ, কিন্তু তাঁকে দল মনোনয়ন দেয়নি। আওয়ামী লীগের মনোনয়ন পান বর্তমান সংসদ সদস্য ও পানিসম্পদ প্রতিমন্ত্রী জাহিদ ফারুক। আওয়ামী লীগের মনোনয়ন না পেয়ে আসনটিতে স্বতন্ত্র প্রার্থী হন সাদিক আবদুল্লাহ। তাঁর মনোনয়নপত্র বৈধ ঘোষণা করেন রিটার্নিং কর্মকর্তা, তবে যুক্তরাষ্ট্রের দ্বৈত নাগরিকত্ব ও হলফনামায় সম্পদের তথ্য গোপনের অভিযোগ এনে সাদিক আবদুল্লাহর মনোনয়ন বাতিল চেয়ে নির্বাচন কমিশনে আপিল করেন জাহিদ ফারুক। অন্যদিকে জাহিদ ফারুকের প্রার্থিতা বাতিল চেয়ে সাদিক আবদুল্লাহও ইসিতে আপিল করেন। শুনানি শেষে ১৫ ডিসেম্বর নির্বাচন কমিশন জাহিদ ফারুকের আপিল মঞ্জুর করে। সাদিক আবদুল্লাহর আপিল নামঞ্জুর করে।
নির্বাচন কমিশনের এই সিদ্ধান্তের বৈধতা চ্যালেঞ্জ করে নিজের প্রার্থিতা ফিরে পেতে এবং জাহিদ ফারুকের প্রার্থিতা বাতিল চেয়ে সাদিক আবদুল্লাহ হাইকোর্টে পৃথক দুটি রিট করেন। প্রাথমিক শুনানি নিয়ে ১৭ ডিসেম্বর হাইকোর্ট রুল দিয়ে সাদিক আবদুল্লাহর প্রার্থিতা বাতিল করে দেওয়া ইসির সিদ্ধান্ত স্থগিত করেন। একই সঙ্গে সাদিক আবদুল্লাহর মনোনয়নপত্র গ্রহণ করে তাঁকে প্রতীক বরাদ্দ দিতে নির্দেশ দেন। ফলে তাঁর নির্বাচনে অংশ নেওয়ার পথ খোলে, তবে জাহিদ ফারুকের প্রার্থিতা বাতিল চেয়ে সাদিক আবদুল্লাহর করা অপর রিটটি সরাসরি খারিজ করে দেন হাইকোর্ট।
সাদিক আবদুল্লাহর প্রার্থিতা ফিরিয়ে দেওয়া–সংক্রান্ত হাইকোর্টের আদেশ স্থগিত চেয়ে আপিল বিভাগে আবেদন করেন জাহিদ ফারুক। এর ওপর ১৯ ডিসেম্বর আপিল বিভাগের চেম্বার আদালতে শুনানি হয়। শুনানি নিয়ে সেদিন আদালত সাদিক আবদুল্লাহর মনোনয়নপত্র গ্রহণ করে তাঁকে প্রতীক বরাদ্দ দিতে হাইকোর্টের দেওয়া আদেশ আট সপ্তাহের জন্য স্থগিত করেন। এতে সাদিক আবদুল্লাহর ভোটের লড়াই আটকে যায়। এ অবস্থায় ১৯ ডিসেম্বর চেম্বার আদালতের দেওয়া স্থগিতাদেশ প্রত্যাহার চেয়ে সাদিক আবদুল্লাহ আবেদন করেন। এদিকে সাদিক আবদুল্লাহর প্রার্থিতা ফিরিয়ে দেওয়া–সংক্রান্ত হাইকোর্টের আদেশের বিরুদ্ধে নির্বাচন কমিশনও আবেদন করে। দুটি আবেদনই আজ আপিল বিভাগের পূর্ণাঙ্গ বেঞ্চে একসঙ্গে শুনানির জন্য নির্ধারণ করা হয়। সাদিক আবদুল্লাহর প্রার্থিতার ওপর দেওয়া স্থগিতাদেশ চলমান থাকবে বলে আজ আদেশ দিলেন আপিল বিভাগ।"
2024-01-02 11:07:04,"নৌকা ও ঈগল সমর্থকদের সংঘর্ষে আহত ১০, ছাত্রলীগ নেতাসহ ১৬ জনের বিরুদ্ধে মামলা","এ ঘটনায় স্বতন্ত্র প্রার্থী হাবিবুর রহমানের সমর্থক কামাল হোসেন বাদী হয়ে গতকাল দিবাগত রাত সাড়ে ১২টার দিকে রামগঞ্জ থানায় মামলা করেন। এতে আওয়ামী লীগের প্রার্থী আনোয়ার হোসেন খানের সমর্থক দরবেশপুর ইউনিয়ন ছাত্রলীগের সভাপতি রাকিব হোসেনকে প্রধান আসামি করে ৪ জনের নাম উল্লেখ করে এবং অজ্ঞাত ১২ জনকে আসামি করা হয়েছে।
পুলিশ ও দলীয় সূত্রে জানা যায়, উপজেলার দরবেশপুর এলাকায় স্বতন্ত্র প্রার্থী হাবিবুর রহমানের ঈগল প্রতীকের সমর্থনে গণসংযোগ করা হচ্ছিল। এ সময় নৌকার প্রার্থী আনোয়ার হোসেন খানের সমর্থনে সেখানে পাল্টা গণসংযোগ শুরু করেন সমর্থকেরা। একপর্যায়ে নৌকার পক্ষে দরবেশপুর ইউনিয়ন ছাত্রলীগের সভাপতি রাকিব হোসেনের নেতৃত্বে স্বতন্ত্র প্রার্থী হাবিবুর রহমানের সমর্থকদের ওপর হামলা চালানো হয়।
এ নিয়ে দুই পক্ষের মধ্যে পাল্টাপাল্টি ধাওয়া হয়। এতে ইউনিয়ন ছাত্রলীগের সাবেক সভাপতি বিল্লাল হোসেন, আলমগীর হোসেন শেখ, ফিরোজ আলম, আনোয়ার হোসেন, মো. নুরু মোল্লাসহ ১০ জন আহত হন। পরে ঘটনাস্থলে পুলিশ গিয়ে পরিস্থিতি নিয়ন্ত্রণে আনে।
স্বতন্ত্র প্রার্থী হাবিবুর রহমান অভিযোগ করেন, ‘গণসংযোগ চলাকালে নৌকার কর্মীরা হঠাৎ হামলা চালিয়ে আমার সমর্থকদের আহত করেন। গতকাল সকালে পশ্চিম বিঘা এলাকায় গণসংযোগ চালানোর সময় নারী কর্মী শাহনাজ খানমের হাত ভেঙে দেন নৌকার লোকজন। গণসংযোগ শুরু হওয়ার পর থেকে নৌকার প্রার্থীর লোকজন আমার সমর্থকদের ওপর হামলা চালিয়ে যাচ্ছেন।’
তবে নৌকার প্রার্থী আনোয়ার হোসেন খান অভিযোগ অস্বীকার করে বলেন, স্বতন্ত্র প্রার্থীর সমর্থকেরা নৌকার সমর্থকদের ওপর হামলা করেছেন। তাঁরা নির্বাচনের পরিবেশ ঘোলাটে করতে বিশৃঙ্খলা সৃষ্টি করছেন।
রামগঞ্জ থানার ভারপ্রাপ্ত কর্মকর্তা মো. সোলাইমান হোসেন বলেন, নৌকা ও ঈগলের সমর্থকদের মধ্যে সংঘর্ষ হয়েছে। এতে কয়েকজন আহত হয়েছেন। এ ঘটনায় মামলা করা হয়েছে। নারী কর্মীর হাত ভেঙে দেওয়ার অভিযোগে রাকিব হোসেন ও মমিনুল আলম ওরফে ইমনসহ দুজনকে গ্রেপ্তার করা হয়েছে।"
2024-01-02 10:27:17,ছোট নৌকায় করে যুক্তরাজ্যে অবৈধ অভিবাসী যাওয়া ৩৬% কমেছে,"২০২৩ সালে ছোট নৌকায় করে অবৈধভাবে ২৯ হাজার ৪৩৭ জন অভিবাসনপ্রত্যাশী যুক্তরাজ্যে গেছেন। আগের বছরের তুলনায় তা প্রায় ৩৬ শতাংশ কম। যুক্তরাজ্য সরকারের সাময়িক হিসাবে এসব তথ্য উঠে এসেছে।
২০২২ সালে রেকর্ড ৪৫ হাজার ৭৭৫ জন অভিবাসনপ্রত্যাশীর ছোট নৌকায় করে ইংল্যান্ডের দক্ষিণের সমুদ্রসৈকতগুলোয় যাওয়ার বিষয়টি শনাক্ত হয়েছিল। তাঁরা বিপজ্জনক যাত্রার মাধ্যমে বিশ্বের অন্যতম ব্যস্ত শিপিং লেন ইংলিশ চ্যানেল পাড়ি দিয়ে যুক্তরাজ্যে পৌঁছেছিল।
যুক্তরাজ্যের প্রধানমন্ত্রী ঋষি সুনাকের শীর্ষ পাঁচটি অগ্রাধিকারের একটি হলো নৌকায় করে তাঁর দেশে অবৈধ অভিবাসীর স্রোত থামানো।
অবৈধভাবে যাঁরা যুক্তরাজ্যে যাচ্ছেন, তাঁদের আফ্রিকার দেশ রুয়ান্ডায় পাঠানোর পরিকল্পনা করছিল ব্রিটিশ সরকার। কিন্তু পরিকল্পনাটি আটকে দেন যুক্তরাজ্যের আদালত। এখন পরিকল্পনাটি পুনরুজ্জীবিত করতে চাইছেন সুনাক।
যুক্তরাজ্য বর্তমানে আশ্রয়প্রার্থীদের আবেদন প্রক্রিয়াকরণের পেছনে বছরে ৩ বিলিয়ন পাউন্ডের বেশি অর্থ ব্যয় করছে। এর মধ্যে আবেদনের বিষয়ে সিদ্ধান্তের অপেক্ষায় থাকা অভিবাসনপ্রত্যাশীদের হোটেল খরচসহ অন্যান্য ব্যয় রয়েছে।"
2024-01-02 10:17:32,হতাশার বছরে বাজারে দামও কমেছে নেইমারের,"২০২৪ সালের প্রথম দিন থেকে শুরু হয়েছে শীতকালীন দলবদল। এখন সবার চোখ দলবদলের বাজারের দিকে। বড় তারকারা কে কোথায় যাচ্ছেন, কার দাম কত বাড়ল বা কমল, সেদিকেই এখন সবার চোখ। তবে এবারের দাম কমার তালিকাটা নিশ্চিতভাবে হতাশ করবে নেইমারের ভক্তদের। দলবদলে দাম কমার শীর্ষ দশে যে এই ব্রাজিলিয়ান তারকাও জায়গা পেয়েছেন।
এমনকি ট্রান্সফার মার্কেটের দেওয়া এই তালিকায় সবার ওপরে থাকা নামটিও একজন ব্রাজিলিয়ানের। ম্যানচেস্টার ইউনাইটেডের উইঙ্গার আন্তোনি আছেন সবার ওপরে। এ তালিকায় অন্যদের মধ্যে আছেন সাদিও মানে, জ্যাডন সানচো, ম্যাসন মাউন্ট এবং জোয়াও কানসেলোও।
২০২৩ সাল নেইমারের জন্য ছিল ভুলে যাওয়ার মতো। গত মার্চে পিএসজির হয়ে চোটে পড়ে লম্বা সময়ের জন্য মাঠের বাইরে ছিটকে যান নেইমার। এরপর দলবদলে পিএসজি ছেড়ে ১০ কোটি ইউরোতে নেইমার যান আল হিলালে। সেখানেও পাঁচ ম্যাচের বেশি খেলতে পারেননি এই ব্রাজিলিয়ান তারকা।
অক্টোবরে ব্রাজিলের হয়ে খেলার সময় আবার চোটে পড়ে ছিটকে যান। পরে জানা যায়, আগামী বছরের কোপা আমেরিকায়ও খেলা হবে না তাঁর। এমন হতাশার বছর কাটানোর পর নেইমারের দামেও বড় ধরনের পতন দেখা গেছে। ২০২৩ সালে নেইমারের দাম কমেছে ৩ কোটি ইউরো। ট্রান্সফার মার্কেটের হিসাবে এখন নেইমার দাম ৪ কোটি ৫০ লাখ ইউরো। দাম কমার তালিকায় নেইমারের অবস্থান ৮ নম্বরে।
দারুণ সম্ভাবনা নিয়ে ম্যানচেস্টার ইউনাইটেডে যাত্রা শুরু করেন আন্তোনি। আয়াক্স থেকে ‘রেড ডেভিল’রা তাঁকে কেনে ৯ কোটি ৫০ লাখ ইউরোতে। কিন্তু যে প্রত্যাশা নিয়ে তাঁকে কেনা হয়েছে, আন্তোনি তা পূরণ করতে পেরেছেন সামান্যই। চলতি মৌসুমে এখন পর্যন্ত ইউনাইটেডের হয়ে সব প্রতিযোগিতা মিলিয়ে ২১ ম্যাচ খেলে গোল কিংবা অ্যাসিস্ট কোনোটাই নেই তাঁর। যার প্রভাব পড়েছে ইউনাইটেডের পারফরম্যান্সে, এমনকি তাঁর দামেও। ২০২৩ সালে দাম কমায় সবার ওপরে আছেন এই ব্রাজিলিয়ান। ৪ কোটি ইউরো কমার পর তাঁর বর্তমান দাম ৩ কোটি ৫০ লাখ।
এরপরও অবশ্য গত বছর দাম কমায় দুইয়ে ছিলেন মানে। আন্তোনিওর সমান চার কোটি ইউরো দাম কমার পর তাঁর মূল্য এখন দুই কোটি ইউরো। এরপর তিনে আছেন আরেক ইউনাইটেড তারকা সানচো। ইউনাইটেডে ব্রাত্য হয়ে পড়া সানচোর দাম কমেছে ৩ কোটি ৫০ লাখ ইউরো। তাঁর বর্তমান মূল্য ২ কোটি ৫০ লাখ। এ ছাড়া অন্যদের মধ্যে ইউনাইটেডের ম্যাসন মাউন্টের দাম ৩ কোটি ইউরো কমে এখন ৪ কোটি ৫০ লাখ। আর বার্সা তারকা কানসেলোর দাম ৩ কোটি ইউরো কমে এখন ৪ কোটি ইউরো।"
2024-01-02 10:17:56,বছর শেষে আইএমএফের শর্ত পূরণ হয়নি রিজার্ভে,"সদ্য বিদায়ী বছর শেষে আন্তর্জাতিক মুদ্রা তহবিলের (আইএমএফ) শর্ত অনুযায়ী নিট বা প্রকৃত বৈদেশিক মুদ্রার রিজার্ভ রাখতে পারেনি বাংলাদেশ। আইএমএফ বাংলাদেশকে যে ঋণ দিয়েছে সেই নথিপত্র অনুযায়ী, ডিসেম্বর শেষে প্রকৃত রিজার্ভ থাকার কথা ছিল ১ হাজার ৭৭৮ কোটি মার্কিন ডলার। তবে বছর শেষে প্রকৃত রিজার্ভ দাঁড়িয়েছে প্রায় ১ হাজার ৬৭৫ কোটি ডলার। বাংলাদেশ ব্যাংক সূত্রে এ তথ্য জানা গেছে।
প্রকৃত রিজার্ভ হলো দায়হীন রিজার্ভ। প্রকৃত রিজার্ভের হিসাব কীভাবে হবে, সেই সূত্রও ঋণ দেওয়ার সময় বাংলাদেশকে জানিয়ে দিয়েছিল আইএমএফ। সংস্থাটি ঋণের শর্ত হিসেবে নির্দিষ্ট সময় পরপর কী পরিমাণ প্রকৃত রিজার্ভ রাখতে হবে, তা-ও ঠিক করে দেয়। সেই অনুযায়ী, প্রতি তিন মাস পরপর আইএমএফের শর্ত মেনে রিজার্ভ সংরক্ষণ করতে হচ্ছে।
এর আগে গত সেপ্টেম্বরেও আইএমএফ শর্ত অনুযায়ী রিজার্ভের লক্ষ্য পূরণ করতে পারেনি বাংলাদেশ ব্যাংক। পরে বাংলাদেশের অনুরোধে রিজার্ভ সংরক্ষণের লক্ষ্য কমিয়ে দেয় সংস্থাটি। ডিসেম্বর শেষে সংশোধিত লক্ষ্যও অর্জন করা সম্ভব হয়নি।
প্রকৃত রিজার্ভ হলো আইএমএফের এসডিআর খাত, ব্যাংকগুলোর বৈদেশিক মুদ্রা ক্লিয়ারিং হিসাবে রাখা ডলার ও এশিয়ান ক্লিয়ারিং ইউনিয়ন বা আকুর বিলের জন্য জমা থাকা ডলার বাদ দিয়ে যে হিসাব হয়, সেই রিজার্ভ। এর বাইরে রিজার্ভের আরও দুটি হিসাব রয়েছে। তার একটি হলো মোট রিজার্ভ। আরেকটি আইএমএফের হিসাবপদ্ধতি বিপিএম-৬ অনুযায়ী রক্ষিত রিজার্ভ। গত বছর শেষে মোট রিজার্ভ বেড়ে হয়েছে ২ হাজার ৭০০ কোটি ডলার। তবে আইএমএফের চাওয়া শুধু নিট বা প্রকৃত রিজার্ভ কত হবে, সেটা।
বাংলাদেশ ব্যাংকের মুখপাত্র মেজবাউল হক প্রথম আলোকে বলেন, ‘আমরা চেষ্টা করেছি রিজার্ভ ১৭ বিলিয়নের ওপর রাখতে। সেটা সম্ভব হয়েছে। নিট রিজার্ভ এখন ১৭ বিলিয়নের ওপরেই রয়েছে। আইএমএফ যেটা বলেছে সেটা সময়ভিত্তিক লক্ষ্যমাত্রা। রিজার্ভ এর কম বা বেশি হতেই পারে। লক্ষ্য অর্জনে বাংলাদেশ ব্যাংকের যত পদক্ষেপ নেওয়া প্রয়োজন ছিল, তা নিয়েছে।’
ডলার-সংকটের মধ্যে আর্থিক হিসাব ও চলতি হিসাবে ঘাটতি হলে ২০২২ সালের জুলাইয়ে আইএমএফের কাছে ঋণ চায় বাংলাদেশ। ছয় মাস পর সংস্থাটি গত বছরের ৩০ জানুয়ারি ৪৭০ কোটি ডলার ঋণ দেওয়ার সিদ্ধান্ত নেয়। গত বছরের ২ ফেব্রুয়ারি ঋণের প্রথম কিস্তির ৪৭ কোটি ৬৩ লাখ ডলার ও গত মাসে দ্বিতীয় কিস্তির ৬৮ কোটি ১০ লাখ ডলার পেয়েছে বাংলাদেশ।
ঋণ দেওয়ার সময় আর্থিক খাতে নানা সংস্কারের পাশাপাশি বেশ কিছু শর্তও জুড়ে দেয় আইএমএফ। শর্ত অনুযায়ী গত জুন শেষে নিট রিজার্ভ থাকার কথা ছিল ২ হাজার ৪৪৬ কোটি ডলার। কিন্তু ওই সময় তা ছিল ২ হাজার ৪৭ কোটি ডলার। বাংলাদেশের পক্ষ থেকে সংস্থাটিকে জানানো হয়, আগামী সংসদ নির্বাচনের পর রিজার্ভ ও রাজস্ব আয় অর্জনের শর্ত পূরণ সম্ভব হবে। এরই পরিপ্রেক্ষিতে আইএমএফ রিজার্ভ সংরক্ষণের ক্ষেত্রে শর্ত কিছুটা শিথিল করে।
আইএমএফের নতুন শর্ত অনুযায়ী, ডিসেম্বরে প্রকৃত রিজার্ভ রাখার কথা ১ হাজার ৭৭৮ কোটি ডলার। আগামী মার্চে তা ১ হাজার ৯২৬ কোটি ডলার ও জুনে ২ হাজার ১০ কোটি ডলারে উন্নীত করতে হবে। তবে এই লক্ষ্য অর্জন সম্ভব হবে কি না, তা নিয়ে সন্দিহান আর্থিক খাতসংশ্লিষ্টরা।
বেসরকারি গবেষণা সংস্থা পলিসি রিসার্চ ইনস্টিটিউটের (পিআরআই) নির্বাহী পরিচালক আহসান এইচ মনসুর প্রথম আলোকে বলেন, লক্ষ্য কমানোর পরও রিজার্ভ সংরক্ষণের শর্ত পূরণ করতে না পারাটা দুঃখজনক। এখন আইএমএফ দেখবে রিজার্ভ কাঙ্ক্ষিত মাত্রায় নেওয়ার জন্য কী পদক্ষেপ নিয়েছে বাংলাদেশ ব্যাংক। ডলার বাজার ব্যবস্থাপনা কীভাবে করেছে। বাস্তবতা হলো এখন পর্যন্ত যা হয়েছে, তাতে ডলারের বাজারে হস্তক্ষেপের মাধ্যমে বিশৃঙ্খলা তৈরি করা হয়েছে। এতে ব্যাংকের সঙ্গে বাজারে ডলারের দামের পার্থক্য ১০ টাকার বেশি হয়ে গেছে। কম দামে বাজার থেকে ডলার কিনেছে বাংলাদেশ ব্যাংক। যেটা কোনোভাবেই কাঙ্ক্ষিত না।’
আহসান এইচ মনসুর বলেন, পরবর্তী কিস্তি ছাড়ের আগে এসব বিষয় বিবেচনা করবে আইএমএফ। আবার আগামী মার্চে রিজার্ভের শর্ত পূরণ করছে কি না, সেটাও দেখবে। এসব দেখেই পরবর্তী কিস্তি ছাড় করবে।
এদিকে দেড় বছর ধরে চলা ডলার-সংকট এখনো কাটেনি। ব্যাংকে প্রবাসী ও রপ্তানি আয় কেনায় ডলারের দাম এখন ১০৯ টাকা ৫০ পয়সা ও আমদানিতে ১১০ টাকা। তবে বাস্তবতা হলো ব্যাংকগুলো এখন ১২২-১২৩ টাকা দামে ডলার কিনছে। বিক্রি করছে আরও বেশি দামে।"
2024-01-02 10:15:25,"জাপানে ভূমিকম্পে ১৩ জনের প্রাণহানি, এক দিনে ১৫৫ কম্পন","এ ছাড়া বেশির ভাগ ভূমিকম্প রিখটার স্কেলে ৩ দশমিকের বেশি মাত্রার ছিল। জাপানের আবহাওয়া দপ্তর আরও জানিয়েছে, আজ মঙ্গলবার ভোরে শক্তিশালী ৬টি কম্পন অনুভূত হয়েছে।
গতকাল ভূমিকম্পের পর জাপানের পশ্চিম উপকূলে সুনামি আঘাত হানে। এ সময় ১ মিটার বা ৩ দশমিক ৩ ফুটের বেশি উচ্চতার ঢেউ উপকূলে আছড়ে পড়ে। আজ জাপানের আবহাওয়া দপ্তর সুনামি সতর্কতা তুলে নেওয়ার কথা জানিয়েছে।
এদিকে রয়টার্সের এক প্রতিবেদনে বলা হয়েছে, জাপানে ধ্বংসস্তূপের নিচে অনেকে আটকে পড়েছেন। ভেঙে পড়েছে বহু ভবন। জাপানের ইশিকাওয়া অঞ্চলের ওয়াজিমা শহরের ফায়ার সার্ভিস বলেছে, তারা ভূমিকম্পে অন্তত ৩০টি ভবন ধসে পড়ার খবর পেয়েছে।
ভূমিকম্পে জাপানে ফাটল ধরেছে অনেক সড়কে। এ জন্য অনেক জায়গায় পৌঁছাতে পারছেন না উদ্ধারকর্মীরা। তীব্র শীতের মধ্যে বিদ্যুৎ ছাড়াই দিন কাটছে হাজারো মানুষের।
জাপানের প্রধানমন্ত্রী ফুমিও কিশিদা আজ দুর্যোগ নিয়ে সরকারি কর্মকর্তাদের সঙ্গে জরুরি বৈঠক করেছেন। এ সময় কিশিদার দেওয়া ভাষণ টেলিভিশনে সরাসরি সম্প্রচার করা হয়। ভাষণে কিশিদা বলেন, ‘তল্লাশি আর উদ্ধার তৎপরতা নিয়ে আমাদের সময়ের সঙ্গে যুদ্ধ করতে হচ্ছে।’
প্রধানমন্ত্রী কিশিদা আরও বলেন, ‘যত দ্রুত সম্ভব আমরা সবাইকে উদ্ধার করব। বিশেষ করে, যাঁরা এখনো ধসে পড়া স্থাপনার নিচে চাপা পড়ে আছেন, তাঁদের উদ্ধার করা হবে।’"
2024-01-02 10:15:00,"বিমানবন্দর থেকে পোস্ট করা ছবিটিই শাকিব খানের বছরের সেরা, সঙ্গে কে ছিলেন",
2024-01-02 10:00:00,বছর শেষের কবিতা,"প্রতিবেশীর চাকরি হয়েছে গতকাল; আমার হয়নি
শুভেচ্ছা জানিয়েছি
পরশু বন্ধুর যখন বিসিএস হবে
‘পেরেছি’ ক্যাপশন লিখে ফেসবুকে ছবি পোস্ট করবে
একমুঠো শিউলি হাতে তার কাছেও যাব
লালিত ঈর্ষায় জলডোরার মতো জলের বুকে অশ্রু
বিসর্জনে- তোমরা কি সুখ খোঁজো তা জানি না;
আমি কলমের কালির মতো নিজেকে নিয়ে বাঁচতে চাই না
জানো তো তোমরা; গর্ভের অন্ধকার কখনো আলো দিতে পারে না
মহৎ বেদনাও বিশুদ্ধ নয়
নিষ্ঠুরতার পর যতটুকু বাকি থাকে তোমরা তাকে সাফল্য বলো
বন্ধুর সুখে বুক খুলে হাসতে জানো না
আমি তোমাদের মতো হতে চাই না,
বছর শেষে ঈশ্বরের কাছে রাত্রি-দিন আমার এই একটিই প্রার্থনা।"
2024-01-02 10:00:00,মাঠ চষে বেড়াচ্ছেন নৌকা ও লাঙ্গলের প্রার্থী,"২০০১ সালে এই আসনে আওয়ামী লীগের প্রার্থী হয়ে প্রথমবার লড়েন সালমান এফ রহমান। ওই নির্বাচনে হাড্ডাহাড্ডি লড়াইয়ে হেরে যান বিএনপির নাজমুল হুদার কাছে। সে সময় আসনটি ছিল কেবল দোহার উপজেলা নিয়ে।
২০০৮ সালে বিএনপির প্রার্থী আবদুল মান্নানকে পরাজিত করে বিজয়ী হন আওয়ামী লীগ মনোনীত প্রার্থী আবদুল মান্নান খান। ২০১৪ সালের দশম জাতীয় সংসদ নির্বাচনে এ আসনের সংসদ সদস্য হন সালমা ইসলাম। ২০১৮ সালে একাদশ সংসদ নির্বাচনে আওয়ামী লীগ ও জাতীয় পার্টির মহাজোট থেকে মনোনয়ন পান সালমান এফ রহমান। সেবার দলের প্রতীক না পেয়ে স্বতন্ত্র প্রার্থী হন সালমা ইসলাম। ওইবার নির্বাচনে ব্যাপক উত্তেজনা ছড়ালেও ভোটের ফল ছিল সালমান এফ রহমানের পক্ষে।
ঢাকা-১ আসনের সংসদীয় এলাকা ঘুরে দেখা যায়, জনসমাগমস্থল ও সড়কের গুরুত্বপূর্ণ মোড় এলাকায় সালমান এফ রহমান ও সালমা ইসলামের পোস্টারে ছেঁয়ে আছে। বিভিন্ন এলাকায় তৈরি অস্থায়ী নির্বাচনী ক্যাম্পের মাধ্যমে চলছে নির্বাচনী প্রচার-প্রচারণা। অটোরিকশা ও পিকআপ ভ্যানে করে গানবাজনা ও মাইকিংয়ের মাধ্যমে ঘুরে ঘুরে চাওয়া হচ্ছে ভোট।
খোঁজ নিয়ে জানা যায়, আওয়ামী লীগ ও জাতীয় পার্টির প্রার্থীরা নিজ নিজ কর্মী-সমর্থকদের নিয়ে সকাল থেকে রাত পর্যন্ত তাঁদের নির্বাচনী এলাকা চষে বেড়াচ্ছেন। চালিয়ে যাচ্ছেন জনসংযোগ, উঠান বৈঠক আর সমাবেশ। সামাজিক যোগাযোগমাধ্যমেও সরব উভয় প্রার্থী।
বিভিন্ন এলাকায় প্রচার–প্রচারণা ও সভা–সমাবেশগুলোতে ঢাক–ঢোল পিটিয়ে উপস্থিত হচ্ছেন সালমান এফ রহমান। গত ১৫ বছরে আওয়ামী লীগ সরকারের বিভিন্ন উন্নয়নমূলক কাজের ফিরিস্তি তুলে ধরছেন। দিচ্ছেন বিভিন্ন প্রতিশ্রুতি। জয়ের বিষয়ে তিনি আশাবাদী।
সালমান এফ রহমান প্রতিশ্রুতি দিয়েছেন, এবার তিনি নির্বাচিত হলে সমাজ থেকে মাদক নির্মূলের জন্য খেলাধুলার প্রতি কিশোর ও তরুণদের আকৃষ্ট করতে একাধিক মিনি স্টেডিয়াম তৈরি করবেন। দোহার নবাবগঞ্জ উপজেলা স্বাস্থ্য কমপ্লেক্স ৫০ থেকে ১০০ শয্যায় উন্নীত করাসহ কয়েকটি নতুন কমিউনিটি ক্লিনিক প্রতিষ্ঠা করবেন। তিনি জয়ের বিষয়ে শতভাগ আশাবাদী বলে প্রচারণায় উল্লেখ করছেন।
অন্যদিকে সালমা ইসলাম দলীয় নেতা-কর্মীদের সঙ্গে নিয়ে দোহার-নবাবগঞ্জের বিভিন্ন এলাকায় লিফলেট বিতরণসহ ভোটারদের সঙ্গে মতবিনিময় সভা ও দলীয় নেতা-কর্মীদের উঠান সঙ্গে বৈঠক করছেন। সুষ্ঠু ও নিরপেক্ষ নির্বাচন হলে বিপুল ভোটে পাস করবেন বলে দাবি করেন সালমা ইসলাম।
নির্বাচনী প্রতিশ্রুতি তুলে ধরে সালমা ইসলাম প্রথম আলোকে বলেন, ‘২০১৪ সালে আমি ঢাকা-১ আসনের সাংসদ নির্বাচিত হয়ে দোহার ও নবাবগঞ্জ উপজেলায় ব্যাপক উন্নয়ন কাজ করেছি। রাক্ষসী পদ্মার গ্রাস থেকে পদ্মার তীরবর্তী মানুষকে রক্ষার জন্য বাঁধের নির্মাণ কাজ শুরু করেছিলাম। আমি নির্বাচিত হলে এ অসমাপ্ত কাজ শেষ করার অগ্রাধিকার দেওয়া হবে। এ আসনের জনগণের প্রাণের দাবি হচ্ছে, বাড়িতে বাড়িতে গ্যাস–সংযোগ দেওয়া। আমি নির্বাচিত হলে এ দাবি শিগগিরই পূরণ করব।’"
2024-01-02 10:00:00,কোনো কোনো দেশে নতুন বছরে গলদা চিংড়ি খাওয়া মানে বদ নসিব কেন?,
2024-01-02 10:00:00,নতুন বছরে আনতে পারেন এই পরিবর্তনগুলো,
2024-01-02 11:35:28,"আজ থেকে অন্যকে বদলানোর চেষ্টা করবেন না, আরও যা যা করবেন না","দেখতে দেখতে চলে গেল আরও একটা বছর। কবির ভাষায়, কোনো বছরের স্থায়িত্বই তো এক বছরের বেশি নয়। তাই নতুন বছর নিয়ে প্রতিবার খুব বেশি মাতামাতি করারও কিছু নেই। তবু নতুনকে বরণ করে নিতে আমাদের চেষ্টার শেষ নেই। বিশ্ববিখ্যাত ব্রিটিশ দৈনিক দ্য গার্ডিয়ানের জনপ্রিয় লেখকেরা ২০২৪ সালে কোন কাজগুলো করবেন না, তার একটা লম্বা ফিরিস্তি দিয়েছেন অনলাইন সংস্করণে। সেখান থেকেই উল্লেখযোগ্য দিকগুলোয় চোখ বুলিয়ে নেওয়া যাক।
১. জীবনকে খুব বেশি ‘সিরিয়াসলি’ নেওয়ার কিছু নেই।
২. যা কিছু খারাপ ঘটেছে, সেগুলোকে চলে যেতে দিন। ধুয়েমুছে দিন। কেবল ভালো স্মৃতি আর শিক্ষাগুলো নিজের সঙ্গে রাখুন।
৩. ক্ষমা করুন, ভুলেও যান। সামনে তাকান।
৪. আপনি যেটাতে একমত হতে পারছেন না, সেটাতে স্বাক্ষর করবেন না।
৫. অন্যরা কী ভাবছেন, সেই ভাবনা বাদ দিন। নতুন কিছুর জন্য চেষ্টা করুন। ব্যর্থ হোন। আবার চেষ্টা করুন।
৬. যাঁরা কথায় কথায় বিচার করেন, মন খারাপ করেন, রেগে যান, তাঁদের হিসাবের বাইরে রাখুন। যাঁরা আপনাকে আপনার মতো করেই মেনে নেন, আপনাকে আপনার মতো করে বেড়ে উঠতে দেন, তাঁদেরই বিশেষভাবে আপন করে নিন।
৭. কোনো কিছুকে বয়স দিয়ে বিচার করবেন না। বয়স কোনো কিছুর জন্য কোনো ‘সীমা’ নয়।
৮. মানুষকে আপনি বদলাতে পারবেন, এটা ভুলে যান। মানুষকে তাঁর মতো করে মেনে নিন। তাঁর সঙ্গে আপনার বোঝাপড়া বা তাঁর কোন কথা আপনি কীভাবে নেবেন, সেখানে পরিবর্তন আনুন। নেতিবাচক ও বিষাক্ত মানুষদের থেকে প্রয়োজনে নিজেকে যথাসম্ভব দূরে রাখুন। সরিয়ে নিন। সময় ও শক্তি বাঁচান।
৯. সিনেমা ভালো না লাগলে হল থেকে বের হয়ে আসুন। থিয়েটারের আশপাশে হাঁটাহাঁটি করুন। সময়টা ভালো কাটবে। টিকিট কেটেছেন বলে পুরোটা দেখতেই হবে, এমন কোনো কথা নেই। টিকিটের টাকা তো আগেই গেছে। বরং সময়টা ভালোভাবে খরচ করুন। কেননা, সময় বেশি দামি।
১০. কথা বলতেই হবে, শুধু এ জন্যই কথা বলবেন না। আপনার কথাটা যদি অর্থবহ ও তাৎপর্যপূর্ণ হয়, তবেই মুখ খুলবেন।
১১. আপনার এই কথায় কি সামনের মানুষটি আহত হবেন? তাহলে নাহয় না–ই বললেন! গিলে ফেলুন।
১২. নিজের ইচ্ছেমতো খান। নিজের রুচিমতো পরুন। ইনস্টাগ্রামে সবাই যা খাচ্ছেন, যা পরছেন, তা দেখে নিজের খাওয়া–পরা ঠিক করবেন না।
১৩. আপনাকে যে কোনো কথোপকথন শুরু করতেই হবে, এমন কোনো কথা নেই। আপনি অন্তর্মুখী, পর্যবেক্ষক হয়ে কাটিয়ে দিলেও ক্ষতি নেই। সবাইকে কথা বলতেই হবে, এমন কোনো কথা নেই।
১৪. আপনি কি মানুষটাকে সত্যি সত্যি চুমু খেতেন? তাহলে বার্তায়, মেইলে তাঁকে চুমুর ইমো পাঠানো বন্ধ করুন!
১৫. খাবারের টেবিলে ফোন নেবেন না। বন্ধুর সঙ্গে আড্ডা দিতে গেলেও ফোনটা রেখে যান।
১৬. সবকিছুতেই আপনাকে সেরা হতে হবে, এমন কোনো কথা নেই।
১৭. হুটহাট কেনাকাটা করবেন না। ঘরে এসে ঠিকই মনে হবে, এগুলো দিয়ে কী করব? যা আছে, তা–ই দিয়েই কাজ চালান। বাজার ঘুরে খালি হাতে ফেরার অভ্যাস করুন। প্রয়োজন বুঝে কেনাকাটা করুন।
১৮. অনলাইনে জুতা অর্ডার করবেন না। কেনার পর মন খারাপ হওয়ার সম্ভাবনাই বেশি।
১৯. ব্যক্তিগত জীবনকে আড়ালে, নিরাপদে রাখুন। সবকিছু সবাইকে দেখানোর জন্য নয়।
২০. এই সব উপদেশ যে আপনার জন্য, এমন কোনো কথা নেই। যেগুলো আপনার জন্য, সেগুলো আপনি মানতে পারেন নতুন বছরে। নতুন বছরের আপনি যেন আগের বছরের আপনার চেয়ে ‘উন্নততর’ হন, কেবল সেটা নিশ্চিত করুন!"
2024-01-02 19:44:53,বিদায়ী টেস্টের আগে ওয়ার্নারের ব্যাগি গ্রিন চুরি,"বেশ এক বিড়ম্বনায় পড়েছেন ডেভিড ওয়ার্নার!
সিডনি টেস্ট দিয়ে টেস্ট থেকে সরে দাঁড়ানোর সিদ্ধান্ত তো আগেই জানিয়েছেন। সেই সিডনি টেস্ট শুরু হবে আগামীকাল। তবে এর আগে নিজের ব্যাগি গ্রিন হারিয়ে ফেলেছেন ওয়ার্নার। ইনস্টাগ্রামে সেটা ফেরত দেওয়ার জন্য আকুল আবেদন জানিয়েছেন অস্ট্রেলিয়ান এই ওপেনার।
ওয়ার্নার ব্যাগি গ্রিন হারিয়েছেন মেলবোর্ন থেকে সিডনির এক ফ্লাইটে। টেস্ট অভিষেকের দিন ওয়ার্নারকে ব্যাগি গ্রিন তুলে দেওয়া হয়। বেশির ভাগ ক্রিকেটারই এটাকে খুব সযত্নে রেখে দেন। আর বিদায়ী টেস্টের আগে ওয়ার্নারের জন্য এটা তো বিশেষ কিছুই।
ইনস্টাগ্রামে ওয়ার্নার বলেছেন, ‘এটা আমার শেষ অবলম্বন। কিন্তু আমার যে ব্যাকপ্যাকে ব্যাগি গ্রিন ছিল, লাগেজ থেকে সেটা নিয়ে নেওয়া হয়েছে। কয়েক দিন আগে যা মেলবোর্ন বিমানবন্দর থেকে সিডনিতে যায়। এটার সঙ্গে আমার আবেগ জড়িত। এটা এমন একটি কিছু যা আমি ফিরে পেতে চাই।’
ওয়ার্নার আরও বলেছেন, ‘যদি এই ব্যাকপ্যাকটিই আপনি চেয়ে থাকেন, আমার কাছে অতিরিক্ত একটা আছে। আপনি কোনো সমস্যায় পড়বেন না, শুধু আমার কিংবা ক্রিকেট অস্ট্রেলিয়ার সঙ্গে যোগাযোগ করুন। আপনি যদি ব্যাগি গ্রিন ফেরত দেন, আমি আপনাকে আমার এই ব্যাকপ্যাক খুশিমনে দিয়ে দেব।’
ওয়ার্নারের কাছে ব্যাগি গ্রিন কতটা বিশেষ তা বোঝা যায় কয়েক দিন আগে করা তাঁর এক পোস্টে। ইনস্টাগ্রামে ডিসেম্বরে পার্থ টেস্টের আগের দিন ব্যাগি গ্রিন পরা ছবি দিয়ে তিনি লিখেছিলেন, ‘সব শিশু এবং তরুণ প্লেয়ারদের উদ্দেশ্যে আমি এটা বলতে চাই, এটি আমার ছেলেবেলার ছবি, যখন আমি প্রথম ব্যাগি গ্রিন পাই। আমি সবাইকে মনে করিয়ে দিতে চাই স্বপ্ন দেখা খুবই গুরুত্বপূর্ণ। নিজের প্রতি, সামর্থ্যের প্রতি বিশ্বাস রাখো, আমি যেভাবে বড় স্বপ্ন দেখেছি, সেভাবে বড় স্বপ্ন দেখতে ভয় পেয়ো না।’"
2024-01-02 09:31:51,যুক্তরাষ্ট্রে বাংলাদেশি গবেষক আবির হত্যায় সন্দেহভাজন তরুণ গ্রেপ্তার,"যুক্তরাষ্ট্রের টেক্সাসে বাংলাদেশি গবেষক শেখ আবির হোসেনকে (৩৮) গুলি করে হত্যার ঘটনায় সন্দেহভাজন এক তরুণকে গ্রেপ্তার করা হয়েছে। কিয়ান্ডার রবিনসন (১৯) নামের কৃষ্ণাঙ্গ ওই তরুণকে গ্রেপ্তারের পর এ ঘটনায় জড়িত সন্দেহে আরেক ব্যক্তিকে খুঁজছে পুলিশ।
গত শুক্রবার (গত ২৯ ডিসেম্বর) টেক্সাসের বিউমন্টের একটি দোকানে দুর্বৃত্তদের গুলিতে নিহত হন শেখ আবির। তিনি সাতক্ষীরার কলারোয়া উপজেলার ঝাপাঘাট গ্রামের মৃত শেখ আজিজুল হাকিমের ছেলে। তিনি টেক্সাসের লামার বিশ্ববিদ্যালয়ের গবেষণা সহকারী ছিলেন। পাশাপাশি বিউমন্টের একটি খাবারের দোকানে খণ্ডকালীন কাজ করতেন তিনি। তাঁর স্ত্রী ও এক কন্যাশিশু আছে।
বিউমন্ট পুলিশ বিভাগের কর্মকর্তা হেলি মরো প্রথম আলোকে বলেন, ‘বিউমন্টের ক্রিস ফুড মার্টে শুক্রবার রাত ১০টা ৯ মিনিটে (স্থানীয় সময়) আমাদের টিম যাওয়ার পর দেখতে পায় গুলিবিদ্ধ আবির মৃত অবস্থায় পড়ে আছেন। প্রাথমিক তদন্তে সিসি ক্যামেরায় দেখা গেছে, শুধু সিগারেট চুরি করতে গিয়ে আবিরকে গুলি করে হত্যা করা হয়।’
হেলি মরো আরও বলেন, ‘সিসি ক্যামেরা দেখে সন্দেহভাজন দুজনকে খুঁজতে মাঠে নামে আমাদের টিম। ঘণ্টাখানেকের মধ্যে গ্রেপ্তার করা হয় কিয়ান্ডার রবিনসনকে। আরেক সন্দেহভাজন কালো রঙের জিনস ও হুডি পরা ছিলেন, তাঁকে খুঁজছে পুলিশ।’
আবির হত্যার সংবাদ প্রথম প্রকাশ করে বিউমন্টের কেএফডিএম নিউজ। এই সংবাদমাধ্যমের সাংবাদিক স্কট লরেন্স প্রথম আলোকে বলেন, আবিরের লাশ এখনো পরিবারের কাছে পৌঁছানো সম্ভব হয়নি। যুক্তরাষ্ট্রে এখন ছুটির মৌসুম চলছে। ফলে এ প্রক্রিয়া সম্পন্ন করার মতো পর্যাপ্ত জনবল আপাতত নেই।
এদিকে টেক্সাসের লামার বিশ্ববিদ্যালয়ের বাংলাদেশি শিক্ষার্থীরা আবিরের পরিবারের জন্য ফেসবুকে ‘গো ফান্ড মি’ অ্যাকাউন্ট খুলেছে। শেষ খবর পাওয়া পর্যন্ত সেখানে সারা বিশ্বের প্রায় ১৪ হাজার মানুষ ৫৫ হাজার ডলার অনুদান দিয়েছেন।
আবিরের মেজ ভাই শেখ জাকির হোসেন গত রোববার প্রথম আলোকে বলেন, আবির ২০১৪ সালে ঢাকা বিশ্ববিদ্যালয়ের সমাজকল্যাণ বিভাগ থেকে প্রথম শ্রেণিতে দ্বিতীয় হয়ে স্নাতকোত্তর পাস করেন। এরপর ব্র্যাক বিশ্ববিদ্যালয়ে গবেষক হিসেবে কাজ শুরু করেন। অতীশ দীপঙ্কর বিজ্ঞান ও প্রযুক্তি বিশ্ববিদ্যালয়ে খণ্ডকালীন শিক্ষক ছিলেন তিনি। ২০২২ সালের ৩০ ডিসেম্বর বৃত্তি নিয়ে যুক্তরাষ্ট্রে যান তিনি।
শেখ জাকির আরও জানান, আবিরের স্ত্রী সানজিদা আলম মজুমদার তাঁদের একমাত্র শিশুকন্যা আরশিয়াকে (২) নিয়ে নিউইয়র্কে তাঁর মা-বাবার সঙ্গে থাকতেন। আর আবির থাকতেন টেক্সাসে।"
2024-01-02 09:18:00,দুজন ছাড়া বাকিরা ‘অচেনা’,"দ্বাদশ জাতীয় সংসদ নির্বাচনে মুন্সিগঞ্জ-২ (টঙ্গিবাড়ী-লৌহজং) আসন থেকে নয়জন প্রার্থী হয়েছেন। তবে ভোটের প্রচারণায় আছেন আওয়ামী লীগ ও এক স্বতন্ত্র প্রার্থী। অন্যদের ব্যানার–পোস্টারও তেমন নেই। আসনটির ভোটাররা বলছেন, নৌকা ও ট্রাক প্রতীকের প্রার্থী ছাড়া অন্যদের চেনেন না তাঁরা।
নৌকা প্রতীক নিয়ে নির্বাচন করছেন সাগুফতা ইয়াসমিন। তিনি পরপর তিনবার এ আসনের সংসদ সদস্য। স্বতন্ত্র প্রার্থী হিসেবে ট্রাক প্রতীকে নির্বাচন করছেন মুন্সিগঞ্জ জেলা আওয়ামী লীগের যুগ্ম সাধারণ সম্পাদক সোহানা তাহমিনা।
এ ছাড়া আম প্রতীক নিয়ে ন্যাশনাল পিপলস পার্টির মো. জালাল ঢালী, সোনালী আঁশ প্রতীক নিয়ে তৃণমূল বিএনপির মো. জাহানুর রহমান, ঈগল প্রতীকে স্বতন্ত্র প্রার্থী মোহাম্মদ সাইরাজ খান, চেয়ার প্রতীকে ইসলামিক ফ্রন্ট বাংলাদেশের প্রার্থী মোহাম্মদ সহিদুর রহমান, ছড়ি প্রতীক নিয়ে বাংলাদেশ সাংস্কৃতিক মুক্তিজোটের নুরে আলম সিদ্দিক, ডাব প্রতীক নিয়ে বাংলাদেশ কংগ্রেসের কামাল খান, টেলিভিশন প্রতীক নিয়ে বাংলাদেশ ন্যাশনালিস্ট ফ্রন্টের বাচ্চু শেখ রয়েছেন।
প্রতীক বরাদ্দের পর থেকে প্রচারে তৎপর রয়েছেন আওয়ামী লীগের প্রার্থী সাগুফতা ইয়াসমিন ও ট্রাক প্রতীকের স্বতন্ত্র প্রার্থী সোহানা তাহমিনা। প্রতিদিনই তাঁরা তাঁদের স্বজন ও অনুসারীদের নিয়ে বিভিন্ন এলাকায় প্রচার চালিয়ে যাচ্ছেন।
গত সোমবার সকাল ১০টার দিকে টঙ্গিবাড়ী উপজেলার সুবচনি বাজার এলাকায় গিয়ে নৌকা ও ট্রাক প্রতীকের পোস্টার চোখে পড়ে। অন্য প্রার্থীদের পোস্টার দেখা যায়নি। এ সময় একটি চায়ের দোকানে বসে আড্ডা দিচ্ছিলেন স্থানীয় পাঁচ-সাতজন মধ্যবয়স্ক ব্যক্তি। চায়ের চুমকের ফাঁকে ফাঁকে সংসদ নির্বাচনে প্রার্থী, প্রতীক, ভোট দেওয়া নিয়ে কথা বলছিলেন তাঁরা। তাঁদের সবার ভাষ্য, বিএনপি নির্বাচনে না থাকায় ভোটের আমেজ কম। ট্রাক ও নৌকার প্রার্থী ছাড়া কেউ ভোট চাইতে আসেননি। এলাকায় অন্যদের পোস্টারও নেই। তাঁদের চেনেন না বলেও দাবি করেন ওই ভোটাররা।
টঙ্গিবাড়ী উপজেলার উত্তর হলদিয়া গ্রামের নুরজাহান বেগম নামের এক নারী ভোটার বলেন, ‘নৌকার প্রার্থীকে চিনি। ট্রাকের প্রার্থীর ছবি দেখেছি, নাম শুনেছি। অন্যদের কাউকে চিনিই না।’
সুবচনি বাজার থেকে বেড়িয়ে বালিগাঁও হয়ে লৌহজংয়ের দিকে যেতে সড়কের পাশে নৌকা ব্যানার–পোস্টার দেখা যায়। সঙ্গে ছিল অল্পসংখ্যক ট্রাক প্রতীকের পোস্টার। সাগুফতা ইয়াসমিনের গ্রামের বাড়ি লৌহজংয়ের গাঁওদিয়া এলাকায়। সোহানা তাহমিনা টঙ্গিবাড়ী উপজেলার মান্দ্রা এলাকার বাসিন্দা। সাগুফতা দুই উপজেলায় সমানতালে প্রচারণা চালাচ্ছেন। এদিক দিয়ে কিছুটা পিছিয়ে সোহানা তাহমিনা। তিনি টঙ্গিবাড়ীতে সরব হলেও লৌহজংয়ে প্রচারে কিছুটা পিছিয়ে।
এ আসনে ভোটার ৩ লাখ ৫২ হাজার ৫১৬ জন। এলাকার বড় সমস্যা পদ্মা নদীর ভাঙন। এ ছাড়া পদ্মা নদীর মাটি লুট, খাল দখল, ফসলি জমিতে জলাবদ্ধতা, টঙ্গিবাড়ী উপজেলার বিভিন্ন এলাকায় ভাঙাচোরা কাঁচা রাস্তাঘাট এবং মাদকের বিস্তার এ নির্বাচনী এলাকার প্রধান সমস্যা।
তবে নৌকার প্রার্থী সাগুফতা ইয়াসমিনের দাবি, এলাকায় ব্যাপক উন্নয়ন করেছেন তিনি। এবারও বিপুল ভোটে জয় প্রত্যাশা করছেন। সাগুফতা ইয়াসমিন বলেন, ‘জীবনের বেশির ভাগ সময় লৌহজং-টঙ্গিবাড়ী উপজেলার মানুষের সঙ্গে কাটিয়েছি। সব সময় তাদের সুখ-দুঃখে পাশে থেকেছি।
তাদের ভোটে তিনবার নির্বাচিত হয়েছি। দুই উপজেলার নদীভাঙন রোধে স্থায়ী কাজসহ অসংখ্য উন্নয়নমূলক কাজ করেছি। তাই এ নির্বাচনী এলাকার মানুষ নৌকাকে ভালোবাসেন, আমাকে ভালোবাসেন। তাদের কারণে প্রধানমন্ত্রী এবারও আমাকে নৌকা দিয়েছেন। যেখানেই যাচ্ছি, ভোটারদের ব্যাপক সাড়া পাচ্ছি। তাঁরা আবারও আমাকে বিপুল ভোটে নির্বাচিত করতে কাজ করছেন।’
জয়ের বিষয়ে একই রকম প্রত্যাশা ব্যক্ত করেন স্বতন্ত্র প্রার্থী সোহানা তাহমিনাও। তিনি বলেন, ‘মানুষের আগ্রহের কারণে স্বতন্ত্র প্রার্থী হয়েছি। প্রতীক পাওয়ার পর থেকে প্রতিদিন নির্বাচনী আসনের বিভিন্ন এলাকার ভোটারদের কাছে যাচ্ছি। মানুষের ব্যাপক সাড়া পাচ্ছি।’"
2024-01-02 10:05:49,রাজশাহী বিশ্ববিদ্যালয়ের বিভিন্ন ইউনিটে ভর্তি পরীক্ষার মানবণ্টন ও শর্ত প্রকাশ,"ভর্তি বিজ্ঞপ্তি অনুযায়ী, প্রাথমিক আবেদনকারীদের মধ্যে এইচএসসি বা সমমান পরীক্ষার ফলাফলের ভিত্তিতে প্রতি ইউনিটে সর্বোচ্চ ৭২ হাজারসহ কোটার আবেদনকারীরা ভর্তি পরীক্ষায় অংশগ্রহণের সুযোগ পাবেন। তিন ইউনিটে ভর্তি পরীক্ষা হবে। ভর্তি পরীক্ষা ৫, ৬ ও ৭ মার্চ হবে। চার শিফটে হবে পরীক্ষা। শর্ত, অনলাইনে আবেদনপদ্ধতি, রুটিন ও প্রয়োজনীয় তথ্যাবলি রাজশাহী বিশ্ববিদ্যালয় ওয়েবসাইটে জানা যাবে।
বিভিন্ন ইউনিটের শর্তসহ অন্যান্য তথ্য দেখুন এখানে"
2024-01-02 10:01:34,"ব্যাংকে রাখা আমানত কমছে, সঞ্চয় ভেঙে খাচ্ছেন পোশাককর্মীরা","দেশে উচ্চ মূল্যস্ফীতির কারণে অনেকেই জীবিকানির্বাহের তাগিদে তাঁদের ব্যাংক হিসাব থেকে টাকা তুলে নিচ্ছেন। তিন মাসে পোশাককর্মীরা ব্যাংকে থাকা তাঁদের আমানত থেকে ৩০ কোটি টাকা তুলে নিয়েছেন। আবার অনেকেই তাঁদের ব্যাংক হিসাবে মাসে যে পরিমাণ টাকা জমা রাখতেন, সেটা রাখছেন না। তাতে ব্যাংকে পোশাককর্মীদের আমানতের পরিমাণ কমছে।
এদিকে পোশাককর্মীদের আন্দোলনের মুখে গত বছরের শেষ দিকে নতুন মজুরিকাঠামো ঘোষণা করেছে সরকার।
বাংলাদেশ ব্যাংকের তথ্য বলছে, সদ্য বিদায়ী ২০২৩ সালের জুলাই–সেপ্টেম্বর প্রান্তিকে পোশাকশ্রমিকদের ৯ লাখ ৩ হাজার ৭৫৩টি ব্যাংক হিসাবে সর্বমোট জমা ছিল ৩০০ কোটি টাকা। এর আগের এপ্রিল-জুন প্রান্তিকে যা ছিল ৩৩০ কোটি টাকা। ওই প্রান্তিকে হিসাবসংখ্যা ছিল ৮ লাখ ৭৩ হাজার ৫০৩টি। অর্থাৎ তিন মাসে পোশাকশ্রমিকদের হিসাবসংখ্যা বাড়লেও আমানত কমেছে ৩০ কোটি টাকা বা ৯ শতাংশ।
এ নিয়ে পূবালী ব্যাংকের ব্যবস্থাপনা পরিচালক (এমডি) মোহাম্মদ আলী প্রথম আলোকে বলেন, বিদায়ী বছরে মূল্যস্ফীতি বেশি থাকার কারণে শ্রমিকদের ব্যাংক হিসাবে টাকা কমতে পারে। কারণ, এ রকম সময়ে অনেকেই জমানো টাকা তুলে ফেলেন। আবার নতুন করে সঞ্চয় করতে পারেন না। এ ছাড়া অনেক প্রতিষ্ঠান করোনার সময় থেকে ব্যাংক হিসাবের মাধ্যমে বেতন দেওয়া শুরু করলেও এখন সেই প্রবণতা কমছে। আমানত কমার ক্ষেত্রে এর প্রভাবও থাকতে পারে বলে মনে করেন তিনি।
সদ্যসমাপ্ত ২০২৩ সালে খাদ্য মূল্যস্ফীতি গত এক দশকের মধ্যে রেকর্ড উচ্চতায় ওঠে। বাংলাদেশ পরিসংখ্যান ব্যুরোর (বিবিএস) হিসাবে, এই বছরের এপ্রিল-জুন প্রান্তিকে দেশে গড় খাদ্য মূল্যস্ফীতি ছিল ৯ দশমিক ২৭ শতাংশ, যা জুলাই-সেপ্টেম্বর প্রান্তিকে বেড়ে দাঁড়িয়েছে ১১ দশমিক ৪৬ শতাংশ। আর জুলাই-সেপ্টেম্বর প্রান্তিকের আগস্ট মাসে তো দেশে খাদ্য মূল্যস্ফীতি এক লাফে ১২ শতাংশ অতিক্রম করে। ১১ বছর ৭ মাসের মধ্যে ওই মাসে খাদ্য মূল্যস্ফীতি বেড়ে সর্বোচ্চ ১২ দশমিক ৫৪ শতাংশে ওঠে।
২০২৩ সালে খাদ্য মূল্যস্ফীতির পাশাপাশি সার্বিক মূল্যস্ফীতি বৃদ্ধির ক্ষেত্রেও রেকর্ড হয়েছে। গত নভেম্বর পর্যন্ত দেশে টানা ৯ মাস সার্বিক মূল্যস্ফীতি ৯ শতাংশের ওপরে ছিল। এর আগে মে মাসে সার্বিক মূল্যস্ফীতির উত্তাপ ছিল সবচেয়ে বেশি। ওই মাসে সার্বিক মূল্যস্ফীতি বেড়ে ৯ দশমিক ৯৪ শতাংশে উঠেছে, যা ১৩৪ মাস বা ১১ বছর ২ মাসের মধ্যে সর্বোচ্চ। এর আগে ২০১২ সালের মার্চে ১০ দশমিক ১০ শতাংশে উঠেছিল সার্বিক মূল্যস্ফীতি।
বেসরকারি গবেষণা প্রতিষ্ঠান সেন্টার ফর পলিসি ডায়ালগের (সিপিডি) গবেষণা পরিচালক খন্দকার গোলাম মোয়াজ্জেম প্রথম আলোকে বলেন, ‘শ্রমিকদের সঞ্চয় ভাঙার অন্যতম কারণ হলো জীবনযাত্রার অত্যধিক ব্যয়। আমরা গবেষণায়ও দেখেছি, দেশের সার্বিক মূল্যস্ফীতির যে চিত্র প্রকাশ পায়, তার থেকেও পোশাককর্মীরা যেসব এলাকায় থাকেন, সেখানে মূল্যস্ফীতির চাপ আরও তীব্র। তাঁদের বেতন কিছুটা বেড়েছে বটে, তবে সেটাতেও তাঁদের ওপর চাপ কতটা কমবে তা দেখার বিষয়।’
এদিকে মূল্যস্ফীতির চাপের কারণে ২০২৩ সালের শুরু থেকে তৈরি পোশাক খাতের কর্মীদের মজুরি বৃদ্ধির দাবি জোরালো হতে শুরু করে। ফলে গত এপ্রিল মাসের দ্বিতীয় সপ্তাহে শ্রম মন্ত্রণালয় মজুরি বোর্ড গঠন করে।
অক্টোবরে বোর্ডের চতুর্থ সভায় মালিকপক্ষ পোশাকশিল্পের শ্রমিকদের ন্যূনতম মজুরির প্রস্তাব করেন ১০ হাজার ৪০০ টাকা, যা শ্রমিকপক্ষের প্রতিনিধির প্রস্তাবের প্রায় অর্ধেক। এর পরদিনই শ্রমিকেরা আন্দোলনে নামেন। একপর্যায়ে পরিস্থিতি নিয়ন্ত্রণের বাইরে চলে যাওয়ায় মালিকপক্ষ নতুন করে প্রস্তাব দেওয়ার সিদ্ধান্ত নেন। ৭ নভেম্বর মালিকপক্ষের প্রতিনিধি আগের প্রস্তাবের চেয়ে ২ হাজার ১০০ টাকা বাড়িয়ে ১২ হাজার ৫০০ টাকা মজুরির প্রস্তাব দেন। সেটিই পরে চূড়ান্ত হয়। ১ ডিসেম্বর থেকে নতুন এই মজুরিকাঠামো কার্যকর হয়েছে।
বাংলাদেশ গার্মেন্টস অ্যান্ড ইন্ডাস্ট্রিয়াল ওয়ার্কার্স ফেডারেশনের সভাপতি কল্পনা আক্তার প্রথম আলোকে বলেন, ‘ব্যাংক হিসাব থেকে টাকা তুলে নেওয়া যে দ্রব্যমূল্যের প্রভাবে হয়েছে, সে বিষয়ে কোনো সন্দেহ নেই। আমরা যখন শ্রমিকদের সঙ্গে কথা বলেছি, তাঁরা বারবার এটা বলেছেন যে খাবার কিনতেই হিমশিম খাচ্ছেন। শ্রমিকেরা যে শুধু তাঁদের সঞ্চয় ভেঙেছেন তা–ই নয়, ওই সময়ে বেতন বৃদ্ধি না পাওয়ায় তাঁদের অনেকে ধারদেনা করেও চলেছেন।
কেন্দ্রীয় ব্যাংকের প্রতিবেদন অনুসারে, পোশাকশ্রমিকদের ৯ লক্ষাধিক ব্যাংক হিসাবে ২০২৩ সালের জুলাই-সেপ্টেম্বর প্রান্তিক শেষে গড়ে জমা ছিল ৩ হাজার ৩২৩ টাকা, যা এর আগের এপ্রিল-জুন প্রান্তিকে ছিল ৩ হাজার ৭৭৯ টাকা।
কেন্দ্রীয় ব্যাংক ২০২১ সালের এপ্রিল-জুন প্রান্তিক থেকে শ্রমিকদের ব্যাংক হিসাবের তথ্য প্রকাশ করে আসছে। তাতে দেখা যাচ্ছে, তখন ৪ লাখ ৯৩ হাজার ৩৬০টি ব্যাংক হিসাবের বিপরীতে মোট আমানত ছিল ২০৪ কোটি টাকার বেশি। তখন একজন শ্রমিকের ব্যাংক হিসাবে গড়ে জমা ছিল ৪ হাজার ১৪৫ টাকা। সে অনুযায়ী এখন শ্রমিকদের ব্যাংক হিসাবে গড় টাকার পরিমাণ কমেছে।
বিদায়ী বছরের অক্টোবর মাসে সিপিডি এক পর্যবেক্ষণে জানায়, তখনকার বাজার পরিস্থিতিতে একটি শ্রমিক পরিবারের প্রয়োজনীয় খাবারের খরচ মাসে ১৬ হাজার ৫২৯ টাকা। আর খাদ্যবহির্ভূত খরচ ১২ হাজার ৮৮২ টাকা। একেকটি শ্রমিক পরিবারের গড় সদস্য ৩ দশমিক ৭ জন। এর মধ্যে উপার্জনক্ষম সদস্য ২ জন। সেই হিসাবে শ্রমিকের মাসিক নিম্নতম মজুরি ১৭ হাজার ৫৬৮ টাকা হওয়া প্রয়োজন।
এর আগে মার্চ মাসে এক সংবাদ সম্মেলনে সিপিডি ঢাকা শহরের চারজনের একটি পরিবারের প্রতি মাসে খাবারের পেছনেই ২২ হাজার ৬৬৪ টাকা খরচ হয় বলে জানিয়েছিল। তখন সিপিডি আরও জানায়, একটি সাধারণ মধ্যবিত্ত পরিবারের মোট আয়ের ৬০ শতাংশই খরচ করতে হয় খাবারের জন্য।"
2024-01-02 09:04:07,শীতের অনুভূতি বাড়তে পারে,"গতকাল সোমবার দেশের সর্বনিম্ন তাপমাত্রা ছিল পঞ্চগড়ের তেঁতুলিয়ায়, ১১ দশমিক ৬ ডিগ্রি সেলসিয়াস। এ ছাড়া রংপুর ও রাজশাহী বিভাগের বেশির ভাগ এলাকার সর্বনিম্ন তাপমাত্রা ১১ থেকে ১৩ ডিগ্রি সেলিসয়াসের মধ্যে ছিল। ঢাকা বিভাগের টাঙ্গাইল, ফরিদপুর ও মাদারীপুর এবং খুলনা বিভাগের যশোর, চুয়াডাঙ্গা ও কুষ্টিয়া জেলার বেশ কিছু এলাকার সর্বনিম্ন তাপমাত্রা ১২ থেকে ১৩ ডিগ্রি সেলসিয়াসের মধ্যে ছিল। আর ঢাকার সর্বনিম্ন তাপমাত্রা ছিল ১৫ দশমিক ৬ ডিগ্রি সেলিসয়াস।
আবহাওয়াবিদ আবুল কালাম মল্লিক গতকাল রাতে মুঠোফোনে প্রথম আলোকে বলেন, সারা দেশের মতো ঢাকায়ও আজ শীতের অনুভূতি একটু বাড়তে পারে। দেশে তাপমাত্রা কমার প্রবণতা রয়েছে। কোথাও কোথাও তাপমাত্রা ১০ ডিগ্রি সেলসিয়াসের নিচেও নেমে আসতে পারে; বিশেষ করে পঞ্চগড়, নওগাঁ, মৌলভীবাজার, যশোর, কুষ্টিয়া, পাবনা ও লালমনিরহাটে।
চলতি জানুয়ারি মাসের দীর্ঘমেয়াদি পূর্বাভাসে আবহাওয়া অধিদপ্তর জানিয়েছে, এ মাসে দেশে এক থেকে দুটি মৃদু থেকে মাঝারি ধরনের শৈত্যপ্রবাহ বয়ে যেতে পারে।"
2024-01-02 16:02:41,চাঁদের প্রথম আলোকচিত্র,"পলাশীর যুদ্ধের কথা আমরা কম-বেশি অনেকেই জানি। ১৭৫৭ সালের এই দিনেই রবার্ট ক্লাইভ সিরাজউদ্দৌলার কাছ থেকে কলকাতা দখল করে নেন। এরপরের শতাব্দী অর্থাৎ ১৮৩৯ সালের এই দিনে ফরাসি শিল্পী ও পদার্থবিদ লুই দাগের প্রথম চাঁদের আলোকচিত্র তোলেন।
এর কয়েক বছর পরেই ১৮৪৩ সালের এই দিনে অস্ট্রিয়ার রাজধানী ভিয়েনায় আজকের দিনে আমাদের সবার পরিচিত চিঠি আদান-প্রদানের মাধ্যম ডাকব্যবস্থার সূচনা হয় এবং এই দিনেই প্রথম ডাকবাক্স স্থাপন করা হয়। এর শ খানেক বছর পর দ্বিতীয় বিশ্বযুদ্ধ চলাকালে ১৯৪১ সালের এই দিনে ব্রিটেনে জার্মান বাহিনী বিমান হামলা করে এবং ১৯৪৫ সালের এই দিনে জার্মানির নুরেম বার্গে মিত্রবাহিনী বোমা হামলা করে।"
2024-01-02 09:00:00,‘কিছুক্ষণ আগেও মেজাজটা একটু ঠিক ছিল’,
2024-01-02 09:00:00,পাঁচ মিনিটে গান বাঁধলেন কাঙালিনী সুফিয়া,
2024-01-02 09:00:00,২০২৪ সালে জনপ্রিয়তা পাবে যে ধরনের শরবত,"উপকরণ: সেলেরি স্টিককুচি ১ টেবিল চামচ, শসাকুচি আধা কাপ, সবুজ আপেলকুচি ১ কাপ, লেবুর রস ২ টেবিল চামচ বা স্বাদমতো, পুদিনাপাতাকুচি ২ টেবিল চামচ, বেসিলপাতা ২টি, তাজা রোজমেরি স্টককুচি ১ চা-চামচ, বেদানার রস ১ চা-চামচ, মাল্টার রস ১ চা-চামচ, মধু ১ টেবিল চামচ বা স্বাদমতো, বিটলবণ আধা চা-চামচ ও বরফের টুকরা পরিমাণমতো।
প্রণালি: খোসা ছাড়িয়ে আপেল ও শসা টুকরা করে নিন। এবার ব্লেন্ডারে সব উপকরণ একসঙ্গে মিশিয়ে ব্লেন্ড করে নিন। বরফের টুকরা দিয়ে শরবত গ্লাসে ঢেলে লেবুর রস ছড়িয়ে পরিবেশন করুন।"
2024-01-02 09:00:00,রাসুলুল্লাহ (সা.)-এর প্রতিটি আচরণ তিনি অনুসরণ করতেন,"হজরত আবু মুসা আল আশয়ারি (রা.)-এর জীবন ছিল যেন রাসুলের (সা.) জীবনের প্রতিচ্ছবি। সব সময় তিনি চেষ্টা করতেন রাসুলুল্লাহ (সা.)-এর প্রতিটি কাজ ও আচরণ হুবহু অনুসরণ করতে। রমজানের রোজা ছাড়াও তিনি নফল রোজা রাখতেন। এ ছাড়া তিনি আশুরার রোজা রাখতেন এবং মানুষকে তা রাখতে বলতেন। প্রচণ্ড গরমের সময়ও তাঁকে রোজা রাখতে দেখা যেত। তিনি বলতেন, ‘হয়তো দুপুরের গরমের তৃষ্ণা কিয়ামতের দিনে আমাদের জন্য প্রশমিত হবে।’
সুন্নত ছাড়া মুস্তাহাবের প্রতিও তিনি খুব যত্নবান ছিলেন। কোরবানির পশু নিজ হাতে জবাই করা মুস্তাহাব। এ কারণে তিনি তাঁর কন্যাদেরও হুকুম দিতেন নিজ হাতে পশু জবাই করার জন্য। আবু মুসা (রা.) জীবনের শেষ পর্যন্ত রাসুলুল্লাহ (সা.)-এর আদেশ ও নিষেধ পালনে অত্যন্ত সচেতন ছিলেন। জীবনের শেষ দিকে তাঁর অবস্থা যখন সংকটজনক হয়ে পড়ে এবং তিনি চেতনা হারিয়ে ফেলেন, তখন নারীরা কান্নাকাটি শুরু করেন। সেই কঠিন মুহূর্তেও ক্ষণিকের জন্য চেতনা ফিরে পেলে তিনি বলেন, রাসুল (সা.) এভাবে বিলাপ করতে নিষেধ করেছেন।
আবু মুসা (রা.)-এর মধ্যে এ গুণ পরিপূর্ণরূপে ছিল। রাতে ঘুমানোর সময়ও তিনি বিশেষ ধরনের পোশাক পরে নিতেন, যাতে সতর (শরীরের সেসব অংশ অপরের সামনে ঢেকে রাখা বাধ্যতামূলক) উন্মুক্ত না হয়ে যায়। আবু মুসা (রা.) ছিলেন অত্যন্ত সরল ও সাদাসিধে প্রকৃতির। প্রথম জীবনে দরিদ্র ছিল তাঁর নিত্যসঙ্গী। তবে পরবর্তী জীবন সচ্ছলতায় কেটেছে তাঁর।
যে ছয়জন সাহাবি রাসুলুল্লাহ (সা.)-এর জীবদ্দশায় ফতোয়া দানের অনুমতি পেয়েছিলেন, আবু মুসা আল আশয়ারি (রা.) তাঁদেরই একজন। রাসুল (সা.) তাঁর সম্পর্কে বলতেন, ‘আবু মুসা (রা.) অশ্বারোহীদের নেতা।’
আবু মুসা আল আশয়ারি (রা.) ছিলেন ইয়েমেনের অধিবাসী। সেখানকার আল আশয়ার গোত্রের সন্তান হওয়ায় তিনি আল আশয়ারি হিসেবে প্রসিদ্ধি লাভ করেন।
আবু মুসা (রা.) ইসলামের পরিচয় পেয়ে ইয়েমেন থেকে মক্কায় আসেন এবং রাসুলুল্লাহ (সা.)-এর হাতে বাইয়াত নেন। কিছুদিন মক্কায় অবস্থানের পর স্বদেশবাসীকে ইসলামের দাওয়াত দেওয়ার উদ্দেশ্যে আবার ইয়েমেনে ফিরে যান। আবু মুসা (রা.) ছিলেন তাঁর বংশের অন্যতম প্রভাবশালী নেতা। তাই খান্দানের লোকেরা দ্রুত এবং ব্যাপকভাবে তাঁর দাওয়াতে সাড়া দেন।
রাসুল (সা.)-এর মদিনায় হিজরতের কয়েক বছর পর প্রায় ৫০ জন মুসলিমের একটি দলকে সঙ্গে নিয়ে আবু মুসা (রা.) মদিনায় যাওয়ার জন্য ইয়েমেন থেকে সমুদ্রপথে যাত্রা করেন। তাঁরা যখন মদিনায় পৌঁছান, সে সময় রাসুলুল্লাহ (সা.)-এর নেতৃত্বে মুসলিম বাহিনীও খাইবার বিজয় শেষ করে মদিনায় ফেরেন। রাসুল (সা.) আবু মুসা (রা.) ও তাঁর সঙ্গীদের সবাইকে খাইবারের গনিমতের অংশ দান করেছিলেন। আবু মুসা (রা.) তাড়াতাড়ি মুসলিম সম্প্রদায়ের মধ্যে অত্যন্ত সম্মানিত হয়ে ওঠেন।"
2024-01-02 15:28:49,ওয়ার্নার যেখানে আলাদা,"পরের অ্যাশেজটি আগামী বছরের শেষে। ব্যাটসম্যান ডেভিড ওয়ার্নারের তখন আন্তর্জাতিক ক্রিকেটের দৃশ্যপটে থাকার কথা নয়। আগামীকাল শুরু পাকিস্তানের বিপক্ষে সিডনি টেস্ট দিয়ে ক্যারিয়ারের ইতি টানছেন। গতকাল নিশ্চিত করেছেন, বিশ্বকাপ ফাইনালেই শেষ ওয়ানডেটিও খেলে ফেলেছেন এই বাঁহাতি ব্যাটসম্যান (এটাও অবশ্য বলেছেন, দল চাইলে আগামী বছরের শুরুতে চ্যাম্পিয়নস ট্রফিতে ফিরতে পারেন)। সামনের টি-টোয়েন্টি বিশ্বকাপ দিয়ে বিদায় বলবেন ক্রিকেটের সবচেয়ে ছোট সংস্করণকেও। ওয়ার্নার কি মিস করবেন অ্যাশেজ?
সেটি করতেই পারেন, খেলোয়াড়মাত্ররই ড্রেসিংরুম মিস করার কথা, আর অ্যাশেজের মতো সিরিজ হলে তো কথাই নেই। এমনিতে ইংল্যান্ড কখনোই আরও অনেকের মতো দুহাত ভরে দেয়নি টেস্ট ব্যাটসম্যান ডেভিড ওয়ার্নারকেও। অ্যাশেজে দেশের মাটিতে যেখানে তাঁর গড় ৫১.৫৪, ইংল্যান্ডে সেটি মাত্র ২৬.৭৪। ২০১৯ সালে স্টুয়ার্ট ব্রড তো বলে বলে আউট করেছেন তাঁকে।
তারপর বেন স্টোকস ও ব্রেন্ডন ম্যাককালামের ইংল্যান্ড যেভাবে খেলছে, তাতে দেশের মাটিতে তাঁদের বিপক্ষে খেলা সবচেয়ে বেশি মিস করার কথা ওয়ার্নারেরই। এই যে স্টোকসরা আক্রমণাত্মক ক্রিকেটের নতুন গান গাইছেন, ওয়ার্নারের পুরো ক্যারিয়ারই তো সেই সুরে বাঁধা। গতকাল সিডনির সংবাদ সম্মেলনে প্রশ্ন করা হয়েছিল, তাঁকে টেস্ট ক্রিকেটার হিসেবে কীভাবে মনে রাখা হবে? ওয়ার্নারের উত্তর, ‘যে মাঠে নেমে সবটা দিয়ে এসেছে। সব সময়ই বলে এসেছি, আমার মতো ছেলের জন্য এটা স্বপ্নের মতো। হয়তো সব সময় খাপ খাওয়াতে পারিনি, তবে সৎ ও অকৃত্রিম থেকেছি। আমার মনে হয়, টেস্ট মাঠে সেটি দেখা গেছে, আমি ঠিক এভাবেই খেলেছি।’
সেভাবে খেলেই ওয়ার্নার ওয়ার্নার হয়েছেন। টেস্ট ক্রিকেটে কমপক্ষে ৮ হাজার রান করেছেন, এমন ব্যাটসম্যানদের মধ্যে ওয়ার্নারের (৭০.২৬) চেয়ে বেশি স্ট্রাইক রেট মাত্র একজনের। তাঁর একসময়ের আদর্শ বীরেন্দর শেবাগ (৮২.২৩)। এই তালিকায় শুরুর নামগুলো পড়ুন—শেবাগ, ওয়ার্নার, ভিভ রিচার্ডস, কেভিন পিটারসেন, ব্রায়ান লারা…। চোখের সামনে যে ঘরানার ব্যাটসম্যানের চিত্র ভেসে ওঠে, ওয়ার্নার ঠিক তেমনই।
অথচ ওয়ার্নারের আন্তর্জাতিক দৃশ্যপটে আগমন হুট করেই। যে অস্ট্রেলিয়ার পরবর্তী অধিনায়কও বলতে গেলে কয়েক বছর আগে থেকে ঠিক করা থাকত, সেই অস্ট্রেলিয়ার ১৩২ বছরের ইতিহাসে প্রথম ক্রিকেটার হিসেবে প্রথম শ্রেণির অভিষেকের আগেই আন্তর্জাতিক অভিষেক হয়ে গিয়েছিল নিউ সাউথ ওয়েলসের অখ্যাত এক উদ্বোধনী ব্যাটসম্যানের।
দুই বছর পর টেস্ট অভিষেক, দ্বিতীয় টেস্টেই শতক। সংস্করণ বদলেছে, বলের রং বদলেছে—ওয়ার্নারের ব্যাটিংয়ের ধরন বদলায়নি। শুরুতে নিউ সাউথ ওয়েলসের হয়েই কখনো ইনিংস উদ্বোধনের স্বপ্ন দেখেননি, সেই ওয়ার্নার ১১২ টেস্ট খেলে এসে গতকালও বললেন, এখনো চিমটি কাটতে হয় তাঁর স্বপ্ন না বাস্তব বুঝতে!
ক্যারিয়ারে অবশ্য বিতর্কেও কম জড়াননি। কখনো জো রুটকে ঘুষি মেরেছেন, কখনো হয়ে উঠেছেন ‘স্যান্ডপেপার’-এর অলিখিত ‘নেতা’, অধিনায়কত্বের কোনো ভূমিকা থেকে অস্ট্রেলিয়ান ক্রিকেট থেকে আজীবন নিষিদ্ধ হয়েছেন, কখনো কোচের দেওয়া হোমওয়ার্ক না করে ফিরে যেতে হয়েছে সফর থেকে।
কখনোবা তিনি কেন বিদায়ী সংবর্ধনা পাবেন, তা নিয়ে কেউ তুলতে চেয়েছেন ঝড়। তবে ওয়ার্নার ফিরে আসার গল্প লিখেছেন বারবার। আগের সিরিজে ৯৫ রান করার পর ট্রিপল সেঞ্চুরি করে, কখনোবা মাত্র পঞ্চম ব্যাটসম্যান হিসেবে টেস্টের প্রথম সেশনেই শতকের বিরল কীর্তি গড়ে। সর্বশেষ পার্থে সিরিজের প্রথম টেস্টে বড় শতকে জবাব দিয়েছেন সমালোচনার, আরেকবার জানিয়েছেন, চাইলেই আরও কিছুদিন খেলে যেতে পারতেন হয়তো।
সিরিজ আগেই জিতে গেছে অস্ট্রেলিয়া, এবার লক্ষ্য পাকিস্তানকে ধবলধোলাই করা। আর ক্যারিয়ারের শেষ টেস্টে এসেও ওয়ার্নারের চোখ উন্নতিতে, ‘এমনকি আমার শেষ টেস্টেও আমি উন্নতি করতে নিজের সেরাটি দিয়ে চেষ্টা করছি। রান করতে ক্ষুধার্ত, অন্য কোনো ম্যাচের চেয়ে আলাদা নয়। আমি শুধু এ পরম্পরাটা রেখে যেতে চাই, যেভাবে চাও সেভাবেই খেলতে পারো, স্বাধীনতা নিতে খেলতে পারো, যদি চাও তো জো রুটের মতো রিভার্স সুইপ খেলতে পারো। তোমার সেই সামর্থ্য আছে, শুধু নিজের ওপর আস্থা ও বিশ্বাস রাখতে হবে।’
তাঁর জায়গায় কে আসতে পারেন, কদিন আগে এমন প্রশ্নের জবাব দিয়েও পড়েছিলেন সমালোচনায়। এদিন একই ধরনের এক প্রশ্নের জবাবে বললেন, ‘আমাদের অনেক মেধাবী খেলোয়াড় আছে, অনেকে আছে, যারা এই মুহূর্তে তিন সংস্করণে জায়গা নিতে পারে। সব সময়ই পরিবর্তন হয়, সব সময়ই লোকে অবসর নেয়, কেউ ব্যর্থ হয়। অন্যদের সেখানে আসতে হয়।’
তা আসতে হয়, আসবেনও। তবে ওয়ার্নারের মতো কেউ আসবেন কি না, প্রশ্ন সেটিই। ডেভিড অ্যান্ড্রু ওয়ার্নার যে আর দশজন অস্ট্রেলিয়ান ব্যাটসম্যানের চেয়ে একটু আলাদাই ছিলেন।"
2024-01-02 08:49:32,কর্তৃপক্ষের চোখ কি খোলা আছে,"খালের দেড় কিলোমিটারে ২৪ সেতু’ প্রথম আলোর এই খবর পড়লে মনে প্রশ্ন জাগতে পারে, কর্তৃপক্ষ জিনিসটা কী? তাদের চোখ কি আদৌ খোলা আছে? কারণ, এই ২৪ সেতুর ১৫টি নির্মাণ করেছে দুর্যোগ ব্যবস্থাপনা অধিদপ্তর ও স্থানীয় সরকার প্রকৌশল বিভাগ (এলজিইডি)।
তা ছাড়া খালের ওপর শতাধিক ব্যবসাপ্রতিষ্ঠান, পাকা দালান নির্মাণে পৌরসভা কর্তৃপক্ষের সায় আছে বলেও জানিয়েছেন কেউ কেউ। আর ভোলা সদর উপজেলার সহকারী কমিশনার (ভূমি) মো. আলী সূজা বলছেন, খাল দখল সম্পূর্ণভাবে বেআইনি। ব্যক্তিগতভাবে খালের ওপর সেতু নির্মাণ পরিবেশসম্মত নয়। শিগগিরই তাঁরা দখলকারীদের উচ্ছেদে নামবেন।
কে কাকে উচ্ছেদ করে, সেটাই এখন দেখার বিষয়। কিন্তু এই রেষারেষিতে পড়ে এই মুহূর্তে সবচেয়ে বেশি ভোগান্তিতে পড়েছেন কৃষকেরা। বাঁধের কারণে খালের পানি শুকিয়ে গেছে। এ কারণে জুলেখার বিল, সুন্দরখালী, চৌদ্দগড়, শুদ্রকান্দি ও চাঁচড়া বিল এলাকায় বোরোচাষিরা বীজতলায় পানি দিতে পারছেন না। তাঁদের ক্ষতির দায় কে নেবে? দুর্যোগ ব্যবস্থাপনা অধিদপ্তর ও স্থানীয় সরকার প্রকৌশল বিভাগ (এলজিইডি), প্রশাসন, নাকি পৌরসভা?
ভোলায় প্রথম আলোর সাংবাদিক ক্ষতিগ্রস্ত অঞ্চল ঘুরে এসেছেন। তিনি দেখেছেন, পরানগঞ্জ-ভোলা-চরফ্যাশন আন্তমহাসড়ক প্রশস্ত করার কাজ চলছে। সেখানেও শ্রমিকেরা তিনটি জায়গায় বাঁধ দিয়েছেন। খালের পানি শুকিয়ে যাওয়ায় এর কিছু অংশ একরকম ভাগাড়ে পরিণত হয়েছে।
আর কিছু অংশে এলাকাবাসী সেতু বানিয়েছেন, কাঁচা-পাকা ঘর তুলেছেন। খালের ধার ঘেঁষে যে গাছপালা ছিল, সেগুলো কেটে ফেলা হয়েছে। মাটি ফেলে কোথাও কোথাও ভরাটও করা হয়েছে। এতে খালের প্রস্থ কমে যাচ্ছে। ভোলা সড়ক বিভাগের নির্বাহী প্রকৌশলী নাজমুল ইসলাম বলেছেন, বাপ্তা খালের তীরে তাঁরা গাইড ওয়াল বা সড়ক সুরক্ষা বাঁধ নির্মাণ করেছেন। এই বাঁধ দখল করে স্থানীয় লোকজন ব্যবসাপ্রতিষ্ঠান ও সেতু নির্মাণ করছেন। দখলমুক্ত করার জন্য তিনি থানায় লিখিত অভিযোগ দিয়েছেন।
প্রশ্ন হচ্ছে, প্রশাসন যে বলল শিগগিরই তারা খাল উচ্ছেদে নামবে, সেই ‘শিগগিরই’টা কবে? আর নির্বাহী প্রকৌশলী থানায় অভিযোগ দেওয়ার পর পুলিশই-বা কী করল?
গেল সপ্তাহে আমরা নাটোরের চলনবিলের সংযোগ খালে বাঁধ দেওয়ার খবর পেয়েছিলাম। ক্ষমতাসীনদের প্রশ্রয়ে বাঁধ দিয়ে অন্যায়ভাবে জেলে আর কৃষকদের ইজারা দেওয়া হচ্ছিল; অর্থাৎ উত্তরে যান বা দক্ষিণ, আমাদের নদীনালা-খাল-বিল নিয়ে একই রকম স্বেচ্ছাচারিতা আর অবহেলা দেখা যাবে।
অথচ খালসহ প্রাকৃতিক পরিবেশ রক্ষায় সর্বোচ্চ আদালত কিছু দিন পরপরই সরকারকে নির্দেশ দিচ্ছেন। ২০১৪ সালে হাইকোর্ট দেশের সব খাল, খেলার মাঠ ও পার্ক রক্ষায় প্রয়োজনীয় নির্দেশনা জারি করতে চার সচিবসহ পাঁচজনের প্রতি নির্দেশ দিয়েছিলেন। তা সরকারের নির্বাহী বিভাগ কি ধরেই নিয়েছে যে তাদের এককালীন নির্দেশই যথেষ্ট?"
2024-01-02 08:46:22,ঢাকা আজও বায়ুদূষণের শীর্ষে,"টানা দ্বিতীয় দিনের মতো বিশ্বের বড় বড় শহরগুলোর মধ্যে বায়ুদূষণে শীর্ষে থাকল ঢাকা। আজ মঙ্গলবার সকাল সোয়া ৮টার দিকে বিশ্বের ১০৯ শহরের মধ্যে আইকিউএয়ারের বাতাসের মানসূচকে ঢাকার স্কোর ছিল ২৬৪।
এ স্কোরকে খুব অস্বাস্থ্যকর বলে ধরা হয়। গতকাল সোমবার খ্রিষ্টীয় নতুন বছর ২০২৪ সালের প্রথম দিনে দূষণে শীর্ষ অবস্থান নিয়ে ঢাকার স্কোর ছিল ২৪৬। এ স্কোরও খুব অস্বাস্থ্যকর হিসেবে বিবেচিত হয়।
আজ বিশ্বে বায়ুদূষণে দ্বিতীয় ও তৃতীয় স্থানে আছে ভারতেরই দুই শহর কলকাতা ও দিল্লি। এ দুই শহরের স্কোর যথাক্রমে ২৫০ ও ২০৬।
বায়ুদূষণের এ পরিস্থিতি নিয়মিত তুলে ধরে সুইজারল্যান্ডভিত্তিক প্রতিষ্ঠান আইকিউএয়ার। বাতাসের মান নিয়ে তৈরি করা এই লাইভ বা তাৎক্ষণিক একিউআই সূচক একটি নির্দিষ্ট শহরের বাতাস কতটা নির্মল বা দূষিত, সে সম্পর্কে মানুষকে তথ্য দেয় ও সতর্ক করে।
আইকিউএয়ারের দেওয়া আজকের তালিকায় বলা হয়েছে, ঢাকার বাতাসে অতিক্ষুদ্র বস্তুকণাই (পিএম ২.৫) দূষণের প্রধান উৎস। আজ ঢাকার বাতাসে যতটা এই বস্তুকণা আছে, তা বিশ্ব স্বাস্থ্য সংস্থার (ডব্লিউএইচও) মানদণ্ডের চেয়ে ৪১ গুণের বেশি। বাতাসের এ অবস্থা থাকায় সবার জন্য পরামর্শ, আজ বাইরে বের হলে মাস্ক ব্যবহার করতে হবে।
বায়ুদূষণ বেশি হলে সবচেয়ে ঝুঁকিতে থাকেন সংবেদনশীল গোষ্ঠীর ব্যক্তিরা। তাঁদের মধ্যে আছেন বয়স্ক, শিশু, অন্তঃসত্ত্বা ও জটিল রোগে ভোগা ব্যক্তিরা। তাঁদের বিষয়ে বিশেষ যত্নবান হওয়া দরকার বলে পরামর্শ বিশেষজ্ঞদের। আইকিউএয়ারের মানদণ্ড অনুযায়ী, স্কোর ৫১ থেকে ১০০ হলে তাকে ‘মাঝারি’ বা ‘গ্রহণযোগ্য’ মানের বায়ু হিসেবে বিবেচনা করা হয়। ১০১ থেকে ১৫০ স্কোরকে ‘সংবেদনশীল গোষ্ঠীর জন্য অস্বাস্থ্যকর’ ধরা হয়।"
2024-01-02 08:44:01,সকালেই পড়ুন আলোচিত ৫ খবর,"নোবেলজয়ী অর্থনীতিবিদ ড. মুহাম্মদ ইউনূস বলেছেন, ‘যে দোষ করিনি, সেই দোষে শাস্তি পেলাম। এই দুঃখটা মনে রয়ে গেল।’ শ্রম আইন লঙ্ঘনের মামলায় ৬ মাসের কারাদণ্ড ও ৩০ হাজার টাকা জরিমানার রায় ঘোষণার পর ড. ইউনূস সাংবাদিকদের এ কথা বলেন। বিস্তারিত পড়ুন...
নির্বাচনকে ঘিরে সাম্প্রতিক ঘটনাপ্রবাহে স্পষ্ট হয়েছে যে ‘বিশ্বাসযোগ্যতার মোড়কে’ আয়োজিত দ্বাদশ জাতীয় সংসদ নির্বাচন আরও প্রশ্নবিদ্ধ হতে চলেছে। আর সরকার ‘বাংলাদেশে বিশেষ এই নির্বাচন কার্যক্রম’ বাস্তবায়নে মরিয়া। বিস্তারিত পড়ুন...
অনিয়মের কারণে তারল্যসংকটে পড়া ৭ ব্যাংককে বিরল সুবিধায় ২২ হাজার কোটি টাকা ধার দিয়েছে বাংলাদেশ ব্যাংক। এসব ব্যাংক যাতে বিদায়ী ২০২৩ সালের শেষ কার্যদিবসে তারল্যসংকটের প্রকৃত চিত্রের পরিবর্তে তুলনামূলক ভালো চিত্র দেখানোর সুযোগ পায়, সে জন্য তাদের এমন সুবিধা দেওয়া হয়েছে। বাংলাদেশ ব্যাংক ‘লেন্ডার অব দ্য লাস্ট রিসোর্ট’ হিসেবে এই ধার দিয়েছে। বিস্তারিত পড়ুন..."
2024-01-02 08:33:00,নিজের প্রথম পছন্দ পুলিশ ক্যাডারে প্রথম আইইউটির এম এম তারিক-উল্লাহ্,"৪৩তম বিসিএসে ক্যাডার পছন্দক্রম (ক্যাডার চয়েস) তালিকায় এম এম তারিক-উল্লাহ্‌র প্রথম পছন্দ ছিল পুলিশ ক্যাডার। এ বিসিএসের প্রকাশিত ফলে নিজের পছন্দ অনুযায়ী শুধু পুলিশ ক্যাডারই পাননি, এই ক্যাডারে প্রথমও হয়েছেন তিনি। এম এম তারিক-উল্লাহ্ বলেন, ‘যেহেতু আমার প্রথম পছন্দ ছিল পুলিশ ক্যাডার, তাই ফলের তালিকা খুলেই পুলিশ ক্যাডারে নিজের রোল খুঁজতে শুরু করি। প্রথমেই নিজের রোল দেখে অবিশ্বাস্য মনে হচ্ছিল। পাশের বন্ধুকেও মিলাতে বলে নিশ্চিত হই। আব্বুকে ফোন করে পুলিশে প্রথম হয়েছি এ কথা জানাতেও পারছিলাম না উত্তেজনায়।’
ইসলামিক ইউনিভার্সিটি অব টেকনোলজি (আইইউটি) থেকে ২০১৯ সালে স্নাতক পাসের পর বিসিএসের জন্য প্রস্তুতি নেওয়া শুরু করেন এম এম তারিক-উল্লাহ্। করোনাভাইরাসের কারণে বাড়িতে থেকে প্রস্তুতি নিয়েছেন।
এম এম তারিক-উল্লাহ্ বলেন, ‘প্রিলিমিনারি ও লিখিত পরীক্ষার প্রস্তুতির জন্য অনলাইন প্ল্যাটফর্ম ব্যবহার করেছি। বন্ধুদের পরামর্শে বই কিনেছি। কয়েকজন বন্ধু একসঙ্গে প্রস্তুতি নিয়েছি। প্রিলিমিনারির ক্ষেত্রে বারবার রিভিশন এবং লিখিতের জন্য লেখার মানোন্নয়নে গুরুত্ব দিয়েছি। প্রতিযোগিতামূলক প্ল্যাটফর্মে পরীক্ষা দিয়ে নিজের প্রস্তুতি যাচাই করেছি।’
মাগুরার সরকারি আর এস কে এইচ মডেল মাধ্যমিক স্কুল থেকে জিপিএ–৫ পেয়ে এসএসসি এবং নটরডেম কলেজ থেকে জিপিএ–৫ পেয়ে এইচএসসি পাস করেন এম এম তারিক-উল্লাহ্। এরপর ভর্তি হন ইসলামিক ইউনিভার্সিটি অব টেকনোলজিতে। আইইউটি থেকে ইলেকট্রিক্যাল অ্যান্ড ইলেকট্রনিকস ইঞ্জিনিয়ারিং বিষয়ে ৩.৫০ সিজিপিএ পেয়ে স্নাতক পাস করেন তিনি।
বিসিএসে আসার পেছনে কারণ হিসেবে এম এম তারিক-উল্লাহ্ বলেন, দেশে থেকে যাওয়ার প্রবল ইচ্ছা থেকেই বিসিএস পরীক্ষা দেওয়া। দেশের প্রথম শ্রেণির চাকরিতে বিসিএস থেকে সর্বোচ্চ নিয়োগ হয়। পরিবারের উৎসাহে বিসিএসকে প্রধান লক্ষ্য করেছি। এ ছাড়া এ চাকরিতে সেবার মাধ্যমে মানুষের কাছাকাছি থাকার সুযোগ রয়েছে।
৪৩তম বিসিএস পরীক্ষা এম এম তারিক-উল্লাহ্‌র দ্বিতীয় বিসিএস পরীক্ষা। এ বিসিএসে তাঁর প্রথম পছন্দ ছিল পুলিশ ক্যাডার, দ্বিতীয় প্রশাসন ক্যাডার এবং তৃতীয় শুল্ক ও আবগারি ক্যাডার।
এম এম তারিক-উল্লাহ্ প্রথম আলোকে বলেন, ‘প্রথম বিসিএস নানা জটিলতায় গুরুত্বসহকারে দিতে পারিনি। ৪৩তম বিসিএস আমার দ্বিতীয় বিসিএস, তবে এটাই ছিল প্রথম ভাইভা। ৪৫তম বিসিএসে প্রিলিমিনারিতে পাস করে লিখিত পরীক্ষার জন্য নির্বাচিত হয়েছি। তবে যেহেতু ইতিমধ্যে আমি আমার পছন্দের ক্যাডার পেয়েছি, তাই ৪৫তম বিসিএসের লিখিত পরীক্ষা দেওয়ার ইচ্ছা নেই।’
বিসিএসের তিনটি ধাপ প্রিলিমিনারি, লিখিত ও মৌখিক পরীক্ষা। এ তিনটি ধাপের মধ্যে এম এম তারিক-উল্লাহ্‌র কাছে প্রিলিমিনারি ও মৌখিক পরীক্ষা বেশি কঠিন মনে হয়েছে। তিনি বলেন, প্রিলিমিনারি ও ভাইভা কঠিন। কারণ, এই দুই ধাপে কম সময়ে অনেক বেশি পার্থক্য গড়ে দেয়। লিখিত পরীক্ষায় ৯০০ নম্বর থাকে, তাই কোনো একটি বিষয়ে খারাপ করলে অন্য বিষয় দিয়ে রিকভার করা যায়।
নতুন যেসব প্রার্থী বিসিএসের জন্য প্রস্তুতি নিচ্ছেন, তাঁদের উদ্দেশে এম এম তারিক-উল্লাহ্ বলেন, উন্মাদনা নয়, ধারাবাহিকতা রক্ষা করে প্রস্তুতি নিতে হবে। ক্যাডার সার্ভিসে আসার ইচ্ছাটা জাগিয়ে রাখতে হবে। প্রতিযোগিতায় নিজের অবস্থানের সঠিক মূল্যায়ন করা শিখতে হবে। সে অনুযায়ী ধৈর্য ও পরিশ্রমের সঙ্গে নিজেকে এগিয়ে নিতে হবে, আত্মবিশ্বাস থাকতে হবে।
এম এম তারিক-উল্লাহ্ বলেন, ক্যাডার সার্ভিসে গেলেও উচ্চশিক্ষা অর্জনের ইচ্ছা আছে। দেশ ও মানুষের জন্য কিছু করতে পারলে নিজেকে ভাগ্যবান মনে করব।"
2024-01-02 08:15:00,বিগ বেন ঘণ্টাধ্বনি সরাসরি সম্প্রচারের শততম বার্ষিকী,"লন্ডনের একটি ঐতিহ্যবাহী স্থাপনা বিগ বেন। ব্রিটিশ পার্লামেন্ট চত্বরে অবস্থান বিশাল এ ঘড়ির। প্রতিবছর ইংরেজি নতুন বছরের প্রথম প্রহরে বেজে ওঠে বিগ বেনের ঘণ্টাধ্বনি। রেডিওতে সেই ঘণ্টাধ্বনি সম্প্রচার করা হয়। গত ৩১ ডিসেম্বর বিগ বেনের ঘণ্টাধ্বনি সম্প্রচারের শতবর্ষ পূরণ হলো।
ব্রিটিশ পার্লামেন্ট চত্বরের উত্তর অংশের একটি ভবনের নাম এলিজাবেথ টাওয়ার। প্রায় ৯৬ মিটার উঁচু এ ভবনে থাকা ১৪ টন ওজনের বিগ বেনের ঘণ্টাধ্বনি প্রথম শোনা যায় ১৮৫৯ সালে।
১৯২৩ সালের ৩১ ডিসেম্বরের ঘটনা। পার্লামেন্ট ভবনের ছাদে ওঠেন ব্রিটিশ সম্প্রচারমাধ্যম বিবিসির প্রকৌশলী এ জি ড্রাইল্যান্ড। নতুন বছরের প্রথম প্রহরে প্রথমবারের মতো বিগ বেনের ঘণ্টাধ্বনি ধারণ করেন তিনি, সে দিনই প্রথমবার তা বিবিসি রেডিওতে সরাসরি সম্প্রচার করা হয়। এর মাধ্যমে প্রতিবার নতুন বছরের প্রথম প্রহরে বিগ বেনের ঘণ্টাধ্বনি প্রচার প্রথা হয়ে দাঁড়িয়েছে।
এখন প্রতিদিন দুবার বিবিসি রেডিওতে বিগ বেনের ঘণ্টাধ্বনি সম্প্রচার করা হয়। একবার সন্ধ্যা ছয়টায়। এরপর মধ্যরাতে। তবে রোববার রাত ১০টার সংবাদের শুরুতে ঘণ্টাধ্বনি সম্প্রচারিত হয়।
নতুন বছর ছাড়া বিশেষ বিশেষ উপলক্ষে বেজে ওঠে বিগ বেনের ঘণ্টাধ্বনি। যেমন ২০২১ সালে ইউরোপীয় ইউনিয়ন (২০২১) থেকে যুক্তরাজ্যের বেরিয়ে যাওয়া উপলক্ষে বেজেছিল। এ ছাড়া গত বছর ব্রিটেনের রানি দ্বিতীয় এলিজাবেথের রাষ্ট্রীয় শেষকৃত্যের সময় বেজে ওঠে বিগ বেন।
তবে ২০১২ সাল পর্যন্ত বিগ বেনের নাম ছিল ক্লক টাওয়ার। এ বছর রানি দ্বিতীয় এলিজাবেথের রাজ্যাভিষেকের হীরকজয়ন্তী (৬০ বছর) উপলক্ষে ক্লক টাওয়ারের নাম বদলে করা হয় বিগ বেন।"
2024-01-02 08:04:27,গাজায় বছরজুড়ে হামলা চলবে,"ফিলিস্তিনের স্বাধীনতাকামী সংগঠন হামাসের বিরুদ্ধে গাজায় চলতি বছরের পুরোটা সময় যুদ্ধ চালিয়ে যাওয়ার হুঁশিয়ারি দিয়েছে ইসরায়েল। গত বছরের অক্টোবর থেকে ইসরায়েলের অনবরত হামলায় অবরুদ্ধ এ উপত্যকায় ইতিমধ্যে প্রায় ২২ হাজার মানুষ নিহত হয়েছেন। ইংরেজি বর্ষবরণের শুরুতেও পাল্টাপাল্টি হামলার ঘটনা ঘটেছে।
নববর্ষের বার্তায় ইসরায়েলি সামরিক বাহিনীর মুখপাত্র দানিয়েল হাগারি বলেন, সামনের ‘দীর্ঘমেয়াদি লড়াইয়ের’ প্রস্তুতির অংশ হিসেবে তিন লাখ রিজার্ভ সেনার কিছু সংখ্যক যুদ্ধ থেকে সাময়িক বিরতি পাবেন।
হাগারি বলেন, সেনাবাহিনীকে ‘আগাম পরিকল্পনা করতে হবে, বুঝতে হবে যে, বছরজুড়ে অতিরিক্ত কাজ এবং যুদ্ধের জন্য আমাদের প্রয়োজন হবে।’
এদিকে গতকাল সোমবার গাজার স্বাস্থ্য মন্ত্রণালয় জানিয়েছে, সর্বশেষ ২৪ ঘণ্টায় ইসরায়েলি হামলায় কমপক্ষে ১৫৬ জন নিহত হয়েছেন। এ নিয়ে গত ৭ অক্টোবর থেকে ইসরায়েলি হামলায় গাজায় ২১ হাজার ৯৭৮ জন ফিলিস্তিনি নিহত হয়েছেন। আহত হয়েছেন ৫৭ হাজার ৬৯৭ জন। এ ছাড়া নিখোঁজ রয়েছেন ৭ হাজারের মতো। ধারণা করা হচ্ছে, ইসরায়েলি হামলায় ধ্বংস হওয়া বাড়িঘরের ধ্বংসস্তূপের নিচে তারা আটকা পড়ে আছেন।
হামাসের সামরিক শাখা কাসাম ব্রিগেডস সামাজিক যোগাযোগমাধ্যমে একটি ভিডিও প্রকাশ করেছে। ওই ভিডিওতে ইসরায়েলে হামলার দায় স্বীকার করেছে তারা। তারা আরও বলেছে, বেসামরিক লোকজনের ওপর ইসরায়েল যে হত্যাযজ্ঞ চালাচ্ছে, তার বদলা নিতে এম ৯০ রকেট ব্যবহার করে এ হামলা চালানো হয়েছে।
ইসরায়েলি হামলায় গাজার ২৩ লাখ বাসিন্দার ৮৫ শতাংশই বাস্তুচ্যুত হয়েছেন। তাঁদের একজন ২০ বছর বয়সী হামদান আবু আরব। তাঁর আশা, ২০২৪ সাল তুলনামূলক ভালো যাবে।
স্মৃতিচারণা করে হামদান বলেন, ‘আমরা সাধারণত বছরের শেষ দিন বাইরে ঘুরতে বের হতাম এবং আনন্দ-উল্লাস করতাম। কিন্তু এবারের নববর্ষের প্রাক্কালে এখানে কেবলই ক্ষেপণাস্ত্র আর মানুষের দেহাবশেষ।’
গাজা থেকে ইসরায়েলের কিছু রিজার্ভ সেনা সরিয়ে নেওয়া যুদ্ধের নতুন ধাপের অংশ বলে মনে করা হচ্ছে। গতকাল দেশটির কর্মকর্তারা বলেন, সামরিক বাহিনী এই মাসে গাজার অভ্যন্তরে সেনা সংখ্যা কমিয়ে আনবে। কয়েক মাস দীর্ঘ যুদ্ধের নতুন ধাপ শুরু করা হবে। এতে স্থানীয়ভাবে আরও সুনির্দিষ্ট ‘নির্মূল’ অভিযান চালানো হবে।
ইসরায়েলি কর্মকর্তারা বলছেন, সেনা কমিয়ে আনার ফলে রিজার্ভ সেনাদের কিছু অংশ বেসামরিক জীবনে ফিরতে পারবেন। এতে এতে ইসরায়েলের যুদ্ধবিধ্বস্ত অর্থনীতি স্বাভাবিক ধারায় ফিরবে। এ ছাড়া উত্তরে লেবানন সীমান্তে হিজবুল্লাহর সঙ্গে সংঘাত বিস্তৃত হলে গাজা থেকে সরিয়ে আনা সেনাদের সেখানে মোতায়েন করা হবে।
কয়েক দিন ধরে লেবানন সীমান্ত ইসরায়েলি বাহিনী ও হিজবুল্লাহ যোদ্ধাদের মধ্যে পাল্টাপাল্টি হামলা বেড়েছে। ইসরায়েল হুঁশিয়ারি উচ্চারণ করে বলেছে, হিজবুল্লাহ যোদ্ধারা পিছু না হটলে লেবাননে পুরোদমে যুদ্ধ আসন্ন।
গাজা যুদ্ধের জন্য তিন লাখ রিজার্ভ সেনা তলব করে ইসরায়েল সরকার। এটি দেশটির শ্রমশক্তির ১০ থেকে ১৫ শতাংশ। তবে অনেককে তাৎক্ষণিক দায়িত্ব থেকে ছাড়পত্র দেওয়া হয়। অবশ্য সরকারি সূত্রগুলো বলছে, এখনো দুই থেকে আড়াই লাখ রিজার্ভ সেনা দায়িত্ব পালন করছেন। তাঁরা চাকরি এবং বিশ্ববিদ্যালয়ে পড়াশোনায় অনুপস্থিত।
অক্টোবরের শেষ দিকে গাজায় স্থল অভিযান শুরু করে ইসরায়েলি বাহিনী। সেখানে হামাসসহ গাজার স্বাধীনতাকামী সংগঠনগুলোর যোদ্ধাদের প্রতিরোধের মুখে পড়ে তারা। স্থল অভিযানে ১৭২ জন ইসরায়েলি সেনা নিহত হন। তবে তাঁদের মধ্যে ২৯ জনই নিজেদের বাহিনীর হামলায় নিহত হয়েছেন বলে ইসরায়েল স্বীকার করেছে।"
2024-01-02 08:03:44,সোফা যখন গাড়ি,"সোফা। সাধারণত মানুষ বসার ঘরেই এই আসবাব রাখেন। নরম সোফায় বসে গল্প করতে করতে অনেকে অনেক সময় শুয়ে পড়েন। অনেকে সেখানে শুয়ে গল্পের বই পড়েন আবার অনেকে ঘুমটাও সেরে নেন। অনেকের মনে ইচ্ছা জাগে, আহা! গাড়ির আসন যদি বাড়ির সোফার মতো হতো!
সেই ভাবনা থেকেই কি না, অবশ্য জানা যায়নি; সেই সোফাকেই গাড়ি বানিয়ে দিব্যি রাস্তায় ঘুরে বেড়াচ্ছেন দুই ব্যক্তি। এমন একটি ভিডিও ভারতের শিল্পপতি মাহিন্দ্রা গ্রুপের চেয়ারম্যান আনন্দ মাহিন্দ্রা সামাজিক যোগাযোগমাধ্যমে পোস্ট করেছেন।
মাহিন্দ্রা গ্রুপের চেয়ারম্যান আনন্দর এক্সে (সাবেক টুইটার) অনুসারী ১ কোটি ৯ লাখ। তিনি নিয়মিত মজার, অনুপ্রেরণাদায়ক এবং চলমান নানা ঘটনা এক্সে দিয়ে থাকেন। সম্প্রতি তিনি এই দুই ব্যক্তির সোফা গাড়িতে চড়ার ভিডিও তাঁর অ্যাকাউন্টে পোস্ট করেন।
তিন বছরের পুরোনো ভিডিওটিতে দেখা গেছে, গতানুগতিক সোফাকে অসাধারণভাবে ‘সোফা গাড়ি’-তে রূপান্তর করা হয়েছে।
ভিডিওটি শেয়ার করে আনন্দ মাহিন্দ্রা লিখেছেন, এটি একটি মজার প্রকল্প। তবে হ্যাঁ, এই গাড়ি তৈরির পেছনে যে আগ্রহ ও প্রকৌশলচেষ্টার দিকে একটু তাকান। যদি একটি দেশকে মোটরগাড়িশি‍ল্পে বড় হতে হয়, তাহলে এমন ‘গ্যারেজ’ উদ্ভাবন দরকার।
১ মিনিট ৪৫ সেকেন্ডের সেই ভিডিওতে দুই তরুণ অনলাইন স্টোর থেকে সোফা কেনা থেকে শুরু করে এর সঙ্গে মোটর, চাকা যুক্ত করাসহ পুরো সোফা গাড়ি তৈরির প্রক্রিয়াটি দেখান।
গাড়িটি কীভাবে কাজ করে, সে সম্পর্কে জানা যায়। সেটার স্টিয়ারিং এমনভাবে তৈরি করা হয়েছে, যাতে স্টিয়ারিং লিভার ডানে-বাঁয়ে ঘোরানো যায়। স্টিয়ারিং লিভারের সঙ্গে ব্রেক করার ব্যবস্থাও জুড়ে দেওয়া হয়েছে।
আনন্দ মাহিন্দ্রার মতো সামাজিক যোগাযোগমাধ্যম ব্যবহারকারী অনেকেই এ উদ্ভাবনের প্রশংসা করেছেন। একজন লিখেছেন, ‘এ জন্য অর্থের প্রয়োজন। আমি মনে করি, আপনার মতো শিল্পপতিদের এ জন্য একটি তহবিল গঠন করা উচিত। যেখান থেকে এমন উদ্ভাবনী কাজে অর্থ ব্যবহার করা যায়। বেশির ভাগ প্রতিষ্ঠান বলে থাকে, তারা অনেক করছে। কিন্তু সত্যি বলতে কি, এ ক্ষেত্রে কেউই তেমন কিছু করছে না।’"
2024-01-02 08:48:36,"আমেরিকার প্রেসিডেন্ট কে হলো, তাতে আমাদের কী","খুব সাজানো-গোছানো। বলা যায়, কোরিওগ্রাফ করা দৃশ্য ছিল সেটি। সেই দৃশ্যের দুই প্রধান পাত্র-পাত্রী ছিলেন মার্কিন প্রেসিডেন্ট জো বাইডেন ও ফার্স্ট লেডি জিল বাইডেন।
জনপ্রিয় তারকাদের ভঙ্গিমায় তাঁরা একটি কালো পর্দার ওপাশ থেকে আবির্ভূত হলেন। বেশ বড় একটা ক্রিসমাস ট্রির নিচে রাখা দুটি লাল চেয়ারে এসে দুজন বসলেন। ফার্স্ট লেডি জিল বাইডেন একটি কবিতার বই নিয়ে সেখান থেকে দ্য নাইট বিফোর ক্রিসমাস কবিতাটি পড়ে শোনালেন।
গত ২২ ডিসেম্বর ওয়াশিংটন ডিসির চিলড্রেনস ন্যাশনাল হসপিটালে এই আয়োজন করা হয়েছিল। বাইডেন দম্পতির সামনে বসা দর্শক শ্রোতাদের মধ্যে হাসপাতালটিতে ভর্তি হওয়া শিশুরা উপস্থিত ছিল। সেখানে সেই অসুস্থ শিশুদের অভিভাবকেরাও হাজির ছিলেন।
বড়দিন কেন্দ্র করে শুরু হওয়া উৎসব মৌসুমে একাত্মতা জানানোর অংশ হিসেবে এই আয়োজন ছিল।
ফার্স্ট লেডির কবিতা পাঠ এবং প্রেসিডেন্টের বক্তব্য শুনে উপস্থিত কচিকাঁচা শিশুরা হর্ষধ্বনি করল। হাততালি দিলেন অভিভাবকেরাও। প্রেসিডেন্ট বাইডেন বললেন, ‘আপনাদের এখানে আমাদের আসতে সুযোগ দেওয়ায় আপনাদের অনেক ধন্যবাদ।’
আজ থেকে ৭৫ বছর আগে তৎকালীন ফার্স্ট লেডি বেস ট্রুম্যান বাৎসরিক শিশু হাসপাতাল পরিদর্শনের যে সূচনা করেছিলেন, সেটিই আজ এত দিনে রেওয়াজে পরিণত হয়েছে। সেই রেওয়াজ অনুযায়ী, প্রতিবছর বড়দিনের আগে মার্কিন ফার্স্ট লেডি শিশু হাসপাতালে এসে অসুস্থ শিশুদের সঙ্গে সময় কাটান।
গত ৭৫ বছরে কোনো ফার্স্ট লেডির এ ধরনের শিশু হাসপাতাল পরিদর্শনের সময় প্রেসিডেন্ট সঙ্গে থাকেননি। রেওয়াজে নতুনত্ব এনে ২০২২ সাল থেকে ফার্স্ট লেডির সঙ্গে প্রেসিডেন্ট জো বাইডেনও থাকছেন।
ফার্স্ট লেডি জিল যখন কবিতার বইটি উঁচু করে ধরে কবিতা পড়ছিলেন, তখন বাইডেনকে তাঁর দিকে তাকিয়ে শুকনো হাসি হাসতে দেখা গেছে।
ফার্স্ট লেডির কবিতা পাঠ শেষ হলে বাইডেন হাসপাতালের কর্মীদের ধন্যবাদ জানিয়ে বললেন, ‘আপনারা যে আয়োজন করেছেন, তা খুবই বিশেষ কিছু।’ এরপর তিনি বাণী দিলেন, ‘যেখানেই জীবন, সেখানেই আশা বেঁচে থাকে।’ তিনি অসুস্থ শিশুদের উপদেশ দিলেন, তারা যেন সুস্থ হয়ে ঘরে ফেরার পর ছুটির দিনগুলো ঘরে না কাটিয়ে হাসপাতালে থাকা অসুস্থ বন্ধুকে দেখতে যায়।
বাইডেনের কথা শুনে একজন হাসপাতাল কর্মী বললেন, প্রেসিডেন্টের এই হাসপাতাল পরিদর্শন ও শিশুদের সময় কাটানো সব শিশু আর তাদের পরিবারের জন্য আনন্দ বয়ে আনে।
প্রতিক্রিয়ায় বাইডেন বললেন, ‘ঈশ্বর আপনাদের সবার মঙ্গল করুন।’
তাঁদের এই পরিদর্শন পর্বের ব্যাপ্তি ছিল ১০ মিনিটের কম। তবে অনুষ্ঠানের সময় যত সংক্ষিপ্তই হোক, আমার ধারণা এর মধ্যেই বাইডেন নিজেকে একজন অত্যন্ত শিশুবৎসল, সহৃদয় ও উদার মানুষ হিসেবে তুলে ধরার চেষ্টা করেছেন। শিশুদের জন্য তাঁর হৃদয় যে কাঁদে, তা তিনি তাঁর বক্তব্য ও অভিব্যক্তি দিয়ে প্রকাশ করার চেষ্টা করেছেন।
কিন্তু টেলিভিশনের পর্দায় যখন এই সাজানো-গোছানো অনুষ্ঠান দেখছিলাম, তখন মনে হচ্ছিল বাইডেনের কাছে সব শিশু আসলে এক নয়। তাঁর কাছে কোনো শিশুর জীবনের তুলনায় কোনো শিশুর জীবনের দাম অনেক বেশি।
ফিলিস্তিনে যে হাজার হাজার শিশুকে হত্যা করা হলো, তা ঠেকাতে বাইডেন তাঁর হাতে থাকা ক্ষমতা ও প্রভাব ব্যবহার তো করলেনই না, উল্টো এসব শিশু হত্যায় সেই ক্ষমতা ও প্রভাব ব্যবহৃত হচ্ছে।
অধিকৃত ফিলিস্তিনি শিশুদের কাছে তিনি আনন্দের ফেরিওয়ালা হতে পারেননি। উল্টো একটি অবরুদ্ধ ভূমির অসহায় মানুষের দোজখখানার তিনি অন্যতম সহপ্রতিষ্ঠাতার ভূমিকা নিয়েছেন।
পশ্চিম তীর ও গাজা থেকে প্রাণের অস্তিত্ব ঠান্ডা মাথায় বিনাশ করার সর্বাত্মক চেষ্টায় প্রধান ইন্ধনদাতা হিসেবে তিনি কাজ করে যাচ্ছেন। ‘যেখানে জীবন, সেখানেই আশা বেঁচে থাকে’, এই দার্শনিক বাণী যে তাঁর সস্তা বুলি, তা ইতিমধ্যে সবার কাছে পরিষ্কার হয়েছে।
বাইডেনের এই লোকদেখানো নাটক আরও অশ্লীল হয়ে উঠেছে তখন, যখন হাসপাতালটি পরিদর্শনের সময় শিশুদের চিকিৎসা দেওয়া ও পরিচর্যা করা নার্সদের তিনি সেবাধর্ম পালনের জন্য প্রশংসা করছিলেন। কারণ, ঠিক সেই সময়ে আমেরিকার প্রক্সি শক্তি ইসরায়েল গাজার হাসপাতালগুলোতে নির্বিচার বোমা ফেলছিল। শিশু ও নারীদের চিকিৎসা দেওয়া চিকিৎসক ও নার্সদের হাসপাতাল থেকে তুলে নিয়ে হত্যা করা হচ্ছিল।
বোমায় ছিন্নভিন্ন শিশুর দেহ কাফনে পেঁচিয়ে কবর দিতে যাওয়া ফিলিস্তিনি বাবা-মায়ের আকাশ ফাটানো চিৎকারও বাইডেনকে এ ধরনের অনুষ্ঠানে গিয়ে ফটোসেশন করতে নিরুৎসাহিত করেনি।
বাইডেনের মতো একজন শিক্ষিত ও সজ্জন লোক যদি ডোনাল্ড ট্রাম্পের মতো একজন মূর্খ ও একগুঁয়ে উন্মত্ত লোকের বিকল্প হতে না পারেন, তাহলে বাইডেনকে সম্মানজনক ও শিক্ষিত মানুষ হিসেবে প্রশংসা করে আমি ইতিপূর্বে যত কলাম লিখেছি, তা মুছে ফেলতে চাই।
যে উদার ও শিক্ষিত আমেরিকান নাগরিকেরা আগামী নভেম্বরে ট্রাম্পের চেয়ে বেশি উন্মত্ত ও অমানবিক নেতার নেতৃত্বাধীন আরও চারটি বছর আমাদের উপহার দিতে চান, তাঁদের প্রশংসা করে লেখা আমার অন্যান্য কলামও আমি মুছে ফেলতে চাই। কারণ এখন আমার মনে হচ্ছে, হোয়াইট হাউসের জন্য ট্রাম্পই আসলে মানানসই নেতা।
আল-জাজিরা থেকে নেওয়া ইংরেজি থেকে সংক্ষিপ্তাকারে অনূদিত
অ্যান্ড্রু মিত্রোভিকা আল-জাজিরার জ্যেষ্ঠ কলাম লেখক"
2024-01-02 08:00:00,গুগল ম্যাপসে নিজের অবস্থানের তথ্য অন্যকে জানাবেন যেভাবে,"চলাচলের সময় নিরাপত্তাসহ নানা প্রয়োজনে পরিচিত বা প্রিয়জনকে নিজের অবস্থানের তথ্য (লাইভ লোকেশন) জানানোর প্রয়োজন হয়। এমনকি সন্তানের অবস্থান জানতেও অভিভাবকেরা গুগল ম্যাপসের এই ‘লাইভ লোকেশন’ সুবিধা ব্যবহার করেন।
সাধারণত গুগল ম্যাপসে পথের দিকনির্দেশনা দেখার পাশাপাশি নিজের ভৌগোলিক অবস্থান পরিচিত ব্যক্তিদের সঙ্গে সহজেই শেয়ার করা যায়। দেখে নেওয়া যাক, কীভাবে গুগল ম্যাপসের লাইভ লোকেশন সুবিধা ব্যবহার করে নিজের অবস্থানের তথ্য অন্যকে জানানো যায়।
প্রথমে স্মার্টফোনে থাকা গুগল ম্যাপস অ্যাপে যেতে হবে। গুগল ম্যাপসের ফিডে ওপরে ডানদিকে প্রদর্শিত প্রোফাইল আইকন চাপতে হবে। এরপর সেখানে দেখানো অপশন থেকে লোকেশন শেয়ারিংয়ের ক্লিক করুন। এরপরের পেজের নিচে থাকা শেয়ার লোকেশনে ট্যাপ করতে হবে। সেখানে লেকেশন জানানোর কাঙ্ক্ষিত সময় নির্ধারণ করতে হবে। ১ ঘণ্টা থেকে শুরু করে ২৪ ঘণ্টা সময় নির্ধারণ ছাড়া পরবর্তী সময়ে বন্ধ না করা পর্যন্ত এ অবস্থানের তথ্য জানানো যাবে।
সময় নির্ধারণ করার পর নিচে থাকা অপশন থেকে বিভিন্ন ব্যক্তির ই–মেইল ঠিকানা দেখা যাবে। কাঙ্ক্ষিত ব্যক্তির ই–মেইল ঠিকানা নির্বাচন করতে হবে। এরপর শেয়ার অপশনে ট্যাপ করতে হবে।
এ ছাড়া প্রদর্শিত ই–মেইল ঠিকানায় কাঙ্ক্ষিত ব্যক্তির ই–মেইল না থাকলে তিনটি ডট মেনুতে ট্যাপ করে সার্চ বক্সে তাঁর ই–মেইল ঠিকানা লিখে সেন্ড অপশনে ট্যাপ করতে হবে। পাশাপাশি নিচে থাকা জিমেইল আইকনে ট্যাপ করে শেয়ার অপশনে ট্যাপ করে শেয়ার লিংকটি কাঙ্ক্ষিত ব্যক্তির সঙ্গে শেয়ার করতে হবে। এরপর যাঁর সঙ্গে লোকেশন শেয়ার করা হয়েছে, তিনি লাইভ লোকেশন দেখার পাশাপাশি যন্ত্রে চার্জের পরিমাণও দেখতে পারবেন। এরপর স্টপ অপশনের মাধ্যমে লোকেশন শেয়ার বন্ধ করা যাবে।
সূত্র: গ্যাজেটস নাউ ডটকম"
2024-01-02 08:00:00,"নাটক, সিনেমা, কনসার্ট, রেকর্ডিংয়ে মুখর দিন","‘আমরা যদি বিশ্বাস করি, তবেই আগামীকাল আরও উজ্জ্বল হতে পারে!’ সামাজিক যোগাযোগমাধ্যমে নতুন তিনটি ছবি দিয়ে মন্তব্যটি করেন জনপ্রিয় অভিনেত্রী নুসরাত ইমরোজ তিশা। নতুন বছরের শুরুতে আরও অনেক তারকা নেট-দুনিয়ায় নতুন ছবি দিয়ে ভক্তদের সঙ্গে নতুন বছরের আনন্দ উদ্‌যাপন করেছেন। সোমবার নগরের সাংস্কৃতিক অঙ্গনও মুখর ছিল নানা আয়োজনে। শিল্পকলা একাডেমিতে নাটক দেখার পাশাপাশি ছিল সিনেমা দেখার আনন্দ। এফডিসিতে জমেছিল আড্ডা। রাজধানীর বনানী, নিকেতন ও বসুন্ধরা আবাসিক এলাকার স্টুডিওতে নতুন গানের কণ্ঠ ধারণ করা হয়েছে। সব মিলিয়ে বিনোদন অঙ্গনে বছরের প্রথম দিনটা ছিল জমজমাট।
নাট্যকার অপূর্ব কুমার কুন্ডু বলেন, ‘একদল পথভ্রষ্ট মানুষকে চোরাই পথের অলিগলি এড়িয়ে মর্যাদার রাজপথের যাত্রী হওয়ার অনুপ্রেরণায় অনুপ্রাণিত করে নাটকটি। নতুন বছরের প্রথম দিনে নাটকটি মঞ্চস্থ করা যুক্তিসংগত। আমাদের প্রত্যাশা, পথভ্রষ্ট মানুষ ফিরে আসবে সঠিক ও সুন্দর পথে। গতকাল শেষ হয় বিবেকানন্দ থিয়েটারের তিন দিনব্যাপী ‘উত্তরণবর্ষ নাট্যোৎসব’। তিন দিনে নাটকটির চারটি প্রদর্শনী হয়।
এফডিসিতে জমেছিল আড্ডা
বছরের প্রথম দিনে বাংলাদেশ চলচ্চিত্র উন্নয়ন করপোরেশনে (বিএফডিসি) কোনো সিনেমার দৃশ্যধারণ ছিল না। অনেকটা ছুটির আমেজে দিনটি পরিবারের সঙ্গে কাটিয়েছেন নির্মাতা, শিল্পী ও কলাকুশলীরা। দিনভর এফডিসিতেও ঢিলেঢালা ভাব দেখা গেছে। তবে বিকেলের পর আড্ডা দিতে এফডিসিতে এসেছিলেন কেউ কেউ। গতকাল সন্ধ্যায় এফডিসি ঘুরে দেখা গেছে, বাংলাদেশ চলচ্চিত্র পরিচালক সমিতির কার্যালয়ে আড্ডা দিচ্ছিলেন পরিচালক মুশফিকুর রহমান গুলজার, শাহীন সুমন, কবিরুল রানাসহ আরও অনেকে। পরিচালক সমিতির পাশে শিল্পী সমিতিতে তেমন কাউকে দেখা যায়নি। খোঁজ নিয়ে জানা গেল, দিনভর শিল্পীদের আসা-যাওয়া ছিল হাতে গোনা।
শিল্পী সমিতি থেকে কয়েক কদম দূরে ফ্রেন্ডস ক্যানটিনেও সিনেমার কলাকুশলীদের ভিড় ছিল চোখে পড়ার মতো। শীতের সন্ধ্যায় চায়ে চুমুক দিতে দিতে আড্ডায় মজেছিলেন তাঁরা। পরিচালক সমিতি, শিল্পী সমিতি ও ক্যানটিনের বাইরে এফডিসির বেশির ভাগ এলাকা ছিল সুনসান। এফডিসির ২ ও ৭ নম্বর ফ্লোরে রোববারও অপারেশন জ্যাকপট সিনেমার শুটিং হয়েছে। সোমবার সিনেমার কোনো শুটিং ছিল না, শুটিং ফ্লোরে তালা ঝুলতে দেখা গেছে। সিনেমা প্রযোজক স্বপন চৌধুরী মুঠোফোনে প্রথম আলোকে জানান, নববর্ষ উদ্‌যাপনের জন্যই গতকাল কোনো শুটিং রাখা হয়নি, যাতে শিল্পী ও নির্মাতারা পরিবারের সঙ্গে সময় কাটাতে পারেন। আজ থেকে আবার যথারীতি দৃশ্যধারণ শুরু হবে। মুক্তিযুদ্ধবিষয়ক মন্ত্রণালয়ের প্রযোজনায় সিনেমাটি নির্মাণ করছেন দেলোয়ার জাহান ঝন্টু ও কলকাতার রাজীব কুমার।
দেশ-বিদেশে তারকারা
একটি অনুষ্ঠানে যোগ দিতে ডিসেম্বরের শেষ সপ্তাহে সংযুক্ত আরব আমিরাতের দুবাইয়ে যান বিদ্যা সিনহা মিম। অভিনেত্রীর স্বামী সনি পোদ্দারও এই সফরে তাঁর সঙ্গী হয়েছেন। মিম জানান, দুবাইতেই নতুন বছর শুরু হয়েছে তাঁর। সেখানে থাকবেন আরও কয়েক দিন। ৪ জানুয়ারি তাঁদের বিবাহবার্ষিকী, দিনটি সেখানেই উদ্‌যাপন করবেন। শুটিং থেকে শুরু করে নানা কাজে গত কিছুদিন ব্যস্ত সময় কেটেছে তাঁর। ছুটির এই সময় নিজেদের মতো করে উপভোগ করছেন।
দুটি স্টেজ শোতে অংশ নিতে ভারতের আসামে গিয়েছিলেন শাকিব খান। কলকাতায় নববর্ষ উদ্‌যাপন শেষে গতকাল সোমবার রাতে দেশে ফিরেছেন। তবে বিরাম নেই, আজ মঙ্গলবার আবার রওনা হচ্ছেন সৌদি আরবে। শোনা যাচ্ছে, পবিত্র ওমরাহ পালন করতে তাঁর এই যাওয়া। ফিরে এসে আবার ভারতে যাবেন দরদ ছবির ডাবিংয়ের জন্য।
এদিকে বহুল প্রতীক্ষিত তুফান সিনেমার নতুন খবরও জানা গেছে। ভারতেও সিনেমাটির শুটিং হওয়ার কথা। প্রস্তুতি হিসেবে গতকালই দিল্লিতে রওনা হয়েছেন পরিচালক রায়হান রাফী। এ বছরের ঈদুল আজহায় ছবিটি মুক্তির সিদ্ধান্ত চূড়ান্ত করেছে বাংলাদেশের প্রযোজনা প্রতিষ্ঠান আলফা আই, চরকি এবং ভারতের শ্রী ভেঙ্কটেশ ফিল্মস। গতকাল ছিল নির্মাতা নুহাশ হুমায়ূন, অভিনেতা মোস্তাফিজুর নূর ইমরানের জন্মদিন। সামাজিক যোগাযোগমাধ্যমে অনেক সহশিল্পী তাঁদের জন্মদিনের শুভেচ্ছা জানিয়েছেন।
ব্যস্ত স্টুডিওপাড়া
গত বছরের শেষ দিন বগুড়ায় একটি অনুষ্ঠানে গান গেয়েছেন বালাম ও কোনাল। গতকাল সকালে তাঁরা ঢাকায় ফিরেছেন। এসেই সন্ধ্যার পর বসুন্ধরা আবাসিক এলাকায় নিজের রেকর্ডিং স্টুডিওতে ঢোকেন। নতুন গান তৈরিতে ব্যস্ত হয়ে পড়েন বালাম। অডিওর নতুন গানের রেকর্ডিং করেন। চলচ্চিত্রে সংগীত পরিচালনার কাজও করেছেন বলে জানালেন। দুটি গান নিয়ে এখনই বিস্তারিত কিছু জানাতে চান না এই শিল্পী।
সন্ধ্যায় বনানীর একটি রেকর্ডিং স্টুডিওতে নতুন গানে কণ্ঠ দিয়েছেন কোনাল। আসিফ ইকবালের লেখা এই গানের সংগীত পরিচালক কে, এ তথ্য এখনই জানাতে চান না শিল্পী। রাখতে চান চমক হিসেবেই। এদিকে নতুন বছরে খুলনায় স্টেজ শো শেষে গতকালই ঢাকায় ফিরেছেন কনা। নতুন গানে কণ্ঠ দিয়েছেন তিনিও।"
2024-01-03 08:38:54,হাঙ্গেরির কোচিং কোর্সে যা শিখে এলেন সাঁতারু মাহফুজা,"বাংলাদেশের ক্রীড়াঙ্গনে অনন্য এক রেকর্ড আছে মাহফুজা খাতুনের (শীলা)। প্রথম এবং একমাত্র বাংলাদেশি সাঁতারু হিসেবে দক্ষিণ এশিয়ান গেমসে (এসএ গেমস) দুটি সোনা জিতেছেন। দুটিই ২০১৬ সালে গুয়াহাটিতে।
খেলা ছাড়ার পর দেশে দুটি সংক্ষিপ্ত কোচিং কোর্স করে জাতীয় দলের সহকারী কোচ হন মাহফুজা। জাতীয় দলের সঙ্গে যুক্ত হওয়ার পর এ বছর জুনে প্রথম আলোর সঙ্গে এক সাক্ষাৎকারে বলেছিলেন, ‘আমার সাঁতারু হবে আমার চেয়ে সেরা। সেভাবেই আমি নিজেকে প্রস্তুত করছি। কোচ হিসেবেও দেশের সাঁতারকে কিছু দিতে চাই।’
সেই লক্ষ্য পূরণের আশায় সম্প্রতি হাঙ্গেরি থেকে আন্তর্জাতিক কোচিং কোর্স করে এসেছেন মাহফুজা। দেশের বাইরে এটিই তাঁর প্রথম কোচিং কোর্স। আন্তর্জাতিক অলিম্পিক কমিটির অধীনে পরিচালিত দুই মাসব্যাপী এই ‘ইন্টারন্যাশনাল কোচিং কোর্স’টি হয়ে হাঙ্গেরিয়ান ইউনিভার্সিটি অব স্পোর্টস সায়েন্সে।
বাংলাদেশ থেকে এর আগে কোর্সটি করেছেন বাস্কেটবল, ভলিবল, অ্যাথলেটিকসসহ অন্য খেলার কোচরা। সাঁতারে ছেলে ও মেয়েদের মধ্যে মাহফুজাই প্রথম গেলেন। ১ অক্টোবর শুরু হওয়া কোর্সটি শেষ করে এ মাসের শুরুতে দেশে ফিরেছেন।
মাহফুজাসহ এবার কোর্সটি করেছেন ১৬ দেশের ১৬ জন। এশিয়া থেকে বাংলাদেশ ছাড়া আর ছিল চীন, ভারত ও শ্রীলঙ্কার একজন করে। বাকিরা ইউরোপ, আফ্রিকার। খেলোয়াড় তৈরি করতে একজন কোচের যেসব প্রাথমিক জ্ঞান থাকা দরকার, সেটাই মূলত কোর্সে শেখানো হয়েছে। মাহফুজা কিছুটা ব্যাখ্যাও করেন প্রথম আলোকে, ‘কোর্সে স্পোর্টস ম্যানেজমেন্ট, হিউম্যান বায়োলজি, স্পোর্টস নিউট্রিশন, মনস্তত্ত্ব...ইত্যাদি ১৩টি বিষয়ে ক্লাস হয়েছে। শিক্ষকেরা নিজ দেশের জাতীয় দল বা বিভিন্ন দলের সঙ্গে সম্পৃক্ত। আমরা অনেক কিছু শিখেছি।’
মাহফুজা চট্টগ্রাম বিশ্ববিদ্যালয়ে সাংবাদিকতার ওপর পড়াশোনা করেছেন। কোর্স করতে গিয়ে তাঁর উপলব্ধি, ক্রীড়াবিজ্ঞান নিয়ে পড়াশোনা থাকলে সবকিছু আরও ভালো বুঝতে পারতেন, ‘আমি আর্টস নিয়ে পড়েছি। ভারত থেকে যে কোর্স করতে এসেছে, সে–ও আর্টসে পড়েছে। বাকিরা ক্রীড়াবিজ্ঞান নিয়েই পড়াশোনা করেছে। ফলে এই কোর্সে গিয়ে আমাকে অনেক পড়তে হয়েছে, কষ্ট করতে হয়েছে। এটাই ছিল আমার দুর্বল জায়গা।’
কোচিং কোর্স চলার সময়ই বুদাপেস্টে ২০-২২ অক্টোবর হয়েছে সাঁতারের বিশ্বকাপ। সেই বিশ্বকাপ দেখাতেও নিয়ে যাওয়া হয় মাহফুজাদের। এই সুযোগে কাছে থেকে দেখেছেন বিশ্বের সেরা কয়েকজন সাঁতারুকে। বিশ্বকাপে এসেছেন যুক্তরাষ্ট্রের হয়ে পাঁচটি অলিম্পিক সোনাজয়ী ফ্রিস্টাইল সাঁতারু নাথান আদ্রিয়া, ব্রেস্ট স্ট্রোকে অলিম্পিক সোনাজয়ী ইংল্যান্ডের সাঁতারু অ্যাডাম পিটিসহ আরও কয়েকজন অলিম্পিয়ান। তাঁরা কীভাবে অনুশীলন করেন, খেলার প্রতি কতটা নিবেদিত থাকেন, মাহফুজাদের কাছে সেসব বলেছেন। তাঁদের কোচরাও নিজেদের অভিজ্ঞতা শুনিয়েছেন। কীভাবে একজন বিশ্বমানের সাঁতারু তৈরি হয়, সে নিয়ে কথা বলেছেন। পাশাপাশি সাঁতারে বড় আয়োজন কীভাবে করা হয়, সেটাও দেখানো হয়েছে মাহফুজাদের।
নিজের অভিজ্ঞতার জানাতে গিয়ে মাহফুজা বললেন, ‘একজন কোচ হিসেবে কখন কী করতে হবে, তা এই কোর্স করে জানতে-বুঝতে পেরেছি। এমনকি সাঁতারু চোট পেলে কীভাবে প্রাথমিক চিকিৎসা দিতে হয়, সেটাও। একজন কোচের সব দিকেই জ্ঞান থাকতে হবে। তাহলে কোচ তাঁর অ্যাথলেটকে বুঝতে পারবেন। এই অংশটা আমার বেশ ভালো হয়েছে।’ কোর্সে পরীক্ষাও হয়েছে। তাতে ৫–এর মধ্যে ৪.৬২ পেয়েছেন মাহফুজা। ফল নিয়েও তিনি খুশি।
সাঁতার উন্নয়নে হাঙ্গেরি কীভাবে চেষ্টা করছে, কীভাবে বিভিন্ন ক্লাব প্রতিযোগিতা করে তারা, সেটার ধারণা দেওয়া হয়েছে মাফুজাদের। হাঙ্গেরি ইউরোপের মধ্যে খুব বেশি উন্নত দেশ নয়। কিন্তু সেখানে সাঁতারু তৈরির প্রক্রিয়াটা বেশ শক্তিশালী। দেশটিতে কতগুলো ক্লাব আছে, ক্লাব প্রতিযোগিতা কীভাবে হয়, সংগঠকেরা সেসব নিয়ে কথা বলেছেন মাহফুজাদের সঙ্গে।
কোচিং কোর্সে পাওয়া অভিজ্ঞতা কাজে লাগিয়ে এখন দেশে সাঁতারু তৈরি করার কাজে মন দেবেন মাহফুজা। দেশে এসে বাংলাদেশ সাঁতার ফেডারেশনকে দিয়েছেন নানা পরামর্শও। সাঁতারু তৈরির বিজ্ঞানভিত্তিক ধাপগুলো নিয়ে ধারণা দিয়েছেন ফেডারেশনকে। তাঁর কথা, ‘আমাদের দেশে সাঁতারের যেসব প্রতিযোগিতা হয়, সেগুলো আরেকটু আধুনিক করতে পারলে ভালো। স্পনসর এনে আরও সংগঠিতভাবে করতে পারলে ভালো কিছু পাব আমরা। হাঙ্গেরিতে দেখেছি, ছোটদের নিয়ে তারা সাঁতারে অনেক কর্মসূচি নিয়েছে। আমাদের আরও প্রতিভা অন্বেষণ করে সাঁতার উন্নয়নে কাজ করতে হবে।’
হাঙ্গেরির এই অভিজ্ঞতা মাহফুজার কোচিং ক্যারিয়ারে এবং দেশের সাঁতারে কতটা কাজে লাগে, এখন সেটাই দেখার অপেক্ষা।"
2024-01-02 07:25:35,চট্টগ্রাম-১০ আসনে নৌকার বিপক্ষে এবার মনজুর,"প্রায় ছয় মাস আগে উপনির্বাচনে চট্টগ্রাম-১০ (হালিশহর-পাহাড়তলী-খুলশী) আসনে কার্যত ‘খালি মাঠে’ জয়ী হয়েছিলেন নৌকার প্রার্থী মো. মহিউদ্দিন। ভোট পড়েছে ১২ শতাংশের কম। এবার তা হচ্ছে না। স্বতন্ত্র থেকে প্রার্থী হয়েছেন চট্টগ্রাম সিটি করপোরেশনের সাবেক মেয়র মোহাম্মদ মনজুর আলম। ভোটাররা মনজুরকে মনে করছেন নৌকার প্রতিদ্বন্দ্বী হিসেবে।
তবে নির্বাচন নিয়ে ভোটাররা দোটানায়— ভোটকেন্দ্রে যাবেন কি যাবেন না, এই দোলাচলের মধ্যে আছেন। কেউ বলেছেন, নির্বাচনের দিন সিদ্ধান্ত নেবেন। কারও ভাষ্য, কে জিতল তা নিয়ে আগ্রহ নেই। তবে ভোটারদের কেন্দ্রমুখী করতে জোর চেষ্টা চালিয়ে যাচ্ছেন প্রতিদ্বন্দ্বিতায় থাকা প্রার্থীরা।
রাজনীতি থেকে সরে দাঁড়ানোর ঘোষণা দিয়ে প্রায় আট বছর পর আবার নির্বাচনী মাঠে ফিরেছেন মনজুর আলম। কোনো দলেই তিনি এখন নেই। পেয়েছেন ফুলকপি প্রতীক। দলীয় সমর্থন না পেয়ে এই আসনে স্বতন্ত্র প্রার্থী হিসেবে লড়ছেন মহানগর যুবলীগের সাবেক যুগ্ম আহ্বায়ক ফরিদ মাহমুদ। ভোটের মাঠে এই তিনজনের প্রচারণাই বেশি চোখে পড়েছে।
ভোটারদের সঙ্গে কথা বলে জানা গেছে, বিএনপি না আসায় পুরোপুরি জমবে না নির্বাচন। কারণ, মূল প্রতিদ্বন্দ্বিতাকারী স্বতন্ত্র প্রার্থীরাও ঘুরেফিরে আওয়ামী লীগের। এরপরও নৌকার প্রার্থী মহিউদ্দিন ও স্বতন্ত্র প্রার্থী মনজুরের মধ্যেই মূল প্রতিদ্বন্দ্বিতা হবে বলে মনে করেন ভোটাররা।
সিটি করপোরেশনের ৮, ১১, ১২, ১৩, ১৪, ২৪, ২৫, ২৬—এই আটটি ওয়ার্ড নিয়ে চট্টগ্রাম-১০ আসন। এই আসনে ভোটার ৪ লাখ ৮৫ হাজার। এবার লড়ছেন ১০ জন প্রার্থী। ২০০৮ সালে অনুষ্ঠিত নবম জাতীয় সংসদ নির্বাচনে জয়ী হয়েছিলেন নৌকা প্রতীকের আফছারুল আমীন। পরের দুটি সংসদ নির্বাচনেও তিনি জয়ী হয়েছিলেন। আফছারুল আমীন মারা যাওয়ার পর এই আসনে ছয় মাস আগে উপনির্বাচনে জয়ী হন নৌকা প্রতীকের প্রার্থী মো. মহিউদ্দিন।
নৌকার প্রার্থী মো. মহিউদ্দিন ছিলেন প্রয়াত মেয়র এ বি এম মহিউদ্দিন চৌধুরীর অনুসারী। উপনির্বাচনে সংসদ সদস্য হওয়ার পর ছয় মাস সময় পেয়েছেন তিনি। নির্বাচনে দলীয় লোকজনের সমর্থন পাচ্ছেন তিনি। প্রচারণায় ওয়ার্ডভিত্তিক দলীয় কর্মী-সমর্থকেরা খাটছেন তাঁর জন্য। নগর আওয়ামী লীগের নেতাদের সমর্থন পাচ্ছেন তিনি।
স্বতন্ত্র প্রার্থী মনজুর আলম ১৯৯৪ সাল থেকে ১৭ বছর এই আসনের ১০ নম্বর ওয়ার্ডে আওয়ামী লীগ-সমর্থিত ওয়ার্ড কাউন্সিলর হিসেবে দায়িত্ব পালন করেন। ২০১০ সালে চট্টগ্রাম সিটি করপোরেশনের নির্বাচনে বিএনপির সমর্থন নিয়ে মেয়র নির্বাচিত হন। ‘রাজনৈতিক গুরু’ হিসেবে পরিচিত আওয়ামী লীগের সাবেক মেয়র এ বি এম মহিউদ্দিন চৌধুরীকে পরাজিত করে চমক সৃষ্টি করেছিলেন তিনি। পরে ২০১৫ সালের সিটি করপোরেশন নির্বাচনে তিনি মেয়র পদে আবার লড়েন আওয়ামী লীগের আ জ ম নাছির উদ্দীনের সঙ্গে। সেবার নির্বাচনের দিন বিএনপি ভোট বর্জন করার পর রাজনীতি ছাড়ার ঘোষণা দেন মনজুর। রাজনীতি ছাড়লেও সামাজিক নানা কাজে যুক্ত থাকায় তাঁর ক্ষেত্রে ব্যক্তি ‘ইমেজ’ কাজ করবে বলে মনে করেন ভোটাররা।
মনোনয়নপত্র জমা দেওয়ার পর থেকে এই আসনে স্বতন্ত্র প্রার্থী মনজুর আলম ও নৌকার প্রার্থী মো. মহিউদ্দিন পাল্টাপাল্টি অভিযোগ দিয়েছিলেন নির্বাচন কমিশনের কাছে। মনজুর আলম অভিযোগ করেন, মামলার তথ্য গোপন করেছেন নৌকার প্রার্থী। নৌকার প্রার্থী অভিযোগ করেন, মনজুর আলম স্বতন্ত্র প্রার্থীর পক্ষে সমর্থনসূচক ভোটার তালিকায় ভুল তথ্য দিয়েছেন। তবে কমিশনে কোনো অভিযোগ টেকেনি।
আবার এক সপ্তাহ আগে নৌকার প্রার্থী মো. মহিউদ্দিনের বিরুদ্ধে কমিশনে অভিযোগ করেছেন স্বতন্ত্র প্রার্থী মনজুর আলম। অভিযোগে বলা হয়, নৌকার প্রার্থী ধর্মীয় প্রতিষ্ঠানে টাকা বিতরণ করেছেন। নির্বাচনী অনুসন্ধান কমিটি এই অভিযোগ যাচাই করে কমিশনের সচিবের কাছে প্রতিবেদন জমা দিয়েছে। মনজুর আলমের অভিযোগের বিষয়ে মো. মহিউদ্দিন বলেন, এসব অভিযোগ ভিত্তিহীন।"
2024-01-02 06:00:00,আজ টিভিতে যা দেখবেন (২ জানুয়ারি ২০২৪),
2024-01-03 06:58:10,ওজন কমাতে চা-কফির বদলে বেছে নিন 'ব্লু টি',"বাটারফ্লাই পি ফ্লাওয়ার বা আমাদের অতি পরিচিত অপরাজিতা ফুল দক্ষিণ এশিয়ায় শুধু শোভাবর্ধক উদ্ভিদ নয়, বরং খাবার ও পানীয়তে রঞ্জক হিসেবেও বহুল সমাদৃত। এই প্রাকৃতিক ফুড কালার ব্যবহৃত হচ্ছে যুগ যুগ ধরে। অপরাজিতা ফুলের চোখ জুড়ানো নীল চা ওজন কমানো, মন শান্ত করা, শরীরকে ডিটক্স করাসহ ত্বক ও চুলের যত্নে বর্তমান সময়ে সুপার ট্রেন্ডি। শুকনা অপরাজিতা ফুলের পাপড়ি থেকে তৈরি চা এ আবহাওয়ায় খুব উপভোগ্য।
অপরাজিতায় থাকা অ্যান্থোসায়ানিন নামক উপাদানটি একই সঙ্গে রঞ্জক ও ঔষধি গুণসম্পন্ন। অপরাজিতার সঙ্গে পুদিনা, আদা, লেমনগ্রাস ও দারুচিনির ফ্লেভার যোগ করা বিভিন্ন ফিউশনের চা পাওয়া যায়। চলুন জেনে নেই দারুণ ট্রেন্ডি এই চায়ের কিছু গুণাবলি
দ্বিতীয় প্যারাসিটামল ব্লু টি
চাইনিজরা বহুকাল থেকেই তাঁদের আয়ুর্বেদ ঔষধের অংশ করে নিয়েছে অপরাজিতার চাকে। জ্বর ও শরীরের ব্যথা কমাতে ব্যথানাশকের কাজ করে থাকে রঙিন এই চা। অ্যান্টি ইনফ্ল্যামেটরি বা প্রদাহরোধী গুণ থাকায় এটি শরীরের যেকোনো ব্যথা নিরাময়ে সাহায্য করে। ঠাণ্ডা-কাশিরও অসাধারণ ঔষধ এই নীল চা।
সুন্দর ত্বক ও চুল পেতে ব্লু টি
ত্বকে ও শরীরে বয়সের ছাপ ঢাকতে আমাদের চেষ্টার অন্ত নেই। অপরাজিতা চায়ের অ্যান্টি অক্সিডেন্ট গুণ থাকায় এটি অ্যান্টিএজিং। অর্থাৎ তারুণ্য ধরে রাখার কাজটিও করে থাকে এই চা। তাই স্বাস্থ্যজ্জ্বোল ও লাবণ্যময় ত্বক পেতে শরণাপন্ন হতে পারেন এই চায়ের। কারণ, অপরাজিতা ফুলে থাকা ফ্ল্যাভেনয়েডস ত্বকের কোলাজেন উৎপাদনকে ত্বরান্বিত করে। সবাই জানেন, মাথার ত্বক যত ভালো হবে, চুল তত সুন্দর আর ঝলমলে হবে।৷ অপরাজিতায় থাকা অ্যান্থোসায়ানিন স্ক্যাল্পের রক্ত সঞ্চালন বাড়িয়ে ত্বক ও চুলের ফলিকলগুলোকে মজবুত করতে সাহায্য করে।"
2024-01-03 22:00:00,এই শীতে কী করছেন কৃতি শ্যানন?,"বলিউড সুন্দরী কৃতি শ্যানন শুধু ভালো অভিনয়ই করেন না, তিনি একজন সফল ব্যবসায়ীও বটে। তাঁর হাইফেন নামের একটি স্কিনকেয়ার ব্র্যান্ড রয়েছে, যা খুব অল্প সময়ে ভারতীয়দের মাঝে বেশ নাম করেছে। ত্বক–সচেতন কৃতি প্রায়ই সামাজিক যোগাযোগমাধ্যমে ভক্তদের জন্য তাঁর রূপচর্চার ভিডিও পোস্ট করেন। কিছুদিন আগে তিনি তাঁর ইনস্টাগ্রামে শীতের রূপচর্চার ভিডিও পোস্ট করেছেন। সেখানে তাঁকে সাতটি বিশেষ ধাপে ত্বকের যত্ন নিতে দেখা যায়।
ডাবল ক্লিনজিং
কৃতির ত্বকের যত্নের রুটিন শুরু হয় ডাবল ক্লিনজিং দিয়ে। এই শীতে ত্বকের ব্যারিয়ার শক্তিশালী করতে এর কোনো বিকল্প নেই। এই পদ্ধতিতে সবার আগে একটা অয়েলবেজড ক্লিনজার, যেমন ক্লিনজিং অয়েল বা বাম অথবা মাইসেলার ওয়াটার দিয়ে মুখের মেকআপ, সানস্ক্রিন ও ধুলা–ময়লা পরিষ্কার করে ফেলতে হবে। এরপর একটি ভালো মানের ওয়াটারবেজড ক্লিনজার দিয়ে মুখ ধুয়ে ফেলতে হবে।
টোনার
টোনার এমন একধরনের ত্বকের যত্নের পণ্য, যা ত্বকের বাড়তি পুষ্টি জোগাতে ও পিএইচের ভারসাম্য বজায় রাখতে বেশ কার্যকর। এমনকি এটি ত্বকের বলিরেখাও কমাতে পারে। কৃতির সবচেয়ে পছন্দের হলো গোলাপজল ও গ্লিসারিনের টোনার। এই ডিওয়াইআই টোনার তিনি বহু বছর ধরে ব্যবহার করছেন।
সিরাম
টোনার ব্যবহারের কয়েক মিনিট পর সিরাম ব্যবহার করেন কৃতি। সিরামকে ত্বকের ওষুধ বলা হয়। ত্বকে কোনো সমস্যা থাকলে বা বাড়তি পুষ্টির জন্য এটি ব্যবহার করা যেতে পারে। ত্বকের ব্যারিয়ার ঠিক রাখতে ও উজ্জ্বলতা বাড়াতে কৃতি ব্যবহার করেন তাঁর নিজের ব্র্যান্ড হাইফেনের গোল্ডেন আওয়ার গ্লো সিরাম। এই সিরামে আছে নায়াসিনামাইড, আলফা আরবিউটিন, হায়ালুরনিক অ্যাসিড, পেপটাইডের মতো শক্তিশালী উপাদান।
ময়েশ্চারাইজার
শীতের ত্বকের যত্ন ময়েশ্চারাইজার ছাড়া চিন্তাই করা যায় না। এ সময় ত্বকের আর্দ্রতা ধরে রাখতে এর জুড়ি মেলা ভার। কৃতির ব্র্যান্ড হাইফেনে আছে দারুণ কিছু ময়েশ্চারাইজার ক্রিম। এর মধ্যে অন্যতম ব্যারিয়ার কেয়ার ফেস ক্রিম। শুষ্ক, তৈলাক্ত ও মিশ্র ত্বকের জন্য রয়েছে এই রেঞ্জের আলাদা দুটি ময়েশ্চারাইজার। কৃতি এবারের শীতে এই পণ্য দুটি ব্যবহার করছেন। এর মূল দুটি উপাদান হলো পেপটাইড ও সেরামাইড। পেপটাইড ত্বকের আর্দ্রতা বজায় রাখে এবং সেরামাইড ব্যারিয়ার শক্তিশালী করে ত্বককে মসৃণ ও টানটান করে।
ফেস অয়েল
বিউটি ট্রেন্ড হিসেবে ফেস অয়েল বা মুখে ব্যবহারের তেলের জনপ্রিয়তা এখন অনেক। শীতে ত্বকের ময়েশ্চার লক করতে ত্বকচর্চার শেষ ধাপে এটি ব্যবহার করা যায়। এ ছাড়া ফেস অয়েল রাতে ত্বকের ট্রান্সএপিডার্মাল ওয়াটার লস ঠেকাতে সাহায্য করে ফলে আর্দ্রতা বজায় থাকে। এ জন্য কৃতি তাঁর শীতের রূপচর্চার রুটিনে ফেস অয়েল যোগ করেছেন।
লিপ বাম
আর্দ্রতার অভাবে শীতে বেশির ভাগ মানুষের ঠোঁট ফেটে চৌচির হয়ে যায়। এই সমস্যা ঠেকাতে লিপ বাম বা জেলের কোনো বিকল্প নেই। ঠোঁটের যত্নে রাতে ঘুমানোর আগে অবশ্যই এগুলো ব্যবহার করতে হবে। কৃতি ব্যবহার করেন তাঁর ব্র্যান্ড হাইফেনের নতুন ভিটামিন ইনফিউজড পেপটাইড লিপ বাম। এই ব্র্যান্ডের পিচ ও ভ্যানিলা এই দুই ফ্লেভার ছাড়াও এসপিএফযুক্ত লিপ বামও আছে, যা দিনের বেলা ঠোঁটকে সূর্যের আলো থেকে সুরক্ষা দেয়। কৃতির ভিটামিন ইনফিউজড পেপটাইড ঠোঁটের আর্দ্রতা ধরে রাখার পাশাপাশি ঠোঁটের কালচেভাব দূর করতে পারে।"
2024-01-04 08:54:06,"বাংলাদেশ সংকটময় মুহূর্তে, প্রয়োজন রাজনৈতিক মতৈক্য","বাংলাদেশ একটি সংকটময় মুহূর্তে আছে। ত্রুটিপূর্ণ হলেও একসময়ের প্রাণবন্ত গণতান্ত্রিক পরিবেশের এই দেশে শিগগিরই ক্ষমতাসীন সরকারের গ্রহণযোগ্য প্রতিপক্ষ ছাড়াই তৃতীয় একটি নির্বাচন হতে চলেছে। নিজের সরকারের অধীন নির্বাচন অনুষ্ঠানে প্রধানমন্ত্রী শেখ হাসিনার দৃঢ় অবস্থান দেশে নির্বাচনের আগে ও পরে সহিংসতার ঝুঁকি বাড়াবে।
এই পরিস্থিতিতে অচলাবস্থা থেকে বেরিয়ে আসার জন্য নির্বাচনের পর আওয়ামী লীগ ও বিএনপিকে আলোচনায় বসতে হবে। প্রধান রাজনৈতিক দলগুলোর মধ্যে সম্পর্ক পুনঃপ্রতিষ্ঠা, বাংলাদেশকে গণতন্ত্রের পথে ফিরিয়ে আনা, শান্তি ও স্থিতিশীলতার জন্য উভয়পক্ষের মতৈক্য দরকার। সে জন্য বাংলাদেশের বিদেশি অংশীদার, বিশেষ করে যুক্তরাষ্ট্র ও ভারতের উচিত হবে দলগুলোকে সে পথে এগোনোর জন্য উৎসাহিত করা।
ব্রাসেলসভিত্তিক ইন্টারন্যাশনাল ক্রাইসিস গ্রুপ (আইসিজি) বাংলাদেশের নির্বাচন প্রসঙ্গে তাদের সদ্য প্রকাশিত প্রতিবেদনে এই অভিমত দিয়েছে। বিশ্বজুড়ে যুদ্ধ প্রতিরোধ এবং শান্তি প্রতিষ্ঠার লক্ষ্যে কাজ করা স্বাধীন ওই গবেষণাপ্রতিষ্ঠান আজ বৃহস্পতিবার ‘বিয়ন্ড দ্য ইলেকশন: ব্রেকিং বাংলাদেশ’স পলিটিক্যাল ডেডলক’ শীর্ষক ৪৭ পৃষ্ঠার প্রতিবেদনটি প্রকাশ করেছে। আইসিজি ই-মেইলে ওই প্রতিবেদনের তথ্য জানিয়েছে। তাতে বাংলাদেশে ৭ জানুয়ারির নির্বাচন ঘিরে দেশের সামগ্রিক রাজনৈতিক পরিস্থিতি তুলে ধরা হয়েছে।
কোন পরিস্থিতিতে আওয়ামী লীগ ও বিএনপির মধ্যে বৈরিতা তৈরি হলো এবং এ থেকে উত্তরণের পথ কী, তা তুলে ধরা হয়েছে গবেষণা প্রতিবেদনে। প্রধান বিরোধী দল বিএনপির ৭ জানুয়ারির নির্বাচন বর্জন প্রসঙ্গে বলা হয়েছে, সরকারের কর্তৃত্ববাদী আচরণ ও অর্থনৈতিক অব্যবস্থাপনা নিয়ে অসন্তোষ বাড়তে থাকার মধ্যে অনেকটাই শান্তিপূর্ণ বিক্ষোভে সরকারের দমন-পীড়ন এবং বিরোধী নেতাদের গ্রেপ্তার উত্তেজনার বিস্তার ঘটায়। তা বিরোধীদের নির্বাচন বর্জনের পথে ঠেলে দিয়েছে।
আইসিজি বলেছে, ২০০৯ সালে দায়িত্ব নেওয়ার পর থেকে প্রধানমন্ত্রী শেখ হাসিনা ক্ষমতা ধরে রাখতে নির্দয়ভাবে কর্মকাণ্ড চালিয়ে যাচ্ছেন। তাঁর সরকারের অধীনেই ২০১৪ ও ২০১৮ সালে ত্রুটিপূর্ণ নির্বাচন হয়েছে। কিন্তু অর্থনৈতিক সংকট, বৈদেশিক সম্পর্কের ক্ষেত্রে পরিবর্তন, নতুন করে উজ্জীবিত বিরোধী দল আওয়ামী লীগের জন্য আরেকটি একতরফা নির্বাচন আয়োজনকে কঠিন করে তুলেছে।
ব্রাসেলসভিত্তিক সংগঠনটি বলেছে, বিরোধীদের নির্বাচন বর্জনের কারণে ভোটার উপস্থিতি কম হতে পারে। ব্যালটে তেমন বিশ্বাসযোগ্য বিকল্প না থাকায় অসন্তুষ্ট বাংলাদেশিরা রাজপথে নামছেন এবং রাজনৈতিক সহিংসতার উচ্চ ঝুঁকি রয়েছে। নির্বাচন ঘিরে আওয়ামী লীগের ভেতরেই প্রতিদ্বন্দ্বী পক্ষগুলোর মধ্যেই হাঙ্গামা সৃষ্টি হতে পারে।
নির্বাচন ঘিরে বাংলাদেশের প্রধান দুই রাজনৈতিক শিবিরের এমন মুখোমুখি অবস্থানের পরিপ্রেক্ষিতে সমাধানের পথ হিসেবে দুই পক্ষকে ছাড় দেওয়ার পরামর্শ দিয়েছে ইন্টারন্যাশনাল ক্রাইসিস গ্রুপ। আইসিজি বলেছে, জানুয়ারির নির্বাচন পিছিয়ে দেওয়ার জন্য অনেক দেরি হয়ে গেছে। তাই রাজনৈতিক উত্তেজনা প্রশমনের জন্য ভোটের পর আওয়ামী লীগ ও বিএনপির কাজ করা উচিত। এটা হতে হবে দুই পক্ষের মতৈক্যের ভিত্তিতে। এই লক্ষ্য অর্জনের জন্য বাংলাদেশের বিদেশি অংশীদারদের দুই দলকে উৎসাহিত করা উচিত হবে।
আইসিজির এশিয়াবিষয়ক পরিচালক পিয়েরে প্রকাশ বলেন, ‘৭ জানুয়ারির নির্বাচন বাংলাদেশের রাজনৈতিক সংকটের সমাধান করবে না। আবার ভোট স্থগিত করার জন্য অনেক দেরি হয়ে গেছে। একটি ত্রুটিপূর্ণ নির্বাচন শুধু ক্ষমতাসীন আওয়ামী লীগ ও বিরোধীদের ভোটের পর আবার আলোচনার টেবিলে বসার জন্য বাড়তি চেষ্টার বিষয়টিকে আরও যৌক্তিক করে তুলছে। ২০০৮ সালে নির্বাচনে জয়লাভের মধ্য দিয়ে আওয়ামী লীগ ক্ষমতায় এসেছে। এর পর থেকে বাংলাদেশে কোনো বিশ্বাসযোগ্য নির্বাচন হয়নি। যদিও বাংলাদেশ গত ১৫ বছরে কিছু ক্ষেত্রে, বিশেষ করে অর্থনৈতিক খাতে এবং দারিদ্র্য বিমোচনে উল্লেখযোগ্য অগ্রগতি অর্জন করেছে। একই সময়কালে দেশটিতে রাজনৈতিক সহিংসতা এবং নাগরিক স্বাধীনতার অবদমন অব্যাহতভাবে পরিলক্ষিত হয়েছে।’
পিয়েরে প্রকাশ আরও বলেন, ‘দুই দলের মধ্যে নতুন করে একধরনের রাজনৈতিক বোঝাপড়া বাংলাদেশকে গণতন্ত্র, শান্তি ও স্থিতিশীলতার পথে ফিরিয়ে আনতে সহায়ক ভূমিকা রাখবে। এটা নতুন রাজনৈতিক সহিংসতা এড়াতে পারে, যে সহিংসতায় শুধু গত কয়েক মাসে বেশ কয়েকজন প্রাণ হারিয়েছেন। প্রধান দুই দলের নতুন এই রাজনৈতিক বোঝাপড়া (গণতন্ত্র, শান্তি ও স্থিতিশীলতার পথে ফেরা) বাংলাদেশের আন্তর্জাতিক সম্পর্কে ভারসাম্য আনতে এবং এর অর্থনৈতিক সম্ভাবনার উন্নয়নে সাহায্য করবে।’"
2024-01-04 08:49:01,"৬ বছর পর মোরাতার হ্যাটট্রিক, তবু জিরোনার কাছে হার আতলেতিকোর","একবার ১-০, আরেকবার ৩-১ ব্যবধানে এগোল জিরোনা। কিন্তু দুই দফায়ই আতলেতিকো মাদ্রিদকে সমতা এনে দিলেন আলভারো মোরাতা। করলেন হ্যাটট্রিক।
তবে প্রায় সাড়ে ছয় বছর পর হ্যাটট্রিক করেও জয় নিয়ে মাঠ ছাড়তে পারেননি মোরাতা। ম্যাচের যোগ করা সময়ে গোল করে জিরোনা ম্যাচ জিতে নিয়েছে ৪-৩ ব্যবধানে।
লা লিগায় সপ্তমবারের চেষ্টায় আতলেতিকোকে প্রথম হারাল জিরোনা। আর দিয়েগো সিমিওনে-যুগে এই প্রথম লিগে প্রতিপক্ষের মাঠে টানা চার ম্যাচ হারল আতলেতিকো মাদ্রিদ।
৭ গোলের রোমাঞ্চ ছড়ানো ম্যাচটিতে দ্বিতীয় মিনিটেই এগিয়ে যায় জিরোনা। শিরোপা দৌড়ে রিয়াল মাদ্রিদকে চাপে রাখা দলটিকে প্রথম গোল এনে দেন স্প্যানিশ ফুলব্যাক ভ্যালেরি ফার্নান্দেজ। ১৪ মিনিটেই সেটি শোধ দিয়ে দেন মোরাতা। জিরোনা দ্বিতীয়বার এগিয়ে যায় ২৬তম মিনিটে। এই গোলটির নায়ক ১৯ বছর বয়সী ব্রাজিলিয়ান ফরোয়ার্ড স্যাভিও। ৩৯ মিনিটে জিরোনার পক্ষে ব্যবধান ৩-১ বানান ডাচ মিডফিল্ডার ডেলি ব্লাইন্ড।
ম্যাচটা যে জিরোনার একচ্ছত্র দাপটের নয়, যেন সেটি বোঝাতেই ব্যবধান কমাতে দেরি করেননি মোরাতা। বিরতির আগে ৪৪ মিনিটে আতলেতিকো দ্বিতীয় গোল এনে দেন তিনি। মোরাতার প্রথম দুটি গোলই প্রায় একই ধরনের। বক্সের ভেতরে ঢুকে বাঁ দিক থেকে কোনাকুনি শটে গোলকিপারকে ফাঁকি দিয়ে জালে পাঠানো।
তবে দীর্ঘ সময় পরে করা হ্যাটট্রিকের রাতে স্বস্তি নিয়ে মাঠ ছাড়তে পারেননি মোরাতা। ম্যাচ সমতায় শেষ হওয়ার দিকে যখন এগিয়ে যাচ্ছিল, ৯১ মিনিটে জটলার ভেতর থেকে জিরোনার ইভান মার্তিন বল পাঠিয়ে দেন আতলেতিকোর জালে।
১৯ ম্যাচে ১৫ জয় ও ৩ ড্রয়ে ৪৮ পয়েন্ট নিয়ে দ্বিতীয় স্থান ধরে রেখেছে জিরোনা। সমান ম্যাচে সমান পয়েন্ট শীর্ষে থাকা রিয়াল মাদ্রিদেরও, তবে কার্লো আনচেলত্তির দল এগিয়ে গোল ব্যবধানের কারণে।
আতলেতিকো মাদ্রিদ ১৯ ম্যাচে ১২ জয়, ২ ড্রয়ে ৩৮ পয়েন্ট নিয়ে তিনে অবস্থান করছে।"
2024-01-04 03:38:19,"উত্তরে কনকনে শীত, বিস্তৃতি বাড়তে পারে শৈত্যপ্রবাহের","চলতি মৌসুমের প্রথম শৈত্যপ্রবাহ শুরু হয়েছে দেশের উত্তরাঞ্চলে। গতকাল বুধবার থেকে পঞ্চগড়, দিনাজপুর ও নীলফামারীর ওপর দিয়ে এই শৈত্যপ্রবাহ বয়ে যাচ্ছে। আজ বৃহস্পতিবারও এসব অঞ্চলে শৈত্যপ্রবাহ অব্যাহত থাকবে।
এই শৈত্যপ্রবাহ রাজশাহী বিভাগের কিছু অঞ্চলেও বিস্তার লাভ করতে পারে। ফলে তীব্র শীতে ওই অঞ্চলের মানুষের ভোগান্তি বাড়বে।
আবহাওয়া অধিদপ্তরের আবহাওয়াবিদদের সঙ্গে কথা বলে এসব তথ্য জানা গেছে। আবহাওয়া অফিস জানিয়েছে, অতি ঘন কুয়াশার কারণে আজ উড়োজাহাজ চলাচল, অভ্যন্তরীণ নৌপরিবহন ও সড়ক যোগাযোগে বিঘ্ন ঘটতে পারে। সেই সঙ্গে সারা দেশে আজ দিনের তাপমাত্রা প্রায় অপরিবর্তিত থাকতে পারে। গতকালের মতো আজও দেশে ঠান্ডা অনুভূত হবে।
চলতি মৌসুমের সর্বনিম্ন তাপমাত্রা গতকাল রেকর্ড করা হয়েছে পঞ্চগড়ের তেঁতুলিয়ায়—৭ দশমিক ৪ ডিগ্রি সেলসিয়াস। এ ছাড়া দিনাজপুরে সর্বনিম্ন ৯ দশমিক ৫ ডিগ্রি সেলসিয়াস এবং নীলফামারীর ডিমলায় সর্বনিম্ন ১০ ডিগ্রি সেলসিয়াস তাপমাত্রা ছিল গতকাল। তাপমাত্রা ১০ ডিগ্রি সেলসিয়াস বা তার নিচে নামলে তাকে সাধারণত শৈত্যপ্রবাহ বলা হয়।
এ ছাড়া গতকাল চুয়াডাঙ্গায় তাপমাত্রা ১০ দশমিক ২, কুড়িগ্রামের রাজারহাটে ১০ দশমিক ৫, নীলফামারীর সৈয়দপুরে ১০ দশমিক ৪ এবং রাজশাহীতে ১০ দশমিক ৮ ডিগ্রি সেলসিয়াসে নেমে আসে।
উত্তরের জনপদে পৌষের শুরু থেকেই শীত জেঁকে বসে। তবে পৌষের শেষার্ধে এসে মৃদু থেকে মাঝারি শৈত্যপ্রবাহ দেখা দিল। গত মঙ্গলবার রাতভর হিমেল বাতাসের সঙ্গে কুয়াশার দাপটে জবুথবু হয়ে পড়ে উত্তরের জনজীবন।
মৌসুমের সর্বনিম্ন তাপমাত্রা রেকর্ড হলেও গতকাল সকালে পঞ্চগড়ে সূর্যের দেখা মেলে। গতকাল সকালে রোদের মধ্যে গায়ে পাতলা শার্ট পরে জমিতে ভুট্টাবীজ বপন করছিলেন সদর উপজেলার কৃষক সলেমান আলী। শীতের কথা প্রসঙ্গে তিনি বলেন, ‘রাতিত যেই হারে ঠান্ডা (শীত) ছিল, ওইখান ঠান্ডা এ্যালা (এখন) থাকিলে কাজ করা কঠিন হয়ে গেলে হয়।’ হোটেলশ্রমিক খাদেমুল ইসলাম বলেন, ‘প্রায় তিন দিন থেকে রোদ নাই। কী যে কষ্টখান গেল।’
আবহাওয়া দপ্তরের তথ্যমতে, গতকাল উত্তরের আরও কিছু জেলার তাপমাত্রা শৈত্যপ্রবাহের কাছাকাছি ছিল। এর মধ্যে পাবনার ঈশ্বরদীতে ১১ ডিগ্রি, নওগাঁর বদলগাছীতে ১১ ডিগ্রি, কুষ্টিয়ার কুমারখালীতে ১১ দশমিক ৬ ডিগ্রি, বগুড়ায় ১১ দশমিক ৮ ডিগ্রি ও রংপুরে ১১ দশমিক ৯ ডিগ্রি সেলসিয়াসে তাপমাত্রা নেমে এসেছিল।
পাবনার বেড়া উপজেলায় তীব্র শৈত্যপ্রবাহে জনজীবন স্থবির হয়ে পড়েছে। বেড়ার বন্যা নিয়ন্ত্রণ বাঁধে আশ্রয় নেওয়া নূরী খাতুন গতকাল প্রথম আলোকে বলেন, ‘খিদ্যার কষ্ট এখন আর তেমন গায়ে লাগে না। কিন্তু শীতের কষ্ট তো আর সহ্য করব্যার পারতেছি না। ঘরে গরম কাপড় নাই, তার ওপর ভাঙা বেড়া দিয়্যা ঘরে হর হর কইর‌্যা ঠান্ডা ঢোকে।’
উত্তরের জেলাগুলো ছাড়াও দেশের অধিকাংশ অঞ্চলেই তাপমাত্রা এখন বেশ কম। ঢাকায় গতকাল সর্বনিম্ন তাপমাত্রা রেকর্ড হয় ১৪ দশমিক ৯ ডিগ্রি সেলসিয়াস।
এ বিষয়ে আবহাওয়াবিদ মনোয়ার হোসেন গতকাল রাতে মুঠোফোনে প্রথম আলোকে বলেন, এই শৈত্যপ্রবাহ আরও কয়েক দিন অব্যাহত থাকতে পারে। সেই সঙ্গে তা রাজশাহী বিভাগের কিছু অঞ্চলে বিস্তার লাভ করতে পারে।
[তথ্য দিয়ে সহায়তা করেছেন সংশ্লিষ্ট এলাকার প্রতিবেদকেরা]"
2024-01-04 03:00:46,রুডিগারের গোলে শীর্ষেই থাকল রিয়াল মাদ্রিদ,"প্রথমার্ধের প্রায় পুরোটাজুড়ে দাপট দেখাল রিয়াল মাদ্রিদ, কিন্তু গোলের সবচেয়ে ভালো সম্ভাবনা তৈরি করেছে মায়োর্কা। দ্বিতীয়ার্ধেও বজায় থাকল একই ধারা। মায়োর্কার দুর্ভাগ্য, একবার ক্রসবার আরেকবার পোস্ট বাধা হয়ে দাঁড়ানোয় বলে জালে যায়নি।
মায়োর্কার কঠিন প্রতিদ্বন্দ্বিতা গড়ে তোলার রাতে রিয়াল মাদ্রিদ মাঠ ছেড়েছে জয় নিয়েই। এই দলটির বিপক্ষে ঘরের মাঠে গড়ে ৩.৪টি গোলের অতীত থাকলেও এবার জয় এসেছে ১-০ স্কোরলাইনের স্বল্প ব্যবধানে। ম্যাচের ৭৮তম মিনিটে গোলটি করেছেন আন্তোনিও রুডিগার।
এই জয়ের সুবাদে লিগ পয়েন্ট তালিকায় শীর্ষে থাকা নিশ্চিত করেছে কার্লো আনচেলত্তির দল। দ্বিতীয় স্থানে থাকা জিরোনা যদি আতলেতিকো মাদ্রিদকে হারায়ও, গোল ব্যবধানে এগিয়ে থাকবে রিয়ালই।
বার্নাব্যুতে পাওয়া জয়টি ছিল ঘরের মাঠে রিয়াল মাদ্রিদের টানা ১৯তম অপরাজিত ম্যাচ। এর আগে ২০২২ সালের এপ্রিল থেকে ২০২৩ সালের ফেব্রুয়ারি পর্যন্ত টানা ১৯ ম্যাচ অপরাজিত ছিল আনচেলত্তির দল।
প্রথমার্ধে রিয়ালের হয়ে দুইবার গোলের সম্ভাবনা জাগান ভিনিসিয়ুস জুনিয়র। একটি ২১তম মিনিটে, মদরিচের কাছ থেকে বক্সে বল পেয়ে। যদিও শট লক্ষ্যে রাখতে পারেননি ব্রাজিলিয়ান ফরোয়ার্ড। দ্বিতীয়টি ৩৭তম মিনিটে, এটি লক্ষ্যে থাকলেও গোল হয়নি মায়োর্কা গোলকিপার প্রেদ্রাগ রাইকোভিচের দৃঢ়তায়। বক্সের বাইরের এক ডিফেন্ডারকে দারুণভাবে ফাঁকি দিয়ে বল সামনে এগিয়ে নিয়ে জোরালো শট নেন জাল লক্ষ্য করে। কিন্তু ঝাঁপিয়ে সেটি রুখে দেন মায়োর্কা গোলকিপার।
৪২তম মিনিটে খেলার ধারার বিপরীতে গোলের সম্ভাবনা তৈরি করে মায়োর্কা। আন্তোনিও সানচেজ যে হেড নেন, সেটি আটকানোর সুযোগ ছিল না রিয়াল গোলকিপারের। তবে বল ক্রসবারে লেগে প্রতিহত হলে হতাশায় পুড়তে হয় দলটিকে।
বিরতির পর ম্যাচের ৫৫তম মিনিটে আরও একবার হতাশায় মুখ ঢাকেন মায়োর্কা খেলোয়াড়েরা। প্রায় ২৫ গজ দূর থেকে সামু কস্তার জোরালো শট আটকে যায় পোস্টে লেগে।
শেষ পর্যন্ত রিয়ালের অপেক্ষার অবসান হয় ৭৮তম মিনিটে। মদরিচের কর্নার থেকে লাফিয়ে হেড করে ব্যবধান ১-০ বানিয়ে দেন রুডিগার। ২০২২ সালে রিয়ালে যোগ দেওয়ার পর লা লিগায় এটি তাঁর দ্বিতীয় গোল।
১৯ ম্যাচে ১৫ জয় ও ৩ ড্রয়ে ৪৮ পয়েন্ট নিয়ে রিয়াল এখন শীর্ষে। ১৮ ম্যাচে ৪৫ পয়েন্ট দ্বিতীয় স্থানে জিরোনা। আতলেতিকো মাদ্রিদ ৩৮ পয়েন্ট নিয়ে তৃতীয় এবং সমান ম্যাচে সমান পয়েন্ট নিয়ে বার্সেলোনা চারে অবস্থান করছে।"
2024-01-04 02:28:07,গণ অধিকার পরিষদ ছাড়লেন রেজা কিবরিয়া,"আওয়ামী লীগ সরকারের সাবেক অর্থমন্ত্রী প্রয়াত শাহ এ এস এম কিবরিয়ার ছেলে রেজা কিবরিয়া একাদশ জাতীয় সংসদ নির্বাচনের আগে গণফোরামে যোগ দেন। হবিগঞ্জ-১ আসন থেকে তিনি জাতীয় ঐক্যফ্রন্টের হয়ে নির্বাচনও করেন।
২০২১ সালের ফেব্রুয়ারি মাসে গণফোরামের সাধারণ সম্পাদক পদ থেকে পদত্যাগ করেন রেজা কিবরিয়া। এর আট মাস পরে গণ অধিকার পরিষদ নামে নতুন রাজনৈতিক দল গঠন করা হয়। এর আহ্বায়ক করা হয় রেজা কিবরিয়া ও সদস্যসচিব করা হয় নুরুল হককে।"
2024-01-04 02:26:59,গবেষণা করে স্বীকৃতি পেলেন গ্রিন ইউনিভার্সিটির শিক্ষকেরা,"গবেষণায় কৃতিত্বের ফলস্বরূপ গ্রিন ইউনিভার্সিটির বিভিন্ন বিভাগের শিক্ষকদের পুরস্কৃত করা হয়েছে। গত সোমবার বিশ্ববিদ্যালয়ের ‘সেন্টার ফর রিসার্চ, ইনোভেশন অ্যান্ড ট্রান্সফরম্যাশন (ক্রিট)’ আয়োজিত এক অনুষ্ঠানে ‘রিচার্স পাবলিকেশন’ ও ‘গ্রান্ট অ্যাওয়ার্ড’ শীর্ষক এই পুরস্কার তুলে দেওয়া হয়।
অনুষ্ঠানে ইনডিপেনডেন্ট ইউনিভার্সিটির অধ্যাপক মো. আবদুর রাজ্জাক প্রধান অতিথি ও গ্রিন ইউনিভার্সিটির ভারপ্রাপ্ত উপাচার্য অধ্যাপক মো. খাজা ইফতেখার উদ্দিন আহমেদ বিশেষ অতিথি হিসেবে বক্তব্য দেন। এ সময় আরও উপস্থিত ছিলেন বিশ্ববিদ্যালয়ের সাবেক কোষাধ্যক্ষ অধ্যাপক মো. ফায়জুর রহমান, বিজনেস স্টাডিজের ডিন অধ্যাপক মোহাম্মদ তারেক আজিজ, ক্রিট পরিচালক রাতিল এইচ আশিক প্রমুখ। এক সংবাদ বিজ্ঞপ্তিতে এই তথ্য জানানো হয়।
অনুষ্ঠানে প্রধান অতিথির বক্তব্যে অধ্যাপক মো. আবদুর রাজ্জাক বলেন, দেশে গবেষণাভিত্তিক বিশ্ববিদ্যালয়ের সংখ্যা বেশি নয়। যা আছে, সেটিও সন্তোষজনক নয়। শুধু বিশ্ববিদ্যালয় নয়, জাতিগতভাবে এগিয়ে যেতে হলে গবেষণা জরুরি।
বিশ্ববিদ্যালয়ের ভারপ্রাপ্ত উপাচার্য অধ্যাপক মো. খাজা ইফতেখার উদ্দিন আহমেদ বলেন, গ্রিন ইউনিভার্সিটির গবেষণা ব্যয় গত বছরেরর তুলনায় বেড়েছে। আগামীতে এটি আরও বাড়বে।"
2024-01-04 02:03:39,বান্ধবীকে নিয়ে বন্ধুর বাসায় বেড়াতে গিয়ে বেকায়দায় তরুণ,"ভুক্তভোগী তরুণ জানান, তিনি একজন ব্যবসায়ী। পুলিশের হাতে গ্রেপ্তার হওয়া আরিফুর রহমান তাঁর বন্ধু। গত ২৫ ডিসেম্বর বেলা সাড়ে ১১টার দিকে তিনি (ভুক্তভোগী তরুণ) বান্ধবীকে নিয়ে আরিফুলের বাসায় বেড়াতে যান। তখন মামলার আসামিরা তাঁদের আটকে রেখে প্রথমে ভিডিও করেন। ওই ভিডিও ছড়িয়ে দেওয়ার কথা বলে ১০ লাখ টাকা দাবি করেন। ওই টাকা দিতে রাজি না হওয়ায় তাঁদের মারধর করা হয়।
একপর্যায়ে তিনি দুই লাখ টাকা দিতে রাজি হন। তাঁর ব্যবসাপ্রতিষ্ঠানের এক কর্মীর মাধ্যমে তাৎক্ষণিকভাবে দেড় লাখ টাকা পরিশোধ করা হয়। পরে ৫০ হাজার টাকা পরিশোধ করার শর্তে বিকেল চারটার দিকে তাঁরা ছাড়া পান।
ওই তরুণের ভাষ্য, ৫০ হাজার টাকা না দেওয়ায় গ্রেপ্তার ব্যক্তিরা মুঠোফোনে বারবার ফোন করে হুমকি দিতে থাকে। বান্ধবীর ভিডিও অনলাইনে ছড়িয়ে দেওয়ার হুমকি দিতে থাকেন। পরে তিনি ৩০ ডিসেম্বর মামলা করেন।
মামলার তদন্ত কর্মকর্তা কদমতলী থানার উপপরিদর্শক (এসআই) কবির হোসেন প্রথম আলোকে বলেন, মামলায় তিনজনকে গ্রেপ্তারের পর দুদিনের রিমান্ডে নেওয়া হয়েছিল। তাঁরা তরুণকে জিম্মি করে অর্ধ আদায়ের কথা স্বীকার করেছেন।"
2024-01-04 01:38:16,আওয়ামী লীগ-ঘনিষ্ঠ দলগুলোই নির্বাচনে অংশ নিয়েছে,"গবেষণা প্রতিবেদন উপস্থাপন করতে গিয়ে অধ্যাপক এ কে এম ওয়ারেসুল করিম বলেন, আসন্ন নির্বাচনে একটি দলের ঘনিষ্ঠ রাজনৈতিক দলগুলো অংশ নিচ্ছে। দেশে যে পরিস্থিতি আছে, তাতে সামনে চরম স্বৈরাচার, নৈরাজ্য, সরকারের ব্যর্থতা ও নিষেধাজ্ঞার আশঙ্কা রয়েছে। তবে বিদেশিরা উদ্ধার করতে আসবে, তা তিনি মনে করেন না। কারণ হিসেবে বলেন, পশ্চিমা দেশগুলোর চাপ থাকলেও সরকারের ওপর প্রতিবেশীদের সমর্থন রয়েছে।
এই অধ্যাপক মনে করেন, আগামী দুই বছরের মধ্যে বাংলাদেশে কোনো পরিবর্তন আসতে পারে। তবে সে ক্ষেত্রে সব বিরোধী দলকে ঐক্যবদ্ধ হতে হবে এবং নাগরিক সমাজকে জেগে উঠতে হবে।
গবেষণা প্রতিবেদনে বলা হয়, ২০১৮ সালের নির্বাচনে বিএনপির নেতৃত্বাধীন জাতীয় ঐক্যফ্রন্ট ১৪৯ আসনের ১ হাজার ৪০৬ কেন্দ্রে এক ভোট বা শূন্য ভোট পেয়েছে। এ ছাড়া ২১১টি আসনের ৩ হাজার ৭৪২টি কেন্দ্রে তারা ১০ বা তার চেয়ে কম ভোট পেয়েছে। যেখানে আওয়ামী লীগ নেতৃত্বাধীন মহাজোট মাত্র ৪টি কেন্দ্রে শূন্য ভোট পেয়েছিল।
একাদশ সংসদ নির্বাচনে ঐক্যফ্রন্ট ১০ হাজার কেন্দ্রে ১ শতাংশের কম ভোট পেয়েছিল। যেখানে মহাজোট পায় প্রায় ৯৭ শতাংশ ভোট। এই নির্বাচনে ২১৩টি কেন্দ্রে শতভাগ এবং ২ হাজার ২০৩টি কেন্দ্রে ৯৫ থেকে শতভাগ ভোট পড়ে।
প্রতিবেদনে বলা হয়, ২০১৮ সালের নির্বাচনে জালিয়াতির বহু প্রমাণ রয়েছে। ওই নির্বাচন সুপরিকল্পিত, সুনিপুণভাবে কার্যকর করা হয়েছে, যা রাষ্ট্রের কিছু প্রতিষ্ঠানের যোগসাজশ ছাড়া সম্ভব ছিল না। এতে দেশে গণতান্ত্রিক প্রক্রিয়ার যে ক্ষতি হয়েছে, তা মেরামতে কয়েক দশক লেগে যেতে পারে।
গবেষণায় আরও বলা হয়, যারা ২০১৮ সালের নির্বাচনে চুরি করেছিল, ২০২৪ সালে অবাধ, সুষ্ঠু ও অংশগ্রহণমূলক নির্বাচনের জন্য তাদের ওপর ভরসা করা যায় না। এ ছাড়া রাজনৈতিক দলগুলোর অতীত আচরণ প্রমাণ করে যে রাজনৈতিক দলগুলোর নেতৃত্বে অবাধ ও সুষ্ঠু নির্বাচন আশা করা যায় না।
অনুষ্ঠানে সভাপতিত্ব করেন সুশাসনের জন্য নাগরিকের (সুজন) সম্পাদক বদিউল আলম মজুমদার। এ ছাড়া আলোচনায় অংশ নেন নির্বাচন পর্যবেক্ষণকারী বেসরকারি সংস্থা ব্রতীর প্রধান নির্বাহী কর্মকর্তা শারমিন মুরশিদ, কলামিস্ট জাহেদ উর রহমান, দৃকের ব্যবস্থাপনা পরিচালক শহিদুল আলমসহ মানবাধিকারকর্মী ও অধিকারকর্মীরা।"
2024-01-04 01:15:26,নির্বাচন ঘিরে বড় ধরনের আশঙ্কা নেই,"নির্বাচন কমিশন (ইসি) সচিব মো. জাহাংগীর আলম বলেছেন, এখন পর্যন্ত নির্বাচন ঘিরে বড় ধরনের কোনো আশংকা করছে না আইনশৃঙ্খলা রক্ষাকারী বাহিনীগুলো।
তবে যেহেতু একটি রাজনৈতিক দল নির্বাচন প্রতিহত করার ঘোষণা দিয়েছে, এ জন্য প্রত্যেককেই নিজ নিজ গোয়েন্দা নেটওয়ার্ক আরও সক্রিয় রাখবে, যাতে কোনো ঘটনা ঘটার আগেই তা নিষ্ক্রিয় করা সম্ভব হয়।
ইসি সচিব বলেন, প্রত্যেকে বলেছেন, এ পর্যন্ত মাঠের পরিস্থিতি ও আইনশৃঙ্খলা–সংক্রান্ত অবস্থা তাদের নিয়ন্ত্রণে রয়েছে।
সাংবাদিকদের এক প্রশ্নের জবাবে ইসি সচিব বলেন, তাঁরা আশা করেন নির্বাচনে কোনো সহিংস ঘটনা ঘটবে না। যদি ঘটে, তখন সমন্বিতভাবে সবাই সেটি প্রতিহত করবে।"
2024-01-04 01:15:00,‘ওরা ৭ জন’ ৬৪ জেলায়,"বৃহস্পতিবার ঢাকায় বাংলাদেশ শিল্পকলা একাডেমির জাতীয় চিত্রশালা মিলনায়তনে সন্ধ্যা ৭টা ৩০ মিনিটে ‘ওরা ৭ জন’ চলচ্চিত্রটি প্রদর্শিত হবে। আগামী শুক্রবার বিকেল চারটায় ঢাকা বাদে দেশের ৬৩ জেলায় জেলা শিল্পকলা একাডেমির মিলনায়তনে ‘ওরা ৭ জন’ চলচ্চিত্রটি বড় পর্দায় দেখা যাবে। দেশের ১৭টি চলচ্চিত্র নিয়ে গত ২৯ ডিসেম্বর থেকে ৫ জানুয়ারি পর্যন্ত বাংলাদেশ শিল্পকলা একাডেমির আয়োজনে ‘গণজাগরণে চলচ্চিত্র উৎসব’ অনুষ্ঠিত হচ্ছে।
‘ওরা ৭ জন’ চলচ্চিত্রের পরিচালক খিজির হায়াত খান বলেন, ‘যখন বাংলাদেশের চলচ্চিত্রশিল্প একটি সুষ্ঠু ও স্বচ্ছ পরিবেশনব্যবস্থার অভাবে ধুকে ধুকে মরছে, তখন এ ধরনের বিকল্প উদ্যোগের মাধ্যমে জনসাধারণকে ভালো সিনেমা দেখার একটা বিশেষ সুযোগ করে দিচ্ছে শিল্পকলা একাডেমি, এ জন্য তাদের ধন্যবাদ। যাঁরা সিনেমা হলে এই সিনেমা দেখতে পারেননি, তাঁদের এই সুযোগ গ্রহণ করতে অনুরোধ করছি।’
গত বছর ৩ মার্চ ‘ওরা ৭ জন’ প্রেক্ষাগৃহে মুক্তি পায়। সাতজন মুক্তিযোদ্ধার যুদ্ধের ময়দানের বীরত্বগাথা এবং একটি আত্মঘাতী রেসকিউ মিশন অবলম্বন করে চলচ্চিত্রটির গল্প আবর্তিত। মুক্তিযুদ্ধের সম্মুখসমরের গল্প নিয়ে যে অল্প কয়েকটি চলচ্চিত্র নির্মিত হয়েছে, এটি তার মধ্যে অন্যতম। স্বাধীন বাংলাদেশের প্রথম চলচ্চিত্র চাষী নজরুল ইসলাম পরিচালিত ‘ওরা ১১ জন’ থেকে ‘ওরা ৭ জন’ চলচ্চিত্রটি অনুপ্রাণিত।"
2024-01-04 00:05:00,"পিএসজিতে উদ্যম হারিয়েছেন এমবাপ্পে, প্যারিস ছাড়ার আশা সাবেক ফরাসি ফরোয়ার্ডের","শীতকালীন দলবদল শুরু হতেই আলোচনার কেন্দ্রে কিলিয়ান এমবাপ্পে। এই ফরাসি তারকা পিএসজি ছেড়ে রিয়াল মাদ্রিদে যাবেন কি না, তা নিয়েই যত আলোচনা। পিএসজির সঙ্গে এমবাপ্পের চুক্তির মেয়াদ জুন পর্যন্ত থাকলেও এরই মধ্যে রিয়াল নাকি তাঁর সঙ্গে যোগাযোগ করেছে। যত দ্রুত সম্ভব এমবাপ্পের কাছ থেকে সিদ্ধান্তও জানতে চেয়েছে তারা। এর আগেও অবশ্য রিয়াল-এমবাপ্পে দলবদল প্রসঙ্গ একাধিকবার আলোচনায় এসেছিল।
এমনকি এমবাপ্পের রিয়ালে যাওয়াও মনে হচ্ছিল সময়ের ব্যাপার। তবে সেখান থেকেই বারবার পরিস্থিতি বদলেছে এবং শেষ পর্যন্ত বিশ্বকাপজয়ী এই ফরোয়ার্ড পিএসজিতেই থেকে গেছেন। তবে এবার নাকি কঠোর পথে হাঁটছে রিয়াল। এবার না এলে এমবাপ্পের জন্য রিয়ালে আসার পথ স্থায়ীভাবে বন্ধ হয়ে যাবে।
এর মধ্যে সাবেক পিএসজি ও ফরাসি খেলোয়াড় ক্রিস্তফ দুগারি বলেছেন, তিনি আশা করেন, এমবাপ্পে এবার পিএসজি ছেড়ে চলে যাবেন। পাশাপাশি এমবাপ্পে উদ্যম হারিয়ে ফেলেছেন বলেও মন্তব্য করেছেন বিশ্বকাপজয়ী এই ফরোয়ার্ড।
এমবাপ্পে উদ্দীপনা হারিয়ে ফেলেছে উল্লেখ করে দুগারি বলেন, ‘আমি মনে করি এমবাপ্পে নিরুদ্যম হয়ে পড়েছে। মন থেকে আমি আশা করি যে সে ক্লাব ছেড়ে চলে যাবে। আমার ধারণা, সে প্রতিনিয়ত আরও বেশি অনুমানযোগ্য হয়ে পড়েছে। সে তার শক্তি এবং খেলোয়াড়ি চরিত্র হারিয়ে ফেলেছে। ম্যাচ থেকে সে প্রায়ই হারিয়ে যায়।’
এর আগে গত মাসে এমবাপ্পের সঙ্গে কোচ লুইস এনরিকের বিরোধের গুঞ্জন শোনা গিয়েছিল। সে সময় দুজনের সম্পর্ক নিয়ে এনরিকে বলেছিলেন, ‘আমাদের সম্পর্ক সব সময় ভালো। তবে আমাদের মধ্যে এখনো জুটি গড়ে উঠেনি। কাছাকাছি পর্যায়ে আছে। সে আসলে নিজেই আমার সঙ্গে জুটি বাঁধতে চায় না। জানি না কেন সাংবাদিকেরা এই প্রশ্ন করে চলেছেন। দলের বেশির ভাগ খেলোয়াড়ের সঙ্গেই আমার সুসম্পর্ক আছে। এমবাপ্পের সঙ্গেও আমার সম্পর্ক শুরু থেকে আন্তরিক। সে এমন একজন, যে সব সময় হাসি-ঠাট্টা করে। শুধু তাকে নিয়েই নয়, দলের সবাইকে নিয়েই আমি আনন্দিত। এমনকি যারা খুব একটা দলে সুযোগ পায় না, তাদের নিয়েও।’"
2024-01-04 02:50:49,নৌকার প্রার্থীর প্রচারণায় পুলিশের এসপি,"ফেনী-২ (সদর) আসনের নৌকা প্রতীকের প্রার্থী ও বর্তমান সংসদ সদস্য নিজাম উদ্দিন হাজারীর প্রচারণায় অংশ নেওয়ার অভিযোগ উঠেছে পুলিশ সুপার (এসপি) পদমর্যাদার এক কর্মকর্তার বিরুদ্ধে। এ ধরনের একটি ছবি ছড়িয়ে পড়েছে সামাজিক যোগাযোগমাধ্যমে। জসিম উদ্দিন নামের ওই পুলিশ কর্মকর্তা ঢাকা মেট্রোপলিটন পুলিশ সদর দপ্তরে উপকমিশনার (ডেভেলপমেন্ট) পদে কর্মরত রয়েছেন।
সরকারি কর্মকর্তা হয়ে এভাবে কোনো প্রার্থীর নির্বাচনী প্রচারণায় অংশ নিতে পারেন না, যা আচরণবিধি লঙ্ঘন। তবে সংসদ সদস্য প্রার্থী নিজাম উদ্দিন হাজারী এই ছবি দুই মাস আগের বলে দাবি করেন।
ঘটনার প্রত্যক্ষদর্শী ও স্থানীয় সূত্র জানায়, গত ২৫ ডিসেম্বর ফেনী সদর উপজেলার শর্শদি ইউনিয়নের ৪ নম্বর ওয়ার্ড জাহানপুর গ্রামে প্রচারণা চালাতে যান জেলা আওয়ামী লীগের সাধারণ সম্পাদক ও নৌকার প্রার্থী নিজাম উদ্দিন হাজারী। সেখানে তাঁর সঙ্গে থাকা নেতা–কর্মীদের পাশাপাশি ফুলের মালা পরা পুলিশ কর্মকর্তা জসিম উদ্দিনকে দেখা গেছে। তাঁর গ্রামের বাড়িও জাহানপুর গ্রামে।
প্রত্যক্ষদর্শীরা জানান, নিজাম হাজারী তাঁর গলা থেকে ফুলের মালা খুলে পুলিশ কর্মকর্তা জসিমকে পরিয়ে দেন। পরে তিনিসহ প্রচারণায় অংশ নেন। পুলিশ কর্মকর্তা ছাড়াও তাঁর ছোট ভাই ৪ নম্বর ওয়ার্ড ইউপি সদস্য জিয়া উদ্দিনও ছিলেন। জানতে চাইলে গতকাল রাতে জিয়া উদ্দিন প্রথম আলোকে বলেন, ছবিটি এক বছর আগের। ইতিমধ্যে তাঁর ভাই (পুলিশ কর্মকর্তা) গ্রামের বাড়িতে আসেননি।
নির্বাচনী প্রচারণায় পুলিশ কর্মকর্তাকে ফুলের মালা পরিয়ে দিয়ে একসঙ্গে প্রচারণা চালানোর বিষয়ে জানতে চাইলে ফেনী-২ (সদর) আসনের নৌকার প্রার্থী ও বর্তমান সংসদ সদস্য নিজাম উদ্দিন হাজারী আজ রাতে মুঠোফোনে প্রথম আলোকে বলেন, ‘তফসিল ঘোষণার আগে পুলিশ কর্মকর্তার গ্রামের বাড়ির মাদ্রাসায় গিয়েছিলাম। ছবিটি এখনকার নয়। মাস দুয়েক আগের।’ ছবিতে পোস্টার টাঙানো রয়েছে এবং ২৫ ডিসেম্বরের প্রচারণার বিষয়ে প্রশ্ন করা হলে তিনি বলেন, ‘আমার অতি উৎসাহী কিছু লোক পোস্টারগুলো অনেক আগে টাঙিয়ে দিয়েছে।’
সরকারি কর্মকর্তা হয়ে প্রার্থীর নির্বাচনী প্রচারণায় অংশ নেওয়ার বিষয়ে জানতে ঢাকা মেট্রোপলিটন পুলিশের উপকমিশনার জসিম উদ্দিনের মুঠোফোনে একাধিকবার কল করা হলেও তিনি ধরেননি। পরে তাঁকে খুদে বার্তা দেওয়া হলেও তিনি কোনো সাড়া দেননি।
এসপি পদমর্যাদার সরকারি কর্মকর্তা হয়ে প্রার্থীর নির্বাচনী প্রচারণায় অংশ নেওয়ার বিষয়ে আজ রাতে ঢাকা মেট্রোপলিটন পুলিশের অতিরিক্ত কমিশনার (অপরাধ ও অভিযান) খ. মহিদ উদ্দিনের কাছে জানতে চাইলে তিনি বলেন, ‘বিষয়টি আমার নলেজে নেই।’ অতিরিক্ত কমিশনার (প্রশাসন) সঙ্গে কথা বলতে বলেন তিনি। পরে ঢাকা মেট্রোপলিটন পুলিশের অতিরিক্ত কমিশনার (প্রশাসন) এ কে এম হাফিজ আক্তারের কাছে বিষয়টি নিয়ে জানতে চাইলে তিনি বলেন, এই বিষয়ে কিছুই জানেন না।
একই বিষয়ে ফেনী জেলা প্রশাসক ও রিটার্নিং কর্মকর্তা মুছাম্মৎ শাহীনা আক্তার আজ রাতে প্রথম আলোকে বলেন, ‘ওই রকম কোনো অভিযোগ এখনো পাইনি।’"
2024-01-03 23:50:14,"খণ্ডকালীন চাকরি দেওয়ার কথা বলে টাকা আত্মসাৎ, গ্রেপ্তার ৮","খণ্ডকালীন চাকরির প্রলোভন দেখিয়ে বিপুল অঙ্কের টাকা আত্মসাৎ করার অভিযোগে একটি প্রতারক চক্রের আট সদস্যকে গ্রেপ্তার করেছে পুলিশ। গতকাল মঙ্গলবার রাজধানীর আজমপুর, ঢাকার উপকণ্ঠ সাভার ও জামালপুরে অভিযান চালিয়ে তাদের গ্রেপ্তার করা হয়।
আজ বুধবার ঢাকা মহানগর পুলিশের (ডিএমপি) সাইবার অ্যান্ড স্পেশাল ক্রাইম বিভাগের এক সংবাদ বিজ্ঞপ্তিতে এ তথ্য জানানো হয়।
বিজ্ঞপ্তিতে বলা হয়, গ্রেপ্তার ব্যক্তিদের কাছ থেকে একটি ল্যাপটপ, স্মার্ট মোবাইল ফোন, সিম ও ব্যাংক হিসাবের কাগজপত্র জব্দ করা হয়েছে।
গ্রেপ্তার ব্যক্তিরা হলেন ইমাদুল ইসলাম (২১), আবু বক্কর সিদ্দিকি ওরফে শান্ত (২১), জাবের আহাম্মেদ (৩১), হোসনাহার আক্তার ওরফে হেমা (২৩), রাকিব মোল্লা (১৯), মোহাম্মদ আলী (১৯), মো. সোলাইমান (১৯) ও আবু সাঈদ ওরফে সুমন (৩৩)।
বিজ্ঞপ্তিতে বলা হয়, গত বছরের ১১ নভেম্বর দুপুরে এক ভুক্তভোগীর হোয়াটসঅ্যাপ নম্বরে খুদে বার্তা পাঠিয়ে অনলাইনে কাজ করার প্রস্তাব দেওয়া হয়। ভুক্তভোগী কাজ সম্পর্কে জানতে চাইলে তাকে বলা হয় তাদের দেওয়া লিংকে প্রবেশ করে ভোট দেওয়াসহ রিভিউ করার কাজ এবং প্রতিটি কাজের জন্য তাকে ১৫০ টাকা করে দেওয়া হবে। ভুক্তভোগী সেসব কাজ করলে তারা টেলিগ্রাম অ্যাপের মাধ্যমে অ্যাডভান্সড টাস্কস ৪৪৪ নামের একটি গ্রুপে তাঁকে যুক্ত হয়ে কাজের বিনিময়ে টাকা নিতে বলে। ভুক্তভোগীকে পরে তাদের মোবাইল ব্যাংকিংয়ে ১৫০ টাকা পাঠাতে বলেন। ভুক্তভোগী চাহিদামতো সব করলে অজ্ঞাতনামা ব্যক্তিরা ভুক্তভোগী ব্যক্তির বিশ্বাস অর্জনে বিভিন্ন সময় তাঁর মোবাইল ব্যাংকিংয়ে ৭ হাজার ৮৯৫ টাকা পাঠায়।
গত বছরের ১১ নভেম্বর অজ্ঞাতনামা ব্যক্তিরা ওই ভুক্তভোগীকে তাদের মোবাইল ব্যাংকিংয়ে কাজের কথা বলে ৯ হাজার টাকা পাঠাতে বলেন। তারা সি ফাইন্যান্স নামের ওয়েবসাইটে ঢুকে ভুক্তভোগীকে একটি হিসাব খুলতে বলেন। কিন্তু কাজ শেষ হয়নি বলে ভুক্তভোগীর হিসাবের টাকা তারা আটকে দেয় এবং কাজ শেষ করতে আরও ৩৬ হাজার টাকা বিনিয়োগের জন্য পাঠাতে বলেন। ভুক্তভোগী তা দিতে অস্বীকার করলে অন্যান্য সদস্যের অনুরোধে তিনি ৩৬ হাজার টাকাসহ মোট ৯ লাখ ৯ হাজার ৬০০ টাকা পাঠান। পরে ভুক্তভোগী প্রতারণার বিষয়টি বুঝতে পেরে রমনা মডেল থানায় মামলা করেন।"
2024-01-03 23:36:33,গণতন্ত্র ও মানবাধিকারের পক্ষে সোচ্চার হওয়ার আহ্বান ড. ইউনূসের,"নোবেলজয়ী ড. মুহাম্মদ ইউনূস এক বিবৃতিতে বাংলাদেশের নাগরিকদের প্রতি অন্যায়ের বিরুদ্ধে এবং গণতন্ত্র ও মানবাধিকারের পক্ষে সোচ্চার হওয়ার আহ্বান জানিয়েছেন। ইউনূস সেন্টারের ভেরিফায়েড ফেসবুক পেজে ওই বিবৃতি প্রকাশ করা হয়েছে।
‘শ্রম আদালতের রায় নিয়ে প্রফেসর ইউনূসের বক্তব্য’ শিরোনামে গত সোমবার বিবৃতিটি প্রকাশ করা হয়। এতে তাঁর বিরুদ্ধে শ্রম আদালতের রায়কে ‘সব আইনি নজির ও যুক্তির পরিপন্থী’ বলেছেন তিনি।
বিবৃতিতে মুহাম্মদ ইউনূস বলেছেন, ‘আমার আইনজীবীরা আদালতে দৃঢ়ভাবে যুক্তি দেখিয়েছেন, আমার বিরুদ্ধে এই রায় সব আইনি নজির ও যুক্তির পরিপন্থী।’
৮৩ বছর বয়সী মুহাম্মদ ইউনূস গ্রামীণ ব্যাংকের প্রতিষ্ঠাতা। এই ব্যাংকের মাধ্যমে ক্ষুদ্রঋণ কার্যক্রম পরিচালনা করে লাখ লাখ মানুষের দারিদ্র্য মুক্তিতে ভূমিকা রাখার জন্য আন্তর্জাতিকভাবে প্রশংসিত তিনি।
গ্রামীণ টেলিকমের চেয়ারম্যানের পদে থেকে শ্রম আইন লঙ্ঘনের অভিযোগের একটি মামলায় গত সোমবার তাঁকে ছয় মাসের কারাদণ্ড ও ৩০ হাজার টাকা জরিমানা করেন ঢাকার একটি আদালত। গ্রামীণ টেলিকমের তিন কর্মকর্তাকেও একই সাজা দেওয়া হয়েছে। রায় ঘোষণার পর ড. ইউনূস বলেছিলেন, তিনি যে দোষ করেননি, সেই দোষে তাঁকে শাস্তি দেওয়া হয়েছে।"
2024-01-03 23:30:00,পাওয়া গেল মনের মতো ‘রিচার’,"ব্রিটিশ লেখক লি চাইল্ডের উপন্যাসের চরিত্র জ্যাক রিচার। জনপ্রিয় এ চরিত্র নিয়ে এ পর্যন্ত ২৮টি উপন্যাস লিখেছেন চাইল্ড। এই সিরিজ উপন্যাস অবলম্বনে অ্যামাজন প্রাইমের ওয়েব সিরিজ রিচার। গত ১৫ ডিসেম্বর মুক্তি পেয়েছে এটির দ্বিতীয় সিজনের প্রথম তিন পর্ব। দর্শক, সমালোচকের কাছে ব্যাপক প্রশংসা ছাড়াও সিরিজটি এনে দিয়েছে অন্য একটি স্বস্তি।
জ্যাক রিচার যুক্তরাষ্ট্রের মিলিটারি পুলিশের সাবেক মেজর। এখন অবশ্য সে চাকরি করে না, নিজের মর্জিমতো ঘুরে বেড়ায় এ শহর থেকে ও শহর। প্রায়ই জড়িয়ে পড়ে রহস্যের জালে। মোটাদাগে এই হলো ক্রাইম, থ্রিলার ঘরানার উপন্যাসগুলোর গল্প। জনপ্রিয় এই সিরিজের প্রথম উপন্যাস প্রকাশিত হয় ১৯৯৭ সালের মার্চে। আশ্চর্য হলো, ব্যাপক সাড়াজাগানো এই সিরিজের চলচ্চিত্রায়ণে সময় লেগে যায় ১৫ বছর! ২০১২ সালে মুক্তি পায় রিচারকে নিয়ে সিনেমা জ্যাক রিচার। চার বছর পর আসে দ্বিতীয়টি জ্যাক রিচার: নেভার গো ব্যাক। দুই সিনেমায় রিচারের চরিত্রে অভিনয় করেছিলেন টম ক্রুজ। কোনো ছবিই সেভাবে সাড়া জাগাতে পারেনি। ফলে প্রযোজকেরা আর রিচারকে নিয়ে সিনেমা করতে উৎসাহ পাননি।
দর্শক, সমালোচক তো বটেই, রিচারকে নিয়ে নির্মিত দুটি সিনেমা তেমন পছন্দ হয়নি লেখক লি চাইল্ডেরও। তাঁর মতে, তাঁর লেখা রিচারকে পর্দায় ঠিকমতো দেখাতে পারেননি নির্মাতা।
বাহ্যিক ব্যাপারটিই ধরা যাক, লেখায় আছে রিচার সাড়ে ছয় ফুট লম্বা। বিশালদেহী রিচারের বর্ণনার সঙ্গে টম ক্রুজকে কোনোভাবেই মেলানো যায় না।
রিচারের চলচ্চিত্রায়ণ যখন অনিশ্চিত, তখনই তাঁকে সিরিজ হিসেবে পর্দায় নিয়ে আসে অ্যামাজন প্রাইম। গত বছরের শুরুতে এর প্রথম সিজন মুক্তির পরই বাজিমাত। দর্শক, সমালোচকদের তুমুল প্রশংসা কুড়ায় সিরিজটি। নেলসন স্ট্রিমিং র‍্যাঙ্কিংয়ের জরিপ অনুসারে, মুক্তির সপ্তাহে রিচারই ছিল সবচেয়ে বেশি স্ট্রিমিং হওয়া সিরিজ।
এমন সাফল্যে দ্রুতই ঘোষণা আসে দ্বিতীয় কিস্তির। সেই মোতাবেক ১৫ ডিসেম্বর মুক্তি পেয়েছে তিন পর্ব, ২২ ডিসেম্বর এসেছে চতুর্থটি। ১৯ জানুয়ারি পর্যন্ত পর্যায়ক্রমে মুক্তি পাবে বাকি পর্বগুলোও। এখন পর্যন্ত দ্বিতীয় সিজনের যেসব পর্ব এসেছে, সেগুলোও প্রথম সিজনের মতো ব্যাপক প্রশংসা পেয়েছে।
কিন্তু কী এমন আছে এই সিরিজে, যা রিচারকে নিয়ে নির্মিত চলচ্চিত্রগুলোয় পাওয়া যায়নি? সমালোচকদের ভাষ্যে, সিরিজের মূল শক্তির জায়গা রিচার চরিত্রে অ্যালান রিটসসনের অভিনয়। এই অভিনেতা দেখতে বইয়ে লেখা রিচারের বর্ণনার সঙ্গে অনেকটাই মিলে যান। সিরিজটি দেখার পর দর্শক, সমালোচকের কথা—অবশেষে রিচারকে পাওয়া গেছে। রিটসসনের অভিনয়ের সঙ্গে বুদ্ধিদীপ্ত চিত্রনাট্য আর নির্মাণ মিলিয়ে যথেষ্ট উপভোগ্য হয়ে উঠেছে সিরিজটি।
দ্বিতীয় সিজন মুক্তির আগে ভ্যারাইটিকে দেওয়া সাক্ষাৎকারে অ্যালান বলেন, ‘প্রথম সিজনের পাত্র–পাত্রী সবাই মিলে একটা দৃষ্টান্ত তৈরি করেছেন, এবারও আমাদের সেই পর্যায়ে পৌঁছাতে হবে। এবারের সিজনে সব নতুন চরিত্র, আমরা চেষ্টা করেছি দর্শকদের সর্বোচ্চটা দিতে। রিচার খুবই শক্তিশালী চরিত্র, যে চরিত্রে অভিনয়ের চ্যালেঞ্জ নিতে যেকোনো শিল্পীই মুখিয়ে থাকবেন।’ চরিত্রটির প্রস্তুতির জন্য রিচারকে নিয়ে লেখা ২৪টি বইও পড়েছেন এই অভিনেতা। রিচার সিরিজটি বানিয়েছেন নিক সান্তোরা।"
2024-01-03 23:12:52,রুশ সীমান্তবর্তী অঞ্চল ও ক্রিমিয়ায় ব্যাপক হামলা,"ইউক্রেনের পার্শ্ববর্তী রাশিয়ার দুটি অঞ্চলে ও ক্রিমিয়ায় ব্যাপক হামলার ঘটনা ঘটেছে। কিয়েভে ব্যাপক বোমাবর্ষণ এবং রাশিয়া ও ইউক্রেন উভয় পক্ষের মধ্যে একের পর এক বিমান হামলার এক দিন পরই আজ বুধবার নতুন করে এ হামলার ঘটনা ঘটে। এদিকে জাতিসংঘের মানবাধিকার বিষয়ক প্রধান সংঘাত কমিয়ে আনার আহ্বান জানিয়েছেন।
রাশিয়ার বেলগোরোদ অঞ্চলের গভর্নর ব্যাচেস্লাভ গ্ল্যাডকভ বলেন, বেলগোরোদের পরিস্থিতি এখন উদ্বেগজনক। আজ (বুধবার) সকালে এখানে দুইবার হামলা হয়েছে। এর আগের দিন হামলায় এখানে একজন নিহত ও ১১ জন আহত হয়েছেন।
রাশিয়ার আকাশ প্রতিরক্ষা কর্তৃপক্ষ বলছে, বেলগোরোদ অঞ্চলে তারা ছয়টি ক্ষেপণাস্ত্র ভূপাতিত করেছে।
বেলগোরোদের উত্তরে কোরস্ক অঞ্চল। সেখানকার গভর্নর রোমান স্টারোভয়েট টেলিগ্রামে বলেন, ইউক্রেনের বিমান হামলায় এখানকার অবকাঠামো ধ্বংস হয়ে গেছে। পাশাপাশি পুরো অঞ্চলের বিদ্যুৎ বিচ্ছিন্ন হয়ে পড়েছে। এ ছাড়া ক্রিমিয়া উপদ্বীপের সেভাস্তোপলের কাছে আরেকটি ক্ষেপণাস্ত্র ভূপাতিত করা হয়েছে বলে জানিয়েছেন শহরের গভর্নর। তবে সেখানকার ক্ষয়ক্ষতি সম্পর্কে অবশ্য তিনি কিছু বলেননি।
রাশিয়া–ইউক্রেন যুদ্ধ শুরু হওয়ার পর থেকে ইউক্রেনের সঙ্গে সীমান্তবর্তী রাশিয়ার অঞ্চলগুলো নিয়মিত হামলার শিকার হচ্ছে। তবে গত সপ্তাহে ইউক্রেনে রাশিয়া ব্যাপক হামলা চালিয়েছিল। এর পরিপ্রেক্ষিতে বেলগোরোদ এখন ইউক্রনের হামলার বিশেষ লক্ষ্যবস্তু।
গত শুক্রবার ইউক্রেনের রাজধানী কিয়েভসহ বিভিন্ন শহরে ভয়াবহ বোমাবর্ষণ করা হয়। এতে ৩০ জনের বেশি মানুষ নিহত হন। এর পাল্টা জবাব হিসেবে সপ্তাহের শেষ দিকে বেলগোরোদে দফায় দফায় হামলা চালানো হয়। এতে ২৫ জন নিহত হন। বলা হয়, দুই বছর ধরে চলা এ সংঘর্ষে এখানে এত মৃত্যু নজিরবিহীন। কিয়েভ জানায়, এরপর মঙ্গলবার সকালে রাশিয়া ইউক্রেনে ৯৯টি ক্ষেপণাস্ত্র ছোড়ে।
জাতিসংঘের মানবাধিকার বিষয়ক হাইকমিশনার ভলকার তুর্ক রাশিয়া ও ইউক্রেনের মধ্যে সংঘাত কমিয়ে আনার আহ্বান জানিয়েছেন। গত মঙ্গলবার তিনি এ আহ্বান জানান। পাশাপাশি তাঁর দপ্তর সম্প্রতি হামলার তীব্রতা বেড়ে যাওয়া নিয়ে শঙ্কা প্রকাশ করেছে।
জাতিসংঘের হিউম্যান রাইটস দপ্তর সামাজিক যোগাযোগমাধ্যম এক্সে বলেছে, দুই পক্ষের সংঘাত উদ্বেগজনকভাবে বেড়ে গেছে। এতে রাশিয়া, ইউক্রেন দুই দেশেই বেসামরিক মানুষ মারা পড়ছে। আন্তর্জাতিক মানবাধিকার আইন অনুযায়ী নির্বিচার হামলা এবং বেসামরিক কোনো কিছুর বিরুদ্ধে হামলা নিষিদ্ধ।
ভলকার তুর্ক তাৎক্ষণিক এই সংঘাত কমিয়ে আনার আহ্বান জানিয়েছেন। একই সঙ্গে বেসামরিক মানুষের সুরক্ষা নিশ্চিত ও আন্তর্জাতিক আইনের প্রতি সম্মান দেখাতে বলেন।"
2024-01-03 23:50:58,"কক্সবাজারে নৌকার প্রার্থীর নেতৃত্বে ঈগলের প্রচারণায় হামলার অভিযোগ, মুহুর্মুহু গুলি","পুলিশ ও প্রত্যক্ষদর্শীরা বলেন, বুধবার বিকেল চারটার দিকে জোয়ারিয়া নালা মাদ্রাসা গেট এলাকায় ঈগলের নির্বাচনী প্রচারণা শুরু করেন ইউপি চেয়ারম্যান কামাল শামসুউদ্দিন আহমদ। বিকেল সাড়ে চারটার দিকে নৌকার প্রার্থী সাইমুম সরওয়ারের নেতৃত্বে কয়েক শ কর্মী-সমর্থক ওই এলাকায় পৌঁছালে তাঁরা ঈগলের প্রচারণায় হামলা চালান। এ সময় মুহুর্মুহু গুলির শব্দ শোনা যায়। তবে কে গুলি ছোড়েন, তা তাৎক্ষণিকভাবে নিশ্চিত করতে পারেনি পুলিশ। হামলায় ইউপি চেয়ারম্যান শামসুউদ্দিনসহ অন্তত ছয়জন আহত হয়েছেন। তাঁরা সবাই ঈগলের কর্মী-সমর্থক।
ঈগল প্রতীকের রামু উপজেলা নির্বাচন পরিচালনা কমিটির প্রধান ও রামু উপজেলা আওয়ামী লীগের সাধারণ সম্পাদক শামসুল আলম মণ্ডল প্রথম আলোকে বলেন, ঈগল প্রতীকের পূর্বনির্ধারিত নির্বাচনী প্রচারণায় হামলা চালিয়েছেন সংসদ সদস্য সাইমুম সরওয়ার। আওয়ামী লীগের নেতা-কর্মীরা ঈগল প্রতীকের পক্ষে কাজ করায় তিনি দিশা হারিয়ে ফেলেছেন। হামলার ঘটনায় মামলা করা হবে।
আহত কামাল শামসুউদ্দিন আহমদ বলেন, পূর্বনির্ধারিত কর্মসূচির অংশ হিসেবে মাদ্রাসা গেটে তিনিসহ অন্যরা ঈগল প্রতীকের প্রচারণা চালাচ্ছিলেন। ওই সময় কয়েকটি গাড়িতে কয়েক শ কর্মী-সমর্থক নিয়ে ঘটনাস্থলে পৌঁছান নৌকার প্রার্থী সাইমুম। তিনি গাড়ি থেকে নেমে লাঠি হাতে এগিয়ে এসে তাঁকে (শামসুউদ্দিন) মারধর শুরু করেন। স্থানীয় লোকজন এগিয়ে এলে সাইমুম সরওয়ার অস্ত্র হাতে তাঁকে (শামসুউদ্দিন) গুলি করার চেষ্টা চালান। এ সময় ঈগলের সমর্থকেরা চেয়ারম্যানকে রক্ষায় এগিয়ে এলে সাইমুম তিনটি ফাঁকা গুলি ছোড়েন। এরপর উত্তেজিত জনতা চট্টগ্রাম-কক্সবাজার মহাসড়কের রামু অংশে অবরোধ করে রাখেন।
জেলা ছাত্রলীগের সভাপতি এস এম সাদ্দাম হোসেন বলেন, জোয়ারিয়া নালা তাঁর এলাকা। ঘটনার খবর পেয়ে ঘটনাস্থলে গিয়েছিলেন। পরিস্থিতি এখন শান্তিপূর্ণ। তিনি বলেন, শান্তিপূর্ণ ও প্রতিদ্বন্দ্বিতাপূর্ণ নির্বাচনের জন্য প্রধানমন্ত্রী নির্বাচনে নেতা-কর্মীদের পছন্দমতো প্রার্থীর পক্ষে কাজ করার অনুমতি দিয়েছেন। চেয়ারম্যান শামসুউদ্দিন তাঁর পছন্দের প্রার্থীর পক্ষে প্রচারণা চালানোর অধিকার রাখেন। এখানে হামলা করাটা অন্যায় হয়েছে। ছাত্রলীগের সভাপতি হিসেবে তিনি নৌকার পক্ষে কাজ করছেন বলে জানান।"
2024-01-03 23:06:36,"ভোটের মাঠে সাবেক রাষ্ট্রপতির সন্তানেরা, আলোচনায় ‘ভাই-বোনের লড়াই’","১৩ উপজেলার কিশোরগঞ্জে আছে ৬টি সংসদীয় আসন। দ্বাদশ জাতীয় সংসদ নির্বাচনে ছয়টির মধ্যে তিনটিতে প্রতিদ্বন্দ্বিতা করছেন সাবেক তিন রাষ্ট্রপতির চার সন্তান। এর মধ্যে তিনজন লড়ছেন নৌকা প্রতীক নিয়ে। একজন আছেন স্বতন্ত্র পরিচয়ে। স্থানীয় মানুষেরা বলছেন, দুটি আসনে নৌকার জয় কেবল সময়ের ব্যাপার। তবে একটিতে লড়াইয়ের আভাস পাওয়া যাচ্ছে। আবার সেই লড়াই হবে সাবেক এক রাষ্ট্রপতির দুই সন্তানের মধ্যে।
এক জেলায় সাবেক তিন রাষ্ট্রপতির চার সন্তানের প্রতিদ্বন্দ্বিতায় থাকা, বিশেষ করে একটিতে ভাই-বোনের লড়াই নিয়ে আলোচনা এখন এলাকার মানুষের মুখে মুখে।
কিশোরগঞ্জ সদর ও হোসেনপুর উপজেলা নিয়ে গঠিত কিশোরগঞ্জ-১ আসনে প্রতিদ্বন্দ্বিতায় আছেন মুজিবনগর সরকারের অস্থায়ী রাষ্ট্রপতি সৈয়দ নজরুল ইসলামের দুই সন্তান। মেয়ে সৈয়দা জাকিয়া নূর লড়ছেন নৌকা প্রতীক নিয়ে। তিনি বর্তমান সংসদ সদস্য ও আওয়ামী লীগ কেন্দ্রীয় কমিটির স্বাস্থ্যবিষয়ক উপকমিটির সদস্য। তাঁর বড় ভাই আওয়ামী লীগের সাবেক সাধারণ সম্পাদক ও স্থানীয় সরকার, পল্লী উন্নয়ন সমবায়মন্ত্রী সৈয়দ আশরাফুল ইসলামের মৃত্যুর পর শূন্য আসনে উপনির্বাচনে অংশ নিয়ে তিনি সংসদ সদস্য হন। দল এবারও তাঁর ওপর আস্থা রেখেছে। দলীয় মনোনয়ন না পেয়ে শেষে স্বতন্ত্রভাবে প্রতিদ্বন্দ্বিতায় আছেন সৈয়দ নজরুল ইসলামের ছেলে মেজর জেনারেল (অব.) সৈয়দ সাফায়েতুল ইসলাম। তিনি লড়ছেন ইগল প্রতীক নিয়ে।
স্থানীয় ভোটাররা বলেন, আসনটিতে নৌকার জয়ের বড় বাধা ঈগল। যতই দিন যাচ্ছে, ভাই-বোনের বাগ্‌যুদ্ধ ততই বাড়ছে। ভাই-বোনের লড়াইয়ের জন্য সৈয়দ পরিবারের সদস্যরা এখন দুই ভাগে বিভক্ত হয়ে মাঠ গরম করে রেখেছেন। এই নিয়ে দলও কিছুটা বিভক্ত হয়ে পড়েছে। এই আসনে নৌকার প্রার্থী ছাড়াও আছেন আরও পাঁচজন।
ছোট বোন সৈয়দা জাকিয়া নূরকে পরাজিত করার চ্যালেঞ্জ দিয়ে স্বতন্ত্র প্রার্থী সাফায়েতুল ইসলাম বলেন, ‘আমার বড় ভাই সৈয়দ আশরাফুল ইসলাম মারা যাওয়ার পর ছোট বোন লিপিকে (জাকিয়া নূরকে) দলের মনোনয়ন দেওয়া হয়। বিষয়টি মেনে নিয়েছিলাম। এখন দেখছি, গত পাঁচ বছরে এ আসনে কোনো উন্নয়ন তো দূরে থাক, এমনকি আমার ভাইয়ের করা উন্নয়নমূলক কাজগুলোরও সংস্কার করা হয়নি। এই অবস্থায় এলাকার মানুষ বিকল্প প্রার্থীর দাবি জানিয়ে আসছিলেন। সে জন্য আমি দলের মনোনয়ন চেয়েছিলাম। কিন্তু দল আমাকে মনোনয়ন না দিলেও স্বতন্ত্র প্রার্থীর জন্য উন্মুক্ত করে দেওয়ায় ভোটারদের দাবিতে আমি নির্বাচন করছি। আশা করি ভোটের মাধ্যমে নৌকা প্রতীক ভুল জায়গায় দেওয়ার বিষয়টি প্রমাণিত হয়ে যাবে।’
এ বিষয়ে সৈয়দা জাকিয়া নূর বলেন, ‘আমি আমার বড় ভাইয়ের (সাফায়েতুল ইসলাম) উদ্দেশে বলতে চাই, আমাদের রক্ত খাঁটি, আমাদের রক্ত পরীক্ষিত। আমরা বাংলাদেশের ইতিহাসের একটি অংশ। নৌকা আমার পরিবারের মার্কা। আল্লাহর কসম, বুকে হাত দিয়ে বলতে পারি, আমি যদি নৌকা মার্কা না পেতাম, তাহলে কখনো স্বতন্ত্র প্রার্থী হয়ে নৌকার বিরুদ্ধে নির্বাচন করতাম না। অথচ আমার বড় ভাই তা-ই করেছেন।’
ভাই-বোনের লড়াই প্রসঙ্গে জেলা আওয়ামী লীগের সভাপতি জিল্লুর রহমান বলেন, নির্বাচন করা গণতান্ত্রিক অধিকার। আর প্রতিযোগিতামূলক নির্বাচন দলের পক্ষ থেকেই উন্মুক্ত করে দেওয়া হয়েছে। তাই নির্বাচন করাতে দোষের কিছু নেই। তবে কথাবার্তা সবাইকেই আরও সংযত ও আরও সতর্কভাবে বলার পরামর্শ দেন তিনি।
এ দুই আসনের ভোটার ও আওয়ামী লীগের নেতা-কর্মীদের সঙ্গে কথা বলে জানা গেছে, কিশোরগঞ্জ-৪ ও ৬ আসনে নৌকার বিপরীতে লড়াই শক্তিশালী কেউ মাঠে নেই। কারণ, অপর প্রার্থীরা ভোটারদের কাছে পরিচিত নন। প্রার্থীরা নিজেরাও সেটা বুঝে গেছেন। তাঁরা ভালোভাবে প্রচারণায় নেই। এমনকি প্রতীক পাওয়ার পর অধিকাংশ প্রার্থী নির্বাচনী এলাকাতেও নেই। কারও কাছে ভোটও চাচ্ছেন না, নেই সভা-উঠান বৈঠক। তবে কেউ কেউ দায়সারা কিছু পোস্টার সাঁটিয়ে আর কিছুদিন পরপর মাইকিং করে নিজেদের অস্তিত্ব জানান দেওয়ার মধ্যে প্রচারণা সীমাবদ্ধ করে রেখেছেন।
এই দুই আসনের নৌকার প্রার্থীরাও নিজেদের জয় নিয়ে চিন্তা করছেন না। তাঁদের সব ভাবনা ভোটকেন্দ্রে ভোটার উপস্থিতি বাড়ানো নিয়ে। নির্বাচনী সভায় তাঁরা সবাইকে আহ্বান জানাচ্ছেন, যেন ৭ জানুয়ারি ভোটাররা ভোটকেন্দ্রে যান।
নিজের জয়ের ব্যাপারে কতটুকু আশাবাদী? এমন প্রশ্নে নাজমুল হাসান বলেন, ‘আমার এখানে হার-জিতের নির্বাচন নয়। অংশগ্রহণের নির্বাচন। কত মানুষ ভোটকেন্দ্রে যাবেন, এটাই মেজর (মূল) চ্যালেঞ্জ।’
রেজওয়ান আহাম্মদও বলেন, নিজের জয় নিয়ে ভাবনার কিছু নেই। তাঁর যতটুকু ভাবনা ভোটকেন্দ্রে ভোটার উপস্থিতি নিয়ে।
জেলা আওয়ামী লীগের সভাপতি জিল্লুর রহমানও তাঁদের সহজ জয় পাওয়ার সম্ভাবনা আছে জানিয়ে বলেন, কিশোরগঞ্জ-৪ ও ৬ আসনে জয় পেতে সমস্যা হবে না।"
2024-01-03 23:05:39,বগুড়া-৬ আসনের নৌকা ও ঈগলের প্রার্থীকে শোকজ নোটিশ,"সড়কের ওপর জনসভা করায় বগুড়া-৬ (সদর) আসনের নৌকার প্রার্থী ও বর্তমান সংসদ সদস্য রাগেবুল আহসানকে নোটিশ দিয়েছে নির্বাচনী অনুসন্ধান কমিটি। এ ছাড়া ভোটারদের মধ্যে টাকা ছড়ানোর অভিযোগে ঈগল প্রতীকের স্বতন্ত্র প্রার্থী সৈয়দ কবির আহম্মেদ ও তাঁর ছোট ভাই বগুড়া জেলা পরিষদের প্যানেল চেয়ারম্যান সৈয়দ সার্জিল আহম্মেদকেও নোটিশ দিয়ে তলব করেছে নির্বাচনী অনুসন্ধান কমিটি।
বগুড়া-৬ আসনের নির্বাচনী অনুসন্ধান কমিটির চেয়ারম্যান বগুড়ার যুগ্ম জেলা ও দায়রা জজ (ল্যান্ড সার্ভে ট্রাইব্যুনাল) মো. জাহিদুল ইসলাম আজ বুধবার এ নোটিশ জারি করেন। ওই তিনজনকে বৃহস্পতিবার সশরীর হাজির হয়ে বা প্রতিনিধির মাধ্যমে আচরণবিধি লঙ্ঘনের ব্যাপারে লিখিত ব্যাখ্যা দিতে বলা হয়েছে।
নৌকার প্রার্থী রাগেবুল আহসানকে পাঠানো নোটিশে উল্লেখ করা হয়েছে, গতকাল মঙ্গলবার বিকেলে বগুড়া শহরের কারমাইকেল সড়কের খান্দার মোড়ে জনসাধারণের চলাচলের রাস্তা বন্ধ করে নৌকার পক্ষে নির্বাচনী সমাবেশের আয়োজন করা হয়। সড়কের ওপর নির্বাচনী সমাবেশের ভিডিও ও ছবি অনুসন্ধান কমিটির হাতে এসেছে। এ ধরনের কর্মকাণ্ড সংসদ নির্বাচনে রাজনৈতিক দল ও প্রার্থীর আচরণবিধি ২০০৮-এর ১৪(১)(২) নম্বর বিধির সুস্পষ্ট লঙ্ঘন।
নোটিশে আরও বলা হয়, ‘কেন আপনার (রাগেবুল) বিরুদ্ধে আইনানুগ ব্যবস্থা গ্রহণের জন্য নির্বাচন কমিশন বরাবর সুপারিশ করা হবে না, তা ৪ জানুয়ারি বেলা সাড়ে ১১টার মধ্যে অনুসন্ধান কমিটির অস্থায়ী কার্যালয়ে (আদালত) সশরীর অথবা প্রতিনিধি পাঠিয়ে লিখিত ব্যাখ্যা দিতে নির্দেশ প্রদান করা হলো।’
অপর দিকে ঈগল প্রতীকের স্বতন্ত্র প্রার্থী সৈয়দ কবির আহম্মেদ ও তাঁর ছোট ভাই সৈয়দ সার্জিল আহম্মেদকে দেওয়া নোটিশে বলা হয়েছে, মঙ্গলবার বগুড়া শহরের আটাপাড়া এলাকায় ঈগল প্রতীকের নির্বাচনী কার্যালয়ে কিছু ভোটারের মধ্যে অর্থ ছড়ানো হয়। এ ধরনের কর্মকাণ্ড নির্বাচনী আচরণবিধির সুস্পষ্ট লঙ্ঘন। নির্বাচনী আচরণবিধি লঙ্ঘন করায় কেন বিধিগত ব্যবস্থা গ্রহণের জন্য নির্বাচন কমিশনে সুপারিশ করা হবে না, তা বৃহস্পতিবার সকাল ১০টায় নির্বাচনী অনুসন্ধান কমিটির কাছে হাজির হয়ে লিখিত ব্যাখ্যা প্রদানের নির্দেশ দেওয়া হলো।"
2024-01-03 23:00:00,বন্ধুসভা,"কোনো এক বসন্তের পড়ন্ত বিকেল
সূর্যটা আহ্লাদে ঢলে পড়েছে পশ্চিমাকাশে,
মাঝেমধ্যে কোকিলের কহুতান
একজোড়া আঁখি চেয়ে আছে অপলক
অমন করে কী দেখছে মায়াবতী?
নয়নে যে অথই মায়ার সমুদ্র-
রাশি রাশি ঢেউ খেলে
দেখছি মন ভরে কূল কিনারা কোথায়।
নক্ষত্রের পিছে দৌড়ে কি
কেউ নক্ষত্র গুনতে পেরেছে মায়াবতী?
আকাশটা সুন্দর সীমাহীন বলে
জানিনা তোমার প্রতি এত টান কিসের
বৃথা আশায় কেন মায়ার আয়োজন?
অপেক্ষায় রইবে ঐ নয়নে আবার
আসুক বসন্তের ঢেউ, ফুটুক কৃষ্ণচূড়া,
কিছু বৃথা অপেক্ষায় হয়তো অন্তহীন সুখ ভরা।"
2024-01-06 22:29:07,বিশ্বকাপে খেলা শ্রীলঙ্কা দল থেকে ম্যাথুসসহ ৯ জন বাদ,"চোট, ফর্ম–খরাসহ বেশ কিছু কারণে সাম্প্রতিক বছরগুলোতে শ্রীলঙ্কা দলে আসা-যাওয়ার মধ্যেই আছেন অ্যাঞ্জেলো ম্যাথুস। অভিজ্ঞ এই অলরাউন্ডারকে গত বছর বিশ্বকাপ দলেও রাখা হয়নি। তবে মাতিশা পাতিরানা চোটে পড়ে বিশ্বকাপ থেকে ছিটকে গেলে সুযোগ পান ম্যাথুস। আন্তর্জাতিক ক্রিকেটে ইতিহাসের প্রথম খেলোয়াড় হিসেবে ‘টাইমড আউট’ হয়ে বিশ্বকাপে আলোচনারও জন্ম দেন।
সেই ম্যাথুস শ্রীলঙ্কা দল থেকে আবারও বাদ পড়লেন। তাঁকে বাদ দিয়ে ঘরের মাঠে জিম্বাবুয়ের বিপক্ষে ওয়ানডে সিরিজের চূড়ান্ত দল ঘোষণা করেছে শ্রীলঙ্কা ক্রিকেট (এসএসলি)। ম্যাথুস ছাড়া সর্বশেষ বিশ্বকাপে খেলা আরও আটজন বাদ পড়েছেন। তাঁরা হলেন কুশল পেরেরা, কাসুন রাজিতা, দিমুথ করুনারত্নে, দুশান হেমন্ত, ধনাঞ্জয়া ডি সিলভা, চামিকা করুনারত্নে, মাতিশা পাতিরানা ও লাহিরু কুমারা। বিশ্বকাপে ১০ দলের মধ্যে নবম হয়েছিল শ্রীলঙ্কা। যে কারণে ২০২৫ চ্যাম্পিয়নস ট্রফিতে দলটি জায়গা করতে পারেনি।"
2024-01-03 22:57:52,"অবমাননাকর বক্তব্য, ব্যাখ্যা দিতে দুই আইনজীবীকে তলব","প্রধান বিচারপতিকে দেওয়া চিঠিতে কিছু স্টেটমেন্টে (বক্তব্য) সামগ্রিকভাবে বিচার বিভাগের মর্যাদা, অবস্থান ও ভাবমূর্তি ক্ষুণ্ন হয়েছে বলে প্রাথমিকভাবে প্রতীয়মান হওয়ায় সুপ্রিম কোর্টের দুই আইনজীবীকে তলব করেছেন আপিল বিভাগ।
এ বিষয়ে ব্যাখ্যা দিতে ওই দুই আইনজীবীকে ১১ জানুয়ারি সকাল ৯টায় আদালতে হাজির হতে নির্দেশ দেওয়া হয়েছে। প্রধান বিচারপতি ওবায়দুল হাসানের নেতৃত্বাধীন পাঁচ সদস্যের আপিল বিভাগ আজ বুধবার এ আদেশ দেন।
ওই দুই আইনজীবী হলেন সুপ্রিম কোর্ট আইনজীবী সমিতির সদস্য মোহাম্মদ মহসিন রশীদ ও শাহ আহমেদ বাদল।
সংশ্লিষ্ট বিষয়ে দুই আইনজীবীকে নিজেদের আচরণ ব্যাখ্যার পাশাপাশি তাঁদের ক্ষেত্রে কেন আইন অনুসারে ব্যবস্থা নেওয়া হবে না—এ বিষয়ে ব্যাখ্যা দিতে বলা হয়েছে।
আদেশে বলা হয়েছে, চিঠিতে কিছু অবমাননাকর স্টেটমেন্ট (বিবৃতি) রয়েছে, যা রাষ্ট্রবিরোধী এবং সামগ্রিকভাবে বিচার বিভাগের ভাবমূর্তি, অবস্থান ও মর্যাদা ক্ষুণ্ন হয়েছে বলে প্রাথমিকভাবে প্রতীয়মান হয়।"
2024-01-03 23:01:37,হামাসের উপপ্রধান হত্যায় মধ্যপ্রাচ্যে যুদ্ধ ছড়িয়ে পড়ার শঙ্কা,"লেবাননের রাজধানী বৈরুতে ইসরায়েলি ড্রোন হামলায় নিহত হয়েছেন হামাস নেতা সালেহ আল-আরৌরি। ফিলিস্তিনের স্বাধীনতাকামী সশস্ত্র এই গোষ্ঠীর উপপ্রধান ছিলেন তিনি। গতকাল মঙ্গলবার তাঁর মৃত্যুর ঘটনায় গাজার যুদ্ধ পুরো মধ্যপ্রাচ্যে বড় আকারে ছড়িয়ে পড়ার আশঙ্কা তৈরি হয়েছে। এ সংঘাতের পরিসর যাতে পুরো অঞ্চলে না ছড়ায়, সে জন্য সব পক্ষকে সংযত হওয়ার আহ্বান জানিয়েছে জাতিসংঘ ও ফ্রান্স।
সালেহ আল-আরৌরি হামাসের নীতিনির্ধারণী পর্ষদ পলিটব্যুরোর একজন জ্যেষ্ঠ সদস্য ছিলেন। বৈরুতের উপকণ্ঠে ইসরায়েলি ওই ড্রোন হামলায় সালেহ ছাড়াও আরও ছয়জন নিহত হয়েছেন। ইসরায়েল এ হামলার দায় স্বীকার করেনি। সাধারণত ইসরায়েল এসব হামলার দায় স্বীকার করে না।
ফিলিস্তিনের গাজায় প্রায় তিন মাস ধরে টানা নির্বিচার বোমা হামলা করছে ইসরায়েল। তবে তা এখন আর শুধু গাজায় আটকে নেই। গাজা ছাড়াও ইসরায়েলের দখল করা ফিলিস্তিনের পশ্চিম তীরেও ফিলিস্তিনিদের ওপর ইসরায়েলি সহিংসতা চলছে। এ যুদ্ধের রেশ ছড়িয়ে পড়েছে ইসরায়েলের লেবানন সীমান্ত, ইরাক ও সিরিয়াতে। স্থলভাগ ছাড়াও লোহিত সাগরে ইসরায়েলি জাহাজ নিশানা করে হামলার ঘটনা ঘটছে।
বৈরুতে যেভাবে হামাসের একজন শীর্ষ নেতাকে হত্যা করল ইসরায়েল, তাতে আশঙ্কা তৈরি হয়েছে যে হামাসের মিত্র হিসেবে পরিচিত লেবাননের সশস্ত্র গোষ্ঠী হিজবুল্লাহর সঙ্গে ইসরায়েলের সর্বাত্মক যুদ্ধ শুরু হতে পারে। এখন হামলা পাল্টা হামলা চললেও তা অত তীব্র নয়।
ইউনাইটেড নেশনস ইন্টেরিম ফোর্স ইন লেবাননের (ইউএনআইএফআইএল) একজন মুখপাত্র বলছেন, সংঘাতের পরিসর আরও বাড়লে ‘ব্লু লাইনের’ দুই প্রান্তের মানুষ এর পরিণতি ভোগ করবে। ইসরায়েল ও গোলান মালভূমি থেকে লেবাননকে পৃথককারী রেখা হলো ব্লু লাইন।
ইউএনআইএফআইএলের মুখপাত্র কেনদিজ আরদিয়েল আরও বলেন, ‘আমরা সব পক্ষকেই অস্ত্র ছেড়ে সংঘাত থেকে সরে আসার জন্য অনুরোধ করছি। একই সঙ্গে প্রভাবশালী যেকোনো পক্ষকে তাদের প্রভাব খাটিয়ে সব পক্ষকে সংযমের আহ্বান জানাতে অনুরোধ করছি।’
এদিকে ইসরায়েলের যুদ্ধকালীন মন্ত্রিসভার সদস্য বেনি গান্টজের সঙ্গে ফোনে কথা বলেছেন ফ্রান্সের প্রেসিডেন্ট এমানুয়েল মাখোঁ। যেকোনো সংঘাতমূলক আচরণ থেকে বিশেষত লেবাননের সঙ্গে সংঘাত থেকে বিরত থাকতে ইসরায়েলের প্রতি আহ্বান জানিয়েছেন তিনি।
তবে বিশ্লেষকেরা বলছেন, বৈরুতের এ হামলা মধ্যপ্রাচ্যে নতুন করে পাল্টাপাল্টি হামলার উসকানি দিয়েছে। ফলে জাতিসংঘ ও পশ্চিমা দেশগুলো যতই সংযত থাকার আহ্বান জানাক না কেন, মধ্যপ্রাচ্যে অদূর ভবিষ্যতে সংঘাতের বিস্তার কেউ ঠেকাতে পারবে বলে মনে হয় না।
খবর জানা যাচ্ছে, সালেহ আল-আরৌরিকে হত্যার ঘটনাটি নিয়ে কেউ যাতে মুখ না খোলেন এ ব্যাপারে ইসরায়েলের কর্মকর্তাদের নির্দেশ দেওয়া হয়েছে। তবে ইসরায়েলি সামরিক বাহিনীর এক মুখপাত্র বলেন, ‘যেকোনো পরিস্থিতি মোকাবিলায় আমাদের সর্বোচ্চ প্রস্তুতি আছে।’
ইরানের পররাষ্ট্র মন্ত্রণালয়ের মুখপাত্র নাসের কানানি বলেছেন, সালেহ আল-আরৌরির এ হত্যাকাণ্ড প্রতিরোধযোদ্ধাদের শিরায় নতুন করে প্রতিরোধের স্পৃহা জাগিয়ে তুলবে। একই সঙ্গে দখলদার ইহুদি রাষ্ট্রের বিরুদ্ধে লড়াইয়ের ক্ষেত্রেও তাঁরা বেশি অনুপ্রাণিত বোধ করবেন।
আরৌরির মৃত্যুতে দেওয়া শোকবার্তায় হামাসের পলিটব্যুরোর সদস্য হুমাস বাদরান বলেন, ‘অপরাধী দখলদারদের বলছি, তোমাদের সঙ্গে আমাদের লড়াই সব জায়গায় চলবে।’
হামাসের প্রধান ইসমাইল হানিয়ে বলেছেন, আরৌরির মৃত্যু হামাসকে আগের চেয়ে আরও বেশি শক্তিশালী ও নিজেদের সংকল্পে আরও বেশি বলীয়ান করে তুলেছে। যাঁরা চলে গেছেন, তাঁরা রেখে গেছেন শক্তিশালী উত্তরসূরি। উত্তরসূরিরা তাঁদের পতাকা বহন করে নিয়ে যাবেন।
গাজায় ইসরায়েলের হামলা শুরু হওয়ার পর ইসরায়েল সীমান্তে ইসরায়েলি বাহিনীর সঙ্গে হিজবুল্লাহর নিয়মিত পাল্টাপাল্টি হামলা চলছে। তবে সেসব হামলার মাত্রা অতটা বড় পরিসরে ছিল না। সেখানে বৈরুতে ড্রোন হামলা চালিয়ে আরৌরির হত্যাকাণ্ড দুই পক্ষের মধ্যে সর্বাত্মক যুদ্ধ শুরুর ঝুঁকি তৈরি করেছে।
লেবাননের ভারপ্রাপ্ত পররাষ্ট্রমন্ত্রী আবদার্লাহ বৌ হাবিব বিবিসিকে জানিয়েছেন, আরৌরি হত্যার পর হিজবুল্লাহর সঙ্গে আলোচনা চালাচ্ছে তাঁর সরকার। আরৌরি হত্যার বদলা নেওয়া থেকে যাতে বিরত থাকে, সেই ব্যাপারে হিজবুল্লাহকে রাজি করানোর চেষ্টা চলছে।
তবে সবকিছু নির্ভর করছে হিজবুল্লাহর প্রধান হাসান নাসরাল্লাহর ওপর। আজ বুধবার বৈরুতে এক সমাবেশে বক্তব্য দেওয়ার কথা তাঁর। এই সমাবেশে তিনি কী প্রতিক্রিয়া জানান, তা নিয়েই চলছে আলোচনা। তবে এর আগে তিনি লেবাননের মাটিতে গুপ্তহত্যা চালানোর ব্যাপারে ইসরায়েলকে সতর্ক করেছিলেন। হাসান নাসরাল্লাহ এ নিয়ে হুমকি দিয়েছিলেন, এ রকম কিছু হলে চরম প্রতিক্রিয়া জানাবে তাঁর হিজবুল্লাহ।
এদিকে গাজায় যুদ্ধবিরতির যে প্রস্তাব মিসর দিয়েছে, তার ভবিষ্যৎ নিয়েও উদ্বেগ তৈরি করেছে আরৌরির হত্যাকাণ্ড। হামাসের নেতারা এর আগে জানিয়েছিলেন, কাতার ও মিসরের মধ্যস্থতায় যুদ্ধবিরতি নিয়ে যে আলোচনা চলছে, তাতে হামাসের পক্ষে নেতৃত্ব দিচ্ছিলেন আরৌরি।
মিসর সরকারের সূত্রের বরাতে মার্কিন বার্তা সংস্থা এপি জানায়, যুদ্ধবিরতির ওই প্রস্তাব নিয়ে আলোচনা করতে বুধবার মিসরে এসেছে ইসরায়েলের একটি প্রতিনিধিদল। ওই কর্মকর্তা বলেন, আরৌরির হত্যাকাণ্ড যুদ্ধবিরতির এ আলোচনায় বড় ধরনের বাধা হয়ে উঠতে পারে।"
2024-01-03 22:49:33,রাজধানীতে ডিম ও মুরগির সুলভ মূল্যের বাজার চালু,"রাজধানীর শনির আখড়ার গোবিন্দপুরে ডিম ও মুরগির সুলভ মূল্যের বাজার চালু হয়েছে। জাতীয় ভোক্তা অধিকার সংরক্ষণ অধিদপ্তরের পৃষ্ঠপোষকতায় বাংলাদেশ পোলট্রি অ্যাসোসিয়েশন (বিপিএ) এই বাজার চালু করেছে। সরাসরি খামার থেকে ডিম ও মুরগি এনে বাজারটিতে পাইকারি আড়তের মাধ্যমে বিক্রি করা হবে। এতে মধ্যস্বত্বভোগীদের দৌরাত্ম্য কমবে এবং প্রচলিত বাজার থেকে দাম কম পড়বে বলে উদ্যোক্তারা মনে করেন। ভোক্তা অধিদপ্তর এক সংবাদ বিজ্ঞপ্তিতে এ তথ্য জানায়।
ভোক্তা অধিদপ্তর সংরক্ষণ অধিদপ্তরের মহাপরিচালক এ এইচ এম সফিকুজ্জামান বুধবার ডিম ও মুরগির এই বাজার উদ্বোধন করেন। উদ্বোধনী অনুষ্ঠানে তিনি বলেন, ত্রুটিপূর্ণ বিপণনব্যবস্থার কারণে মুরগি ও ডিমের দাম অনেক সময় হঠাৎ করে বেড়ে যায়। হাতবদলের কারণে এটা বেশি ঘটে। বিভিন্ন ফড়িয়া বা মধ্যস্বত্বভোগীরা বাজারে ব্যাঘাত সৃষ্টি করে। তারা কৃত্রিম সংকট তৈরি করে পণ্যের মূল্য বাড়িয়ে দেয়। ডিম ও মুরগির নতুন এই কার্যক্রমের ফলে মধ্যস্বত্বভোগীদের দৌরাত্ম্য কমে আসবে এবং ভোক্তারাও ন্যায্যমূল্যে এখান থেকে সরাসরি মুরগি ও ডিম কিনতে পারবেন।"
2024-01-03 22:47:33,বনরক্ষীদের দেখে হরিণ ও ফাঁদ ফেলে পালালেন তাঁরা,"সুন্দরবনের কোবাদক ফরেস্ট স্টেশনের বনরক্ষীরা অভিযানে বের হলে তাঁদের দেখে একটি মৃত হরিণ ও কয়েক বস্তা ফাঁদ ফেলে পালিয়েছে কয়েকজন শিকারি। আজ বুধবার বিকেল সাড়ে ৪টার দিকে গহিন সুন্দরবনের টেকের খাল এলাকায় এ ঘটনা ঘটে।
কোবাদক ফরেস্ট স্টেশনের স্টেশন কর্মকর্তা মো. মোবারক হোসেন বলেন, গোপন সংবাদের ভিত্তিতে তাঁরা জানতে পারেন, সুন্দরবনের টেকের খালের আশপাশে কোথাও হরিণ শিকারি দল রয়েছে। খবর পেয়েই তিনি কয়েকজন বনরক্ষীসহ ট্রলার নিয়ে গহিন বনে যান। তাঁরা তিন ঘণ্টার মতো বনের মধ্যে খোঁজাখুঁজি করে এক জায়গায় কয়েকজন মানুষের পায়ের ছাপ দেখতে পান। সেই পায়ের ছাপ ধরে বনের ভেতরে প্রবেশ করে চারজন মানুষকে হরিণের চামড়া ছিলে নেওয়ার প্রস্তুতি নিতে দেখেন। এ সময় তাঁদের দেখে মৃত হরিণ ও ফাঁদ ফেলে শিকারিরা গহিন বনের মধ্যে পালিয়ে যায়। তাদের পিছু নিয়েও ধরা যায়নি।
বন কর্মকর্তা মোবারক হোসেন আরও বলেন, ‘আমরা আস্ত মৃত হরিণসহ ৬ বস্তায় ভরা হরিণ শিকারের ফাঁদ পেয়েছি। তবে আশপাশে অনেক খোঁজাখুঁজি করেও কোথাও শিকারিদের নৌকা দেখিনি। মনে হয় এর সঙ্গে আরও লোক আছে। তারা ৪ জন শিকারিকে সুন্দরবনে নামিয়ে দিয়ে নৌকা নিয়ে চলে গেছে। আবার সন্ধ্যার দিকে হরিণের চামড়া ছিলে মাংস আলাদা করা হয়ে গেলে নৌকা নিয়ে এসে শিকারিদের লোকালয়ে নিয়ে যেত। পালিয়ে যাওয়া হরিণ শিকারিরা কয়রা উপজেলার দক্ষিণ বেদকাশী এলাকার বলে ধারণা করছি।’"
2024-01-04 22:36:59,"ভারতে মডেল খুন, সিসিটিভি ফুটেজে যা দেখা গেল","দিব্যা পাহুজা নামের তরুণ মডেল ভারতের গুরুগ্রামের সিটি পয়েন্ট হোটেলে খুন হয়েছেন। হোটেলের মালিক অভিজিৎ সিংহ ২৭ বছর বয়সী ওই পাঞ্জাবি মডেলকে খুন করেছেন বলে অভিযোগ উঠেছে। হত্যাকাণ্ডের সঙ্গে জড়িত সন্দেহে তিনজনকে স্থানীয় পুলিশ আটক করেছে বলে জানিয়েছে হিন্দুস্তান টাইমস।
মঙ্গলবার রাতে ঢুকে দিব্যা পাহুজাকে গুলি করে খুন করা হয় বলে জানিয়েছে ভারতীয় সংবাদমাধ্যম।
খুন করে তাঁর দেহ টেনেহিঁচড়ে হোটেল থেকে বের করে তোলা হয় বিএমডব্লিউ গাড়িতে। পুরো ঘটনাটাই ধরা পড়েছে সিসিটিভি ফুটেজে।
অভিযোগ, দিব্যাকে খুন করে তাঁর দেহ সরিয়ে দেওয়ার চেষ্টা করা হচ্ছিল। এরপর ঘটনার তদন্তে নামে পুলিশ। পাঞ্জাবের বিভিন্ন জায়গায় তল্লাশি চালিয়ে তিনজনকে গ্রেপ্তার করে পুলিশ।"
2024-01-03 23:33:39,"বিটিভিতে ১৭টি দলের ইশতেহার প্রচার, বৃহস্পতিবার আ.লীগের","দ্বাদশ জাতীয় সংসদ নির্বাচন উপলক্ষে এখন পর্যন্ত বাংলাদেশ টেলিভিশনে (বিটিভি) ১৭টি রাজনৈতিক দলের নির্বাচনী ইশতেহার প্রচার হয়েছে। শেষ দিনে আগামীকাল বৃহস্পতিবার আওয়ামী লীগের নির্বাচনী ইশতেহার প্রচার করা হবে।
৭ জানুয়ারি অনুষ্ঠিত হবে জাতীয় সংসদ নির্বাচন। শুক্রবার সকাল আটটায় শেষ হবে নির্বাচনী প্রচার।
বিটিভি সূত্রে জানা গেছে, ইতিমধ্যে যেসব দলের যাঁরা বিটিভিতে ইশতেহার প্রচার করেছেন তাঁরা হলেন, বাংলাদেশের সাম্যবাদী দলের সাধারণ সম্পাদক দিলীপ বড়ুয়া, জাসদের সাধারণ সম্পাদক শিরিন আখতার, বিকল্পধারার মহাসচিব মেজর (অব.) আবদুল মান্নান, জাতীয় পার্টির (জেপি) মহাসচিব শেখ শহীদুল ইসলাম, জাতীয় গণফ্রট চেয়ারম্যান মো. জাকির হোসেন, বাংলাদেশ কংগ্রেসের মহাসচিব মো. ইয়ারুল ইসলাম, বাংলাদেশ সাংস্কৃতিক মুক্তিজোটের সংগঠনপ্রধান আবু লায়েস, বাংলাদেশ ন্যাশনালিস্ট ফ্রন্টের (বিএনএফ) সভাপতি এস এম আবুল কালাম আজাদ, ইসলামি ঐক্যজোটের মহাসচিব মুফতি ফয়জুল্লাহ, বাংলাদেশ ইসলামি ফ্রন্টের চেয়ারম্যান এম এ মতিন, বাংলাদেশ খেলাফত আন্দোলনের সাংগঠনিক সম্পাদক মুফতি সুলতান মহিউদ্দিন, বাংলাদেশ জাতীয় পার্টির মহাসচিব জাফর আহম্মদ, বাংলাদেশ পিপলস্ পার্টির চেয়ারম্যান শেখ সালাউদ্দিন, বাংলাদেশ তরিকত ফেডারেশনের ভাইস চেয়ারম্যান সৈয়দ আবু দাউদ মসনবী হায়দার, বাংলাদেশ সুপ্রিম পার্টির চেয়ারম্যান সৈয়দ শাহজাদা সাইফুদ্দিন আহমদ মাইজভান্ডারি, ইসলামিক ফ্রন্ট বাংলাদেশের জ্যেষ্ঠ যুগ্ম মহাসচিব খাজা মো. আরিফুর রহমান এবং বাংলাদেশের ওয়ার্কার্স পার্টির পলিটব্যুরোর সদস্য নুর আহমদ (বকুল)।"
2024-01-03 22:36:02,বাংলাদেশ নিয়ে অনেকে অনেক রকম খেলা খেলতে চায়: প্রধানমন্ত্রী,"বাংলাদেশ নিয়ে অনেকে অনেক রকম খেলা খেলতে চায় বলে মন্তব্য করেছেন আওয়ামী লীগের সভাপতি ও প্রধানমন্ত্রী শেখ হাসিনা। তিনি বলেছেন, এই নির্বাচনটা বাংলাদেশের জন্য একান্তভাবে জরুরি। প্রধানমন্ত্রী আশা প্রকাশ করেন, ৭ জানুয়ারির নির্বাচন অবাধ, সুষ্ঠু, নিরপেক্ষ ও শান্তিপূর্ণ নির্বাচনের মাইলফলক হয়ে থাকবে।
প্রধানমন্ত্রী শেখ হাসিনা আজ বুধবার রাজধানীর তেজগাঁওয়ে ঢাকা জেলা আওয়ামী লীগ কার্যালয় থেকে ৫টি জেলা ও ১টি উপজেলার নির্বাচনী জনসভায় ভার্চ্যুয়ালি দেওয়া ভাষণে এসব কথা বলেন। গাইবান্ধা, রাজশাহী, ব্রাহ্মণবাড়িয়া, কুমিল্লা, টাঙ্গাইল ও চট্টগ্রামের সন্দ্বীপের নির্বাচনী জনসভায় তিনি ভাষণ দেন। পরে তিনি পর্যায়ক্রমে এসব এলাকার নির্বাচনী সভায় মতবিনিময় করেন।
আওয়ামী লীগের সভাপতি বলেন, ‘এই নির্বাচনে যেমন আমাদের নৌকার প্রার্থী আছে, সেই সাথে সাথে আমরা এই নির্বাচনকে উন্মুক্ত করে দিয়েছি। কাজেই আপনাদের ভোট আপনারা যাকে খুশি, পছন্দের প্রার্থীকে দিতে পারবেন।’ তিনি বলেন, ‘“আমার ভোট আমি দেব, যাকে খুশি তাকে দেব”, এটা আমাদের স্লোগান। কাজেই আপনাদের পছন্দমতো প্রার্থীকে ভোট দেবেন, কোনোরকম গন্ডগোল আমি চাই না। আপনাদের সহনশীলতা দেখাতে হবে। নির্বাচনে যার যার ভোট সে সে শান্তিমতো দেবে। এতে কোনো দ্বিধাদ্বন্দ্ব যেন না থাকে এবং সে পরিবেশটা আমাদের রক্ষা করতে হবে। কারণ মনে রাখতে হবে, এই নির্বাচনটা বাংলাদেশের জন্য একান্তভাবে জরুরি। আর এই বাংলাদেশ নিয়ে তো অনেকে অনেক রকম খেলা খেলতে চায়।’
প্রধানমন্ত্রী বলেন, যারা স্বাধীনতার চেতনায় বিশ্বাস করে না, এ দেশে ‘জয় বাংলা’ স্লোগান যারা নিষিদ্ধ করে দেয়, জাতির পিতার ঐতিহাসিক ৭ মার্চের ভাষণ যারা নিষিদ্ধ করে দেয়, মুক্তিযুদ্ধ চেতনা যারা ধ্বংস করে, তারা এই দেশটাকেই ধ্বংস করতে চায়। তারা এ দেশের মানুষের ভাগ্য নিয়ে ছিনিমিনি খেলবে। তিনি বলেন, ‘দেশের মানুষের ভাগ্য নিয়ে যাতে কেউ ছিনিমিনি খেলতে না পারে, সেটাই আমাদের লক্ষ্য।’
শেখ হাসিনা বলেন, ‘আমি চাই এই নির্বাচনটা সত্যিকার অর্থে একটি অবাধ, সুষ্ঠু ও নিরপেক্ষ নির্বাচন হবে। যে নির্বাচনের মধ্য দিয়ে জনগণ তার পছন্দের প্রার্থীকে ভোট দিয়ে জয়যুক্ত করবে; যা বাংলাদেশের গণতান্ত্রিক ইতিহাসে একটি মাইলফলক হয়ে থাকবে। আর বাংলাদেশের অর্থনৈতিক উন্নয়নের অগ্রযাত্রা সুগম হবে। আগামী ৭ জানুয়ারি নির্বাচন, এই নির্বাচনে আমরা সফল হব, জনতার জয় হবে।’
প্রধানমন্ত্রী শেখ হাসিনা বিএনপি-জামায়াতের অগ্নিসন্ত্রাসকে ‘দুর্বৃত্তপরায়ণতা’ হিসেবে উল্লেখ করেন। তিনি বলেন, ‘এদের এই দুর্বৃত্তপরায়ণতার জবাব দিতে হবে আপনাদেরকে, বাংলাদেশের মানুষকে। আপনারা নৌকায় ভোট দিয়ে আওয়ামী লীগকে জয়যুক্ত করে এর জবাব দেবেন এবং উন্নয়নের ধারাটা অব্যাহত রাখবেন—সেটাই আমরা চাই।’
আওয়ামী লীগের সভাপতি বলেন, ‘দীর্ঘদিন ক্ষমতায় থাকার ফলে দেশে একটি রাজনৈতিক স্থিতিশীলতা আমরা নিয়ে আসতে পেরেছি। তাই দেশের উন্নয়নটা আপনারা দেখতেই পাচ্ছেন। কিন্তু দুর্ভাগ্যের বিষয়, বিএনপি-জামায়াতের চরিত্রটা হচ্ছে দুর্নীতি করা আর মানুষ খুন করা। তারা অগ্নিসন্ত্রাস করে মানুষ হত্যা করে। এর থেকে জঘন্য কাজ আর কিছু হতে পারে না।’
প্রধানমন্ত্রী বলেন, জনগণের ভোট চুরি করে ক্ষমতায় থাকতে চেয়েছিলেন খালেদা জিয়া। থাকতে পারেননি। ভোট চুরি করলে জনগণ মেনে নেয় না। আন্দোলনের মধ্য দিয়ে খালেদা জিয়ার পতন ঘটে। ’৯৬ সালের ১৫ ফেব্রুয়ারি নির্বাচন হয়। তারপর পদত্যাগ করতে বাধ্য হয়। কিন্তু ওদের শিক্ষা হয়নি। তাই আবারও ২০০১ সালে ভোট কারচুপি, ভোট চুরি, জনগণের ভাগ্য নিয়ে খেলা শুরু করে। ১ কোটি ২৩ লাখ ভুয়া ভোটার তৈরি করে নির্বাচনে জিততে চেয়েছিল। তাদের দুঃশাসনের কারণেই দেশে জরুরি অবস্থা জারি হয়। শেখ হাসিনা বলেন, ২০১৩ ও ’১৪ সালের অগ্নিসন্ত্রাস এবং ২০১৮ সালে বিএনপির নির্বাচনের নামে মনোনয়ন-বাণিজ্যের কারণে তাদের দলের ভরাডুবি হয়। জনগণ দ্বারা প্রত্যাখ্যাত হয়েই ২০০৮ সালে বিএনপি-জামায়াত জোট নির্বাচনে ৩০ আসন আর আওয়ামী লীগ এককভাবে ২৩৩ আসনে বিজয়ী হয়। অন্য আসনগুলো আওয়ামী লীগের শরিক দলগুলো পেয়েছিল। যে কারণে তারা এখন নির্বাচন বানচাল করতে চায়।"
2024-01-03 22:30:00,টি-টোয়েন্টি বিশ্বকাপের ফাইনাল খেলবে কোন দুই দল,"ফ্র্যাঞ্চাইজি টি-টোয়েন্টি টুর্নামেন্ট প্রাধান্য দিতে গিয়ে নিউজিল্যান্ড সফরের জন্য অনভিজ্ঞদের নিয়ে টেস্ট দল গড়ে সমালোচনার মধ্যে আছে ক্রিকেট সাউথ আফ্রিকা (সিএসএ)। এ নিয়ে নিজেদের অবস্থান ব্যাখ্যা করে বিবৃতিও দিতে হয়েছে বোর্ডটিকে। তবে দক্ষিণ আফ্রিকা ক্রিকেট বোর্ডের টি-টোয়েন্টিতে বাড়তি মনোযোগের উপকার দেখছেন নাসের হুসেইন।
ইংল্যান্ডের সাবেক অধিনায়ক মনে করেন, জুনে ওয়েস্ট ইন্ডিজ-যুক্তরাষ্ট্রে হতে যাওয়া টি-টোয়েন্টি বিশ্বকাপের ফাইনালে খেলবে দক্ষিণ আফ্রিকা। ফাইনালে অপর দল কোনটি হতে পারে এবং টুর্নামেন্ট–সেরা হতে পারেন কে—এ নিয়েও ভবিষ্যদ্বাণী করেছেন নাসের।
‘কোক বিলিভিং ইজ ম্যাজিক সিরিজ’-এ নাসেরকে টি-টোয়েন্টি বিশ্বকাপের ফাইনালিস্ট সম্পর্কে জিজ্ঞেস করা হলে তিনি বলেন, ‘আমি এটা নিয়ে খুব বেশি ভাবিনি। তবে দক্ষিণ আফ্রিকাকে আমি এগিয়ে রাখছি।’
বিশ্ব ক্রিকেটে শক্তিশালী দলগুলোর একটি বলে বিবেচিত হলেও দক্ষিণ আফ্রিকা কখনো বিশ্বকাপ জেতেনি। এমনকি কখনো ফাইনালেও উঠতে পারেনি। দুই মাস আগে ভারতে শেষ হওয়া ওয়ানডে বিশ্বকাপে সেমিফাইনালে খেলেছিল প্রোটিয়ারা। তার আগে ২০২২ টি-টোয়েন্টি বিশ্বকাপে থেমে গিয়েছিল শেষ চারের আগেই, সুপার টুয়েলভে।
এ মুহূর্তে আইসিসি র‍্যাঙ্কিংয়ের ছয় নম্বরে থাকা দক্ষিণ আফ্রিকাকে নিয়ে নাসের কেন আশাবাদী, সেটির ব্যাখ্যা এ রকম—‘আমি মনে করি, ওদের এসএ ২০ সত্যিই কিছু খেলোয়াড়কে তুলে এনেছে, যেটা তাদের দলে গভীরতা এনেছে, মান বাড়িয়েছে এবং প্রতিভা যোগ করেছে। আমি জানি না আইনরিখ নর্কিয়ার চোটের কী অবস্থা, যাকে ওয়ানডে বিশ্বকাপের শেষের দিকে দক্ষিণ আফ্রিকা মিস করেছিল। নর্কিয়া যদি টি-টোয়েন্টি বিশ্বকাপে সম্পূর্ণ ফিট থাকে এবং দলটির যে বৈচিত্র্যময় ব্যাটিং লাইন আছে, সব মিলিয়ে আমি দক্ষিণ আফ্রিকাকে ফাইনালে দেখছি।’
টি-টোয়েন্টি বিশ্বকাপে দক্ষিণ আফ্রিকার সঙ্গে আর কোন দল ফাইনালে উঠতে পারে, সেই ভবিষ্যদ্বাণী করতে কিছুটা সময় লেগেছে নাসেরের। শেষ পর্যন্ত বেছে নিয়েছেন নিজের দেশকেই, ‘ইংল্যান্ড টি-টোয়েন্টির বর্তমান চ্যাম্পিয়ন, যদিও সাম্প্রতিক সময়টা তাদের ভালো যাচ্ছে না। টুর্নামেন্টটা হবে ক্যারিবিয়ান অঞ্চলে। সুতরাং ওয়েস্ট ইন্ডিজেরও সম্ভাবনা আছে। এর বাইরে পাকিস্তানও ফাইনালে ওঠার মতো। কিন্তু সব দলকেই কি আমি বেছে নিতে পারব? আমি বেছে নিচ্ছি দক্ষিণ আফ্রিকা বনাম ইংল্যান্ড ফাইনাল।’
গত টি-টোয়েন্টি বিশ্বকাপে টুর্নামেন্ট–সেরা হয়েছিলেন ইংল্যান্ডের স্যাম কারেন। এবারের আসরের সেরা হিসেবে নাসের বেছে নিয়েছেন সূর্যকুমার যাদবকে। ভারতের এই টি-টোয়েন্টি তারকা এখন র‍্যাঙ্কিংয়ের এক নম্বর ব্যাটসম্যান।
তাঁকে প্রশংসায় ভাসিয়ে ধারাভাষ্যকার হিসেবে কাজ করা নাসের বলেছেন, ‘এ মুহূর্তে টি-টোয়েন্টিতে সবার নজর সূর্যকুমারের দিকে। মিস্টার ৩৬০ ডিগ্রিটা ক্লিশে হয়ে গেছে। তবে ও এমন কিছু শট খেলে, সে কিছুটা খামখেয়ালিও। কারণ, পঞ্চাশ ওভারে ও জানে না কখন মারতে হয়, কখন মারতে হয় না বা কী করতে হয়। তবে টি-টোয়েন্টি ক্রিকেট সে খুব ভালোভাবেই জানে। প্রতিটি মুহূর্তে কী করতে হবে সে জানে। টি-টোয়েন্টি ক্রিকেট মজার খেলা। সূর্যকুমারের খেলা দেখাটা আনন্দের ব্যাপার।’"
2024-01-03 22:30:00,আরব লিগ ও ওআইসি কি সুযোগ নষ্ট করবে,"গাজায় যুদ্ধ চলছে। এই যুদ্ধ মুসলমান সংখ্যাগরিষ্ঠ দেশগুলোর সামনে আইনের শাসন ও ন্যায়বিচার সমুন্নত রাখার প্রশ্নে একটি নতুন দুয়ার খুলে দিয়েছে। মুসলিম–অধ্যুষিত দেশের নাগরিকেরা তাঁদের সরকারগুলোকে বলে আসছেন, গাজায় যুদ্ধাপরাধ সংঘটিত হচ্ছে এবং সে কারণে ফিলিস্তিনিদের পাশে দাঁড়াতে হবে। তাঁরা তাঁদের সরকারগুলোকে বলছেন, এ বিষয়ে ইসরায়েলের বিরুদ্ধে আইনি পদক্ষেপ নিতে হবে। জনগণের সেই আহ্বানে এখন সেই সরকারগুলোর সাড়া দেওয়ার একটা সুযোগ তৈরি হয়েছে।
ইসরায়েল টানা ৮৫ দিন গাজায় বোমা ফেলে আট সহস্রাধিক শিশু, ছয় সহস্রাধিক নারীসহ ২২ হাজারের মতো ফিলিস্তিনিকে হত্যা করেছে। হাসপাতালসহ অগণিত ভবন মাটির সঙ্গে মিশিয়ে দিয়ে ১৯ লাখ ফিলিস্তিনিকে ভিটেছাড়া করেছে। এ অবস্থায় জেনোসাইড কনভেনশনে (গণহত্যা সনদ) সই করা দেশ দক্ষিণ আফ্রিকা আন্তর্জাতিক বিচার আদালতকে (আইসিজে) ইসরায়েলের গণহত্যার অভিযোগকে খতিয়ে দেখার জন্য আবেদন জানিয়েছে।
দক্ষিণ আফ্রিকার নেওয়া এই দীর্ঘ-প্রতীক্ষিত পদক্ষেপটি আন্তর্জাতিক সংঘাত সমাধানে এবং মানবাধিকার সুরক্ষায় আন্তর্জাতিক সম্প্রদায়ের ভূমিকাকে এগিয়ে নেবে—এমনটাই মনে করা হচ্ছে। এই পটভূমিতে অর্গানাইজেশন অব ইসলামিক কো-অপারেশন (ওআইসি) এবং আরব লিগের সদস্যদেশগুলো এখন একটি গুরুত্বপূর্ণ চৌমাথায় এসে দাঁড়িয়েছে।
আইসিজেতে ইসরায়েলের বিরুদ্ধে দক্ষিণ আফ্রিকার আইনি পদক্ষেপ নেওয়াকে তারা সমর্থন দিয়ে আন্তর্জাতিক আইন ও ন্যায়বিচার সমুন্নত রাখায় গুরুত্বপূর্ণ ভূমিকা রাখবে নাকি বরাবরের মতো গাজা ইস্যুতে নির্বিকার থাকবে, সেটি এখন বড় প্রশ্ন হয়ে দাঁড়িয়েছে।
মিয়ানমারে রোহিঙ্গাদের ওপর চালানো গণহত্যার বিরুদ্ধে আইসিজেতে যখন গাম্বিয়া মামলা করেছিল, তখন আরব লিগ এবং ওআইসি পূর্ণাঙ্গ সমর্থন দিয়েছিল। একইভাবে দক্ষিণ আফ্রিকার এই আবেদনেও তাদের সমর্থন দেওয়া উচিত।
আইসিজের কাছে দক্ষিণ আফ্রিকা যে সূক্ষ্ম ও আইনগত ভিত্তিযুক্ত আবেদন করেছে, সেটি এই প্রভাবশালী দেশগুলোর সামনে ন্যায়বিচার সমর্থনের সুযোগ এনে দিয়েছে। দক্ষিণ আফ্রিকাকে সমর্থন দেওয়ার মাধ্যমে তারা রাজনৈতিক হস্তক্ষেপমুক্ত ও আইনিভাবে গঠিত ফোরামে গুরুতর অভিযোগগুলোকে স্পষ্ট করতে পারে।
আইসিজেতে দক্ষিণ আফ্রিকার এই আবেদনকে নিছক একটি অভিযোগ বলা যাবে না। এটি তার চেয়ে বেশি কিছু। এটি ৮৪ পৃষ্ঠার একটি বিশদ নথি, যা আইসিজের ওয়েবসাইটে রয়েছে। এটি যে কেউ চাইলে যখন ইচ্ছা পেতে পারে।
দক্ষিণ আফ্রিকার এই পদক্ষেপ কোনো সন্ত্রাসী সংগঠনের সঙ্গে সহযোগিতার বহিঃপ্রকাশ কিংবা ইহুদিবিদ্বেষমূলক কাজ নয়। এটি জেনোসাইড কনভেনশনের বাধ্যবাধকতা পূরণের আবেদন। তবে ইসরায়েল বলছে, এটি নাকি সন্ত্রাসীদের সহযোগিতার নামান্তর।
আদতে এটি আন্তর্জাতিক সম্প্রদায় এবং ন্যায়বিচার ও মানবাধিকারের নীতিগুলোর প্রতি দায়িত্ব পালনের অংশ। এই আবেদনের মধ্য দিয়ে আইসিজের হস্তক্ষেপ নিশ্চিত করা গেলে ইসরায়েলের হাতে আরও প্রাণহানি ঠেকানো সম্ভব হবে। কোনো রাষ্ট্রই যে আন্তর্জাতিক আইনের ঊর্ধ্বে নয়, এর মাধ্যমে সেটি প্রমাণ করা সম্ভব হবে।
ওআইসি ও আরব লিগের সদস্যদের সামনে বাক্‌সর্বস্ব ভূমিকার বাইরে কার্যকর কিছু করার সুযোগ এনে দিয়েছে।
প্রতিদিন টেলিভিশন স্ক্রিনে আমরা ইসরায়েলের মানবতাবিরোধী কর্মকাণ্ডের যেসব ছবি দেখি, তার বিরুদ্ধে এসব দেশের সরকারগুলো সরব হলে এবং আইসিজেতে দক্ষিণ আফ্রিকার নালিশ জানানোকে জোরেশোরে সমর্থন দিলে তারা তাদের জনগণের কাছে আগের চেয়ে আস্থাশীল হতে পারবে।
আইসিজে বাইরের চাপ থেকে মুক্ত থেকে স্বাধীনভাবে কাজ করে। দক্ষিণ আফ্রিকার আবেদনে ইসরায়েলের কোনো আপত্তি থাকলে তা আদালতে আইনি প্রক্রিয়ায় উপস্থাপন করা উচিত।
আইনি প্রক্রিয়ার বাইরে গিয়ে আদালতকে প্রভাবিত করার চেষ্টা ন্যায়বিচার ও নিরপেক্ষতার নীতিগুলোকে দুর্বল করে। ইসরায়েল আইনি প্রক্রিয়াকে পাশ কাটিয়ে দক্ষিণ আফ্রিকার আবেদনের নিন্দা জানাচ্ছে। এ বিষয়টিকেও ওআইসি এবং আরব লিগের দেশগুলোকে গুরুত্বের সঙ্গে নিতে হবে।"
2024-01-03 22:27:17,আওয়ামী লীগ অরাজক পরিস্থিতি সৃষ্টির ষড়যন্ত্র করছে: রিজভী,"ক্ষমতাসীন দল আওয়ামী লীগ দেশে একটি অরাজক পরিস্থিতি সৃষ্টির ষড়যন্ত্র করছে বলে অভিযোগ করেছেন বিএনপির জ্যেষ্ঠ যুগ্ম মহাসচিব রুহুল কবির রিজভী। আজ বুধবার বিকেলে ভার্চ্যুয়াল সংবাদ সম্মেলনে তিনি এমন অভিযোগ করেন।
রুহুল কবির রিজভী বলেন, বিএনপিসহ গণতন্ত্রের পক্ষের দলগুলোর আশঙ্কা, আওয়ামী লীগ ও তার শরিকদের ভাগ-বাঁটোয়ারার এই নির্বাচনকে কেন্দ্র করে নিজেদের মধ্যে হানাহানি, খুনোখুনি শেষ পর্যন্ত এই চক্রের নিয়ন্ত্রণের বাইরে চলে যেতে পারে। ফলে পরিস্থিতি সামাল দিতে আওয়ামী লীগ ইচ্ছাকৃতভাবে দেশে একটি অরাজক পরিস্থিতি সৃষ্টি করার ষড়যন্ত্রে লিপ্ত।
আন্দোলনে ব্যর্থ হয়ে বিএনপি গুপ্তহত্যার দিকে যাবে বলে সম্প্রতি অভিযোগ তোলেন আওয়ামী লীগের সাধারণ সম্পাদক ওবায়দুল কাদের। ক্ষমতাসীন দলের শীর্ষ নেতার এমন বক্তব্যে আশঙ্কা বেড়েছে উল্লেখ করে বিএনপির নেতা রুহুল কবির বলেন, আওয়ামী লীগের গুপ্তবাহিনী নিজেরাই নিজেদের ‘নৌকা-লাঙ্গল-ট্রাক-ঈগল’ প্রার্থীদের হত্যা বা গুপ্তহত্যার পথও বেছে নিতে পারে।
গত ২৮ অক্টোবরের মহাসমাবেশকে কেন্দ্র করে একটি উদ্দেশ্যমূলক পরিস্থিতি সৃষ্টি করে সরকার বিএনপির হাজারো নেতা-কর্মীকে মামলা দিয়ে হয়রানি ও গ্রেপ্তার অব্যাহত রেখেছে অভিযোগ করে রিজভী বলেন, তাই গুপ্তহত্যার বিষয়ে সতর্ক থাকতে হবে।"
2024-01-03 22:22:22,"নির্বাচন কমিশনার রাশেদা সুলতানা বলেছেন, নির্বাচনে যেখানেই অনিয়ম হবে, সেখানেই নির্বাচন কমিশন ব্যবস্থা নেবে। তেমনটি হবে বলে আপনি কি মনে করেন?",
2024-01-03 22:14:22,"গোপালগঞ্জে একই স্থানে দুই প্রার্থীর সভার ঘোষণা, ১৪৪ ধারা জারি","গোপালগঞ্জ-১ (মুকসুদপুর-কাশিয়ানী একাংশ) আসনের আওয়ামী লীগের প্রার্থী মুহাম্মদ ফারুক খান (নৌকা) ও স্বতন্ত্র প্রার্থী মো. কাবির মিয়া (ঈগল) একই ভেন্যুতে জনসভা করতে চাওয়ায় ১৪৪ ধারা জারি করা হয়েছে। মুকসুদপুর উপজেলার মুকসুদপুর পাইলট বালক উচ্চবিদ্যালয় মাঠে দুই পক্ষের নির্বাচনী জনসভা করাকে কেন্দ্র করে আগামীকাল বৃহস্পতিবার সকাল ছয়টা থেকে আগামী শুক্রবার সকাল ছয়টা পর্যন্ত এ নিষেধাজ্ঞা জারি করা হয়।
আজ বুধবার সন্ধ্যায় গোপালগঞ্জের রিটার্নিং কর্মকর্তা ও জেলা ম্যাজিস্ট্রেট কাজী মাহবুবুল আলম স্বাক্ষরিত বিজ্ঞপ্তিতে এ তথ্য জানানো হয়। একই সঙ্গে সেখানে চারজনের বেশি মানুষের চলাচলে নিষেধাজ্ঞা দেওয়া হয়েছে।
বিজ্ঞপ্তিতে উল্লেখ করা হয়, দ্বাদশ জাতীয় সংসদ নির্বাচন উপলক্ষে গোপালগঞ্জ-১ আসনের স্বতন্ত্র প্রার্থী মো. কাবির মিয়া বৃহস্পতিবার বেলা তিনটায় মুকসুদপুর পাইলট বালক উচ্চবিদ্যালয় মাঠে নির্বাচনী জনসভা করবেন। একই দিনে, একই সময়ে, একই জায়গায় আওয়ামী লীগের প্রার্থী মুহাম্মদ ফারুক খান নির্বাচনী জনসভা করতে চান। ফলে ওই নির্বাচনী জনসভাকে কেন্দ্র করে আইনশৃঙ্খলা পরিস্থিতির অবনতি হওয়ার আশঙ্কা দেখা দিতে পারে। এ জন্য মুকসুদপুর পাইলট বালক উচ্চবিদ্যালয় মাঠে বৃহস্পতিবার সকাল ছয়টা থেকে শুক্রবার সকাল ছয়টা পর্যন্ত ফৌজদারি কার্যবিধির ১৪৪ ধারা জারি করা হলো।
বিজ্ঞপ্তিতে আরও বলা হয়, উল্লিখিত সময় ও স্থানে যেকোনো ধরনের সমাবেশ, মিছিল, অস্ত্র ও বিস্ফোরক দ্রব্য বহন, মাইকিংসহ জনশান্তির বিঘ্ন সৃষ্টি হয় এমন যেকোনো কাজ নিষিদ্ধ করা হয়েছে। একই সঙ্গে ওই এলাকায় চারজনের বেশি মানুষের চলাচল ও সমাবেশের ওপর নিষেধাজ্ঞা জারি করা হয়েছে। তবে নির্বাচনী কাজে নিয়োজিত কর্মকর্তা-কর্মচারী ও আইনশৃঙ্খলা রক্ষাকারী বাহিনীর সদস্যদের ক্ষেত্রে এ নিষেধাজ্ঞা প্রযোজ্য হবে না। আদেশ অমান্যকারীদের বিরুদ্ধে প্রযোজ্য আইনে ব্যবস্থা নেওয়ার কথা জানানো হয় বিজ্ঞপ্তিতে।"
2024-01-03 22:10:00,"ছেলের জন্য নেইমারের ভালোবাসা, গিটারবাদক ব্রেট লি","এক কোটি অনুসারী পাওয়ার আনন্দ ফিল ফোডেনের। ছেলের প্রতি নেইমারের ভালোবাসা। স্ত্রীর সঙ্গে সৌম্য সরকার। ছেলেকে নিয়ে সানিয়া মির্জার মজা। গিটারবাদক ব্রেট লি। আর মেয়ের জন্মদিনে জাভি হার্নান্দেজ। সামাজিক যোগাযোগমাধ্যমে পাওয়া খেলার তারকাদের নির্বাচিত ছবি।
৩ / ৬"
2024-01-03 22:06:38,চুয়াডাঙ্গার দুটি আসনেই নির্বাচন থেকে সরে দাঁড়ালেন জাতীয় পার্টির দুই প্রার্থী,"পেশায় আইনজীবী দুজনই অভিন্ন ভাষায় বলেন, নির্বাচনী বৈতরণি পার করার মতো কোনো অর্থ না থাকা এবং কেন্দ্রীয় নেতাদের কর্মকাণ্ডে ক্ষুব্ধ হয়ে তাঁরা সরে আসার সিদ্ধান্ত নিয়েছেন। যেহেতু প্রার্থিতা প্রত্যাহারের সময় নেই, বাধ্য হয়ে ভোট থেকে সরে দাঁড়াচ্ছেন এবং আগামী দিনে এই (জাপা) দলের সঙ্গে থাকবেন কি না, সেটাই প্রশ্ন।
তাঁদের প্রার্থিতা প্রত্যাহারের পর জাপার ভোটারদের অবস্থান কী হবে, তা নিয়েও খোলাসা করেন দুই নেতা। তাঁরা বলেন, চুয়াডাঙ্গা দুই আসনে এখনো জাপার ৫০ হাজার করে অন্তত ১ লাখ ভোটার আছেন। তাঁদের দুজনের কাছে সব প্রার্থীই সমান। স্বতন্ত্র ও দলীয় প্রার্থী যাঁরা আছেন, তাঁদের কারও প্রতি তাঁদের ক্ষোভ নেই, দুঃখ নেই। তাই ব্যক্তিগতভাবে কাউকে সমর্থন করার নির্দেশনা দেবেন না। জাপার নেতা-কর্মীরা তাঁদের পছন্দের প্রার্থীকে ভোট দিতে পারবেন।
সংবাদ সম্মেলনে জেলা জাতীয় পার্টির সভাপতি সোহরাব হোসেন লিখিত বক্তব্যে বলেন, ‘লাঙ্গল প্রতীক নিয়ে বৈধ প্রার্থী হিসেবে নির্বাচনী এলাকায় ভোট প্রার্থনা করে আসছিলাম। দলের চেয়ারম্যান ও মহাসচিব নির্বাচনসংক্রান্ত একের পর এক সিদ্ধান্ত পরিবর্তন করছেন। নির্বাচনে অংশ নেওয়া জাপার ২৮৩ জন প্রার্থীর মধ্যে আওয়ামী লীগ-সমর্থিত ২৬ জন ছাড়া বাকি ২৫৭ জনের সঙ্গে বৈরিতা, অসহযোগিতা ও যোগাযোগ বিচ্ছিন্ন করে দিয়েছেন। ১৮ ডিসেম্বর থেকে কেন্দ্রীয় নেতাদের আচরণে হতাশাগ্রস্ত অবস্থায় আছি।’
সোহরাব বলেন, ‘যেহেতু চেয়ারম্যান ও মহাসচিব মাত্র ২৬ জন প্রার্থীকে নিয়ে ক্ষমতাসীন আওয়ামী লীগের কাছ থেকে ইচ্ছেমতো সুবিধা পেয়েছেন এবং বাকি ২৫৭ জন প্রার্থীকে নির্বাচনী মাঠে বঞ্চিত করা হয়েছে, আমরা আর্থিকভাবে সবাই ক্ষতিগ্রস্ত হয়েছি। নির্বাচনী মাঠে চেয়ারম্যান ও মহাসচিবের নানা সময়ে নানা রকম নির্বাচনবিরোধী কর্মকাণ্ডের কারণে আমরা প্রার্থীরা সাধারণ মানুষসহ এলাকার ভোটারদের কাছে হেয় প্রতিপন্ন ও নিন্দিত হচ্ছি। সেহেতু আত্মসম্মান রক্ষার্থে, অর্থনৈতিক দুরবস্থা ও কেন্দ্রীয় নেতাদের যোগাযোগ বিচ্ছিন্ন এবং অসহযোগিতার জন্য বাধ্য হয়ে নির্বাচনী মাঠ থেকে পিছিয়ে আসতে বাধ্য হলাম।’
আপনাদের সরে যাওয়ার ফলে নির্বাচনের ওপর কী প্রভাব পড়তে পারে—এমন প্রশ্নের জবাবে সোহরাব বলেন, ‘নির্বাচনের ওপর কোনো প্রভাব পড়বে না। নির্বাচন নির্বাচনের গতিতেই হবে। যাঁরা স্বতন্ত্র প্রার্থী, তাঁরাই সংখ্যাগরিষ্ঠতায় আসবেন। জাপার যেসব প্রার্থী প্রতিদ্বন্দ্বিতা করছেন, তাতে ৫টি আসনেও জিতবে কি না, সন্দেহ আছে। আমাদের কথা, জাপার ওই ২৬ জন বাদে যাঁরা এখনো ভোটে আছেন, তাঁরা সরে আসতে পারলেই সবচেয়ে ভালো।’
জেলা জাপা সভাপতি আরও বলেন, জি এম কাদের ও ফজলুল হক চৌধুরীসহ আওয়ামী লীগের সঙ্গে সমঝোতা বৈঠকে যে ২৬ জন উপস্থিত ছিলেন, তাঁরা দলকে কোরবানি করেছেন। জাতীয় পার্টিকে কোরবানি করেছেন। আগামী দিনে জাতীয় পার্টিকে সারা বাংলাদেশে কোথাও টিকিয়ে রাখার সামর্থ্য দলের নেতাদের নেই।"
2024-01-03 21:58:37,"‘৭ তারিখ শুধু ভোট হবে নৌকার, নৌকার আর নৌকার’","মেহেরপুর সদর উপজেলার পিরোজপুর ইউনিয়ন পরিষদের (ইউপি) চেয়ারম্যান বাবলু বিশ্বাস বলেছেন, ‘৭ তারিখ সকাল ৮টা থেকে বিকেল ৪টা পর্যন্ত শুধু ভোট হবে নৌকার, নৌকার আর নৌকার। যতক্ষণ পর্যন্ত ওই বাউন্ডারির (ভোটকেন্দ্রের) ভেতরে ঢোকে। যখন দেখব আমাদের লোকজনের সব শেষ হয়ে গেছে, ভালো। আর শেষ না হলে কুড়ি নি গিয়ে ওই বাউন্ডারির ঢুকাইয়া দোবো, ঢুকায় দিয়ে ভোট পুল করে নেব।’
গত সোমবার রাত নয়টায় বাবলু বিশ্বাস পিরোজপুর ইউনিয়নের একটি জনসভায় এ বক্তব্য দেন। ভিডিওটি সামাজিক যোগাযোগমাধ্যম ফেসবুকে ছড়িয়ে পড়েছে। বাবলু মেহেরপুর-১ আসনের নৌকার প্রার্থী ও জনপ্রশাসন প্রতিমন্ত্রী ফরহাদ হোসেনের ভগ্নিপতি। তিনি জেলা আওয়ামী লীগের সহসভাপতি হিসেবেও দায়িত্ব পালন করছেন।
বক্তব্য দেওয়ার সময় বাবলু বিশ্বাস তাঁর ইউনিয়নের চারটি ভোটকেন্দ্রে ট্রাকের এজেন্ট ঢুকতে না দেওয়ারও হুমকি দেন। বক্তব্যে তিনি বলেন, ‘পিরোজপুর ইউনিয়নের চারটি সেন্টারে আমি যেন দেখতে না পাই কোনো এজেন্ট আছে ওই চাপা দেওয়া জিনিসের (ট্রাক প্রতীকের)।’
একই অনুষ্ঠানের আরেকটি ভিডিওতে বাবলু বিশ্বাসকে আরও বলতে শোনা যায়, ‘কীসের ভয় দেখায়, আমি তো বুজতি পারিনি। আমার চেয়ে মস্তান বেশি আছে কেউ? আমার চেয়ে যন্ত্রপাতি কারও বেশি আছে? আমার চেয়ে কি টাকা তাদের বেশি আছে? তাহলে ভয় কিসের দেখায়? যারা আমার কাছে কাজ করি খাইত কদিন আগে, তারা ভয় দেখায় কিসের? জমি তিন বিঘি কেইড়ি নেব। কেইড়ি নিলি পারে ভয় দেখানো বুইঝি যাবে। সেই কাজটি কইরবই এইবার।’
এসব বক্তব্যের বিষয়ে বাবলু বিশ্বাসের সঙ্গে কথা বলা যায়নি। তবে মেহেরপুর জেলা আওয়ামী লীগের যুগ্ম সাধারণ সম্পাদক ইব্রাহিম শাহীন বলেন, আওয়ামী লীগ এলাকায় অনেক উন্নয়ন করেছে, তাতে ভোটারদের মধ্যে উৎসাহ বিরাজ করছে। সে হিসেবে অন্য কোনো প্রার্থীর এজেন্ট না পাওয়ার কথা। সেই আবেগ থেকে এমন বক্তব্য দিয়েছেন তিনি (বাবলু বিশ্বাস)। তবে বক্তব্যে প্রতিদ্বন্দ্বী প্রার্থীদের এজেন্ট না থাকতে দেওয়ার কথা বলা হয়নি।
ওই আসনের ট্রাক প্রতীকের স্বতন্ত্র প্রার্থী ও সাবেক সংসদ সদস্য আবদুল মান্নান বলেন, এভাবে জনসভায় যদি প্রার্থীদের এজেন্ট প্রবেশ করতে না দেওয়ার বক্তব্য দেওয়া হয়, তাহলে সাধারণ ভোটারদের মনে শঙ্কা তৈরি হবে। ভোট দিতে অনাগ্রহ প্রকাশ পাবে। জননেত্রী শেখ হাসিনা একটি অবাধ, সুষ্ঠু নির্বাচন করার জন্য প্রতিশ্রুতিবদ্ধ। বিশেষ করে নৌকার নেতা-কর্মীরা প্রকাশ্যে এভাবে বক্তব্য দেওয়ার কারণে নির্বাচন প্রশ্নবিদ্ধ হয়ে না যায়।
নৌকা প্রতীকের প্রার্থী ফরহাদ হোসেন ও স্বতন্ত্র ট্রাক প্রতীকের প্রার্থী অধ্যাপক আবদুল মান্নান ছাড়া আরও চারজন নির্বাচনে অংশ নিচ্ছেন। তাঁরা হলেন জাতীয় পার্টির আবদুল হামিদ (লাঙ্গল), এনপিপির তরিকুল ইসলাম (আম), সাংস্কৃতিক মুক্তি জোটের বাবলু জোম (ছড়ি), স্বতন্ত্র প্রার্থী জয়নাল আবেদীন (ঈগল)।"
2024-01-03 22:03:11,কেপটাউনে ২৩ উইকেটের অদ্ভুত দিনে এগিয়ে ভারতই,"মুকেশ কুমারের বলে স্লিপে ক্যাচ দিয়ে ফেরার পথে বিরাট কোহলির আলিঙ্গনে সিক্ত হলেন ডিন এলগার, ভারত দলের অন্যরাও এসে অভিবাদন জানিয়ে গেলেন দক্ষিণ আফ্রিকার ইতিহাসের অন্যতম সেরা উদ্বোধনী ব্যাটসম্যানকে। দক্ষিণ আফ্রিকার ভারপ্রাপ্ত অধিনায়ক এলগার কি টসে জিতে ব্যাটিং নেওয়ার সময় জানতেন, ক্যারিয়ারের শেষ টেস্টের প্রথম দিনই শেষ দুটি ইনিংস খেলে ফেলতে হবে তাঁকে!
কেপটাউন টেস্টের প্রথম দিনে ঘটেছে এমন অদ্ভুত ঘটনাই। বলের মুভমেন্ট, পিচের অসম বাউন্সে ব্যাটসম্যানদের জীবন হয়ে পড়েছিল দুর্বিষহ। প্রথম দিনই পড়েছে ২৩ উইকেট—যা কোনো টেস্টের প্রথম দিনে দ্বিতীয় সর্বোচ্চ, দক্ষিণ আফ্রিকার মাটিতে যে কোনো দিনই যৌথভাবে সর্বোচ্চ। এমন উইকেট-বৃষ্টির দিনে ভারত এগিয়ে ৩৬ রানে, দ্বিতীয় ইনিংসে দক্ষিণ আফ্রিকার বাকি ৭ উইকেট।
মার্করাম, এলগার, টনি ডি জর্জি ও স্টাবস—এমন দিনে দক্ষিণ আফ্রিকার প্রথম চার ব্যাটসম্যানের সবাই ফিরেছেন এক অঙ্কে। কেউই ৫ রানও ছুঁতে পারেননি। পঞ্চম উইকেটে কাইল ভেরেইনা ও ডেভিড বেডিংহাম যোগ করেন ১৯ রান। ইনিংসে সর্বোচ্চ জুটি হয়ে থেকেছে সেটিই। বুমরা ও মুকেশ কুমার এসে দক্ষিণ আফ্রিকাকে থামান ৫৫ রানের মধ্যেই, ১৯৩২ সালের পর যেটি তাদের সর্বনিম্ন স্কোর। ভারতের বিপক্ষে কোনো দলেরও এটিই সর্বনিম্ন। আর দেশের মাটিতে গত ১২৫ বছরের মধ্য এত কম রানে থামেনি দক্ষিণ আফ্রিকা।
প্রথম ইনিংসে ভারতের স্কোর এক সময় ছিল ৪ উইকেটে ১৫৩ রান। সেখান থেকে আর কোনো রান যোগ না করতেই অলআউট হয়ে গেছে তারা। তৃতীয় ওভারে যশস্বী জয়সোয়াল ফিরলেও ভারত শুরুটা পেয়েছিল দারুণ। ১ উইকেট হারিয়েই দক্ষিণ আফ্রিকার প্রথম ইনিংসের স্কোর পেরিয়ে যায় তারা। ৫০ বলে ৩৯ রানের ইনিংসে রোহিত শর্মা ও ৫৫ বলে ৩৬ রানের ইনিংস খেলা শুবমান গিল ছিলেন ইতিবাচক। রোহিতের সঙ্গে ৫৫ রানের পর কোহলির সঙ্গে গিলের জুটিতে ওঠে ৩৩ রান।
এনগিডির সে ওভারেই রাহুলের পর ফেরেন রবীন্দ্র জাদেজা ও যশপ্রীত বুমরা। বাড়তি বাউন্সের বলে উইকেটকিপার কাইল ভেরেইনার হাতে ক্যাচ দেন রাহুল। জাদেজা ও বুমরাও বাড়তি বাউন্সের শিকার—তাঁরা দুজনই ক্যাচ দেন গালিতে মার্কো ইয়ানসেনের হাতে। এ ডামাডোলে রাবাদার বলে ক্যাচ দিয়ে থামেন কোহলিও। এরপর মোহাম্মদ সিরাজ হন রানআউট, প্রসিধ কৃষ্ণা দেন ক্যাচ। এনগিডির মতো রাবাদার ওভারেও পড়ে ৩ উইকেট। এবং এত কিছু যে ঘটেছে, এর মধ্যে কোনো রানই করতে পারেনি ভারত!
দিনে দ্বিতীয়বারের মতো ব্যাটিং করতে নেমে তুলনামূলক ভালো শুরু পায় দক্ষিণ আফ্রিকা, এলগার ও মার্করামের উদ্বোধনী জুটিতে ওঠে ৩৭ রান। তবে এমন উইকেটে ব্যাটসম্যানদের জীবনের নিশ্চয়তা নেই কোনো। ৮ রানের মধ্যেই তাই স্বাগতিকেরা হারিয়ে ফেলে ৩ উইকেট। এলগার ও টনি ডি জর্জি মুকেশের শিকার, স্টাবসকে দিনে দ্বিতীয়বারের মতো আউট করেন বুমরা। বেডিংহামকে নিয়ে মার্করাম অবশ্য অবিচ্ছিন্ন থেকেই শেষ করে কেপটাউনের অদ্ভুত প্রথম দিন।"
2024-01-04 13:45:38,'অচিরেই আসবে বিশ্বমানের যোগাযোগব্যবস্থা',
2024-01-03 21:52:40,"বগুড়ায় স্ত্রীর পক্ষে প্রচারণা, অতিরিক্ত ডিআইজি হামিদুল আলমকে তলব","জানতে চাইলে অতিরিক্ত ডিআইজি হামিদুল আলম প্রথম আলোকে বলেন, ‘আমি হৃদ্‌রোগ, ডায়াবেটিসসহ নানা রোগে ভুগছি। এ কারণে ১২ ডিসেম্বর থেকে ২৮ দিনের মেডিকেল ছুটিতে বগুড়া শহরের বাসায় বিশ্রামে আছি।’ তিনি দাবি করেন, তাঁর স্ত্রী বগুড়া-১ আসনে স্বতন্ত্র প্রার্থী হিসেবে প্রতিদ্বন্দ্বিতা করলেও প্রচারণা শুরুর পর তিনি নির্বাচনী এলাকায় যাননি। নির্বাচনী কাজে সরকারি গাড়ি ব্যবহারের অভিযোগ ভিত্তিহীন। তাঁর স্ত্রীর বিজয় ঠেকাতে একটি পক্ষ ভোটারদের বিভ্রান্ত করতে তাঁর বিরুদ্ধে অভিযোগ তুলে বিভ্রান্তি ছড়াচ্ছে।
যুগ্ম জেলা ও দায়রা জজ আদালতের পেশকার আরিফুল ইসলাম নোটিশ জারির বিষয়টি প্রথম আলোকে নিশ্চিত করেছেন। তিনি বলেন, বাড়িতে এসে অতিরিক্ত ডিআইজি হামিদুল আলম তাঁর স্ত্রী শাহাজাদী আলমের পক্ষে নির্বাচনী প্রচারণায় অংশ নিয়েছেন, এমন একটি অভিযোগ অনুসন্ধান কমিটির চেয়ারম্যানের নজরে আসে। এরপর স্বপ্রণোদিত হয়ে আজ ওই পুলিশ কর্মকর্তাকে সশরীর হাজির হয়ে ব্যাখ্যা দেওয়ার নোটিশ জারি করা হয়েছে।
নোটিশে উল্লেখ করা হয়, হামিদুল আলম বরিশাল মহানগর পুলিশের অতিরিক্ত কমিশনার হিসেবে কর্মরত। চাকরি থেকে এক মাসের ছুটি নিয়ে তিনি আসন্ন নির্বাচনে বগুড়া-১ আসনের স্বতন্ত্র প্রার্থী ও তাঁর স্ত্রী শাহাজাদী আলমের পক্ষে নির্বাচনী প্রচার চালাচ্ছেন। তিনি প্রশাসনিক ক্ষমতার অপব্যবহার করে পুরো নির্বাচনী এলাকা বিপর্যস্ত করে রেখেছেন। তা ছাড়া নির্বাচনী প্রচারণায় সরকারি গাড়ি ব্যবহার করছেন, যা পেশাগত অসদাচরণের পাশাপাশি সংসদ নির্বাচনে রাজনৈতিক দল ও প্রার্থীর আচরণবিধিমালা, ২০০৮–এর ১৪ (১) ও (২) নম্বর বিধির সুস্পষ্ট লঙ্ঘন।
নোটিশে কেন তাঁর বিরুদ্ধে আইনানুগ ব্যবস্থা নিতে নির্বাচন কমিশনে সুপারিশ করা হবে না, তা আগামীকাল বৃহস্পতিবার বেলা সাড়ে তিনটার মধ্যে অনুসন্ধান কমিটির অস্থায়ী কার্যালয়ে সশরীর হাজির হয়ে লিখিত ব্যাখ্যা দেওয়ার নির্দেশ দেওয়া হয়েছে।"
2024-01-03 21:51:28,আম্পায়ার শরফুদ্দৌলার আরেকটি প্রথম,"সর্বশেষ ওয়ানডে বিশ্বকাপে প্রথম বাংলাদেশি হিসেবে বিশ্বকাপের ম্যাচ পরিচালনা করেছেন বাংলাদেশের আম্পায়ার শরফুদ্দৌলা ইবনে শহীদ। এবার আরও একটি ‘প্রথম’ যোগ হতে যাচ্ছে তাঁর ক্যারিয়ারে।
দেশের মাটিতে ৯টি টেস্ট পরিচালনা করলেও এবারই প্রথম দেশের বাইরে নিরপেক্ষ আম্পায়ার হিসেবে টেস্ট ম্যাচ পরিচালনা করতে যাচ্ছেন শরফুদ্দৌলা। এর আগে বাংলাদেশের হয়ে বিদেশের মাটিতে প্রথম নিরপেক্ষ আম্পায়ার হিসেবে ম্যাচ পরিচালনা করেছিলেন এনামুল হক।
এর আগে অ্যাডিলেডে প্রথম টেস্টে তিনি থাকবেন টেলিভিশন আম্পায়ারের দায়িত্বে। ম্যাচ পরিচালনা করবেন তিন ম্যাচের ওয়ানডে সিরিজেও। দুটি ম্যাচে থাকবেন মাঠে, আরেকটিতে টেলিভিশন আম্পায়ার হিসেবে।
ক্যারিয়ারে নতুন অধ্যায় যোগ হচ্ছে বলে স্বাভাবিকভাবেই গর্বিত শরফুদ্দৌলা। অস্ট্রেলিয়া থেকে মুঠোফোনে প্রথম আলোকে তিনি বলেছেন, ‘টেস্ট ম্যাচ পরিচালনা করা সব সময়ই গর্বের। সেটা প্রথমবার করছি বিদেশের মাটিতে, স্বাভাবিকভাবেই ভালো লাগছে।’"
2024-01-03 21:58:48,উড়োজাহাজে আগুন লাগার পরেও যেভাবে সব যাত্রী জীবিত উদ্ধার,"জাপানে রানওয়েতে দুই উড়োজাহাজের মধ্যে সংঘর্ষ ও অগ্নিকাণ্ডের ঘটনা ঘটেছে। গতকাল মঙ্গলবার সন্ধ্যায় একটি যাত্রীবাহী ও একটি ত্রাণবাহী উড়োজাহাজের মধ্যে সংঘর্ষের এ ঘটনা ঘটে। এতে ত্রাণবাহী উড়োজাহাজের ছয় আরোহীর পাঁচজন নিহত হন। তবে যাত্রীবাহী উড়োজাহাজে থাকা সব আরোহীকে জীবিত উদ্ধার করা হয়। যাত্রীবাহী উড়োজাহাজের ৩৭৯ আরোহীকে জীবিত উদ্ধার করার এই ঘটনা প্রশংসিত হচ্ছে।
জাপানের রাজধানী টোকিওর হানেদা বিমানবন্দরে এ দুর্ঘটনা ঘটে। ত্রাণবাহী উড়োজাহাজটি দেশটির কোস্টগার্ডের। এটি ত্রাণ নিয়ে ভূমিকম্পকবলিত এলাকায় যাওয়ার কথা ছিল। আগের দিন সোমবার দেশটির মধ্যাঞ্চলে শক্তিশালী ভূমিকম্পে অর্ধশতাধিক মানুষ নিহত হন।
বিভিন্ন সংবাদমাধ্যমে সরাসরি সম্প্রচারিত ভিডিও চিত্রে দেখা যায়, জাপান এয়ারলাইনসের যাত্রীবাহী উড়োজাহাজটির একাংশে আগুন জ্বলছে। আগুনের শিখা উড়োজাহাজের জানালা দিয়ে বেরিয়ে আসছে। এই সময় রানওয়েতেও আগুন দেখা যায়। দুর্ঘটনার পরপরই জরুরি বিভাগ ও ফায়ার সার্ভিসের উদ্ধারকর্মীরা উড়োজাহাজ থেকে দ্রুত আরোহীদের নামিয়ে আনেন। যদিও যাত্রীদের ১৪ জন সামান্য আহত হন।
যুক্তরাজ্যের ক্রেনফিল্ড ইউনিভার্সিটির সুরক্ষা ও দুর্ঘটনা বিভাগের একজন অধ্যাপক গ্রাহাম ব্রেথওয়েট। তিনি বলেন, ‘ভিডিওটি আমাকে অবাক করেছে। উড়োজাহাজে এ রকম দুর্ঘটনা মোকাবিলা করা কঠিন। কিন্তু যখন এয়ারলাইনসটি সম্পর্কে জানলাম এবং জানতে পারলাম যে যাত্রীদের সুরক্ষা ও ক্রুদের প্রশিক্ষণে কতটা শ্রম তারা দিয়েছে, তখন মনে হলো তারা যে কাজটি করেছে, তাতে অবাক হওয়ার কিছু নেই।’
পাইলটস টুগেদার নামে বৈমানিকদের একটি সংগঠনের প্রধান স্টিভেন আর্লরিচ বলেন, ক্রু সদস্যরা যেভাবে উদ্ধারকাজ চালিয়েছেন, তা উদাহরণ হয়ে থাকবে। তিনি বলেন, ‘দুর্ঘটনার পর যাত্রীদের উদ্ধারে সময় ছিল মাত্র দেড় মিনিট। আমার মতে, এই সময়ে তাঁরা প্রথম যে কাজটি দ্রুত করেন তা হলো, যাত্রীদের মনোযোগ আকর্ষণ করা। এরপর সঙ্গে থাকা সব জিনিসপত্র রেখে যাত্রীদের বের করে আনতে পারা।’
স্টিভেন আর্লরিচ উল্লেখ করেন, যাত্রীরা ক্রুদের কথা শুনে জিনিসপত্র রেখে বের হতে শুরু করেন বলেই সবাই জীবিত উদ্ধার হয়েছেন। কারণ, সাম্প্রতিক এ ধরনের দুর্ঘটনায় দেখা গেছে, দুর্ঘটনার পরও যাত্রীরা তাঁদের জিনিসপত্র নিয়েই বের হতে চান। এটা খুবই আতঙ্কের কথা।
বিশেষজ্ঞরা বলছেন, এই দুর্ঘটনা থেকে যাত্রীদের বড় একটি শিক্ষা নেওয়ার বিষয় আছে। উড়োজাহাজে উঠলে ক্রুদের কথা মনোযোগ দিয়ে শুনতে হবে। ক্রুদের কথা হেলাফেলা করা যাবে না। আর দুর্ঘটনা ঘটলে সঙ্গে থাকা জিনিসপত্র ফেলে ক্রুদের নির্দেশমতো কাজ করতে হবে।
ইউরোপের একটি বড় এয়ারলাইনসের একজন বৈমানিক বলেন, ‘উড়োজাহাজটির বৈমানিক, ক্রু ও যাত্রীরা যেভাবে আগুন থেকে বেরিয়ে এসেছেন, তা আমাকে অভিভূত করেছে। সবচেয়ে বিপজ্জনক পরিস্থিতিতে কীভাবে উদ্ধারকাজ চালাতে হয়, এ ঘটনা তার নজির হয়ে থাকবে।’"
2024-01-03 21:58:23,নির্বাচন থেকে সরে দাঁড়ানোর ঘোষণা সিলেট-৫ আসনের জাপা প্রার্থীর,"নির্বাচনের সুষ্ঠু পরিবেশ নেই এমন অভিযোগ করে নির্বাচন থেকে সরে যাওয়ার ঘোষণা দিয়েছেন সিলেট-৫ (জকিগঞ্জ ও কানাইঘাট) আসনের জাতীয় পার্টির প্রার্থী শাব্বীর আহমদ। বুধবার বিকেল ৪টার দিকে সিলেট জেলা প্রেসক্লাবে এক সংবাদ সম্মেলন করে তিনি এ ঘোষণা দেন।
এ আসনে স্বতন্ত্র প্রার্থী হিসেবে নির্বাচন করছেন ‘ফুলতলী হুজুর’ নামে পরিচিত আবদুল লতিফ চৌধুরীর ছেলে মোহাম্মদ হুছামুদ্দীন চৌধুরী। শাব্বীর আহমদ সিলেটের জকিগঞ্জ উপজেলা পরিষদের সাবেক চেয়ারম্যান ও জাতীয় পার্টির কেন্দ্রীয় ভাইস চেয়ারম্যান। এ ছাড়া তিনি সিলেট জেলা জাতীয় পার্টির আহ্বায়কের পদে রয়েছেন।
লিখিত বক্তব্যে শাব্বীর আহমদ বলেন, সরকার এবং নির্বাচন কমিশন জাতীয় পার্টিকে অবাধ, সুষ্ঠু ও নিরপেক্ষ নির্বাচনের প্রতিশ্রুতি দিয়েছিল। কিন্তু নির্বাচনী মাঠে সে রকম কোনো পরিবেশ পাচ্ছেন না। তাই নির্বাচন করা খুব কঠিন।
শাব্বীর আহমদ আরও বলেন, ‘গত ৩০ ডিসেম্বর প্রধান নির্বাচন কমিশনার সিলেট সার্কিট হাউসে সব প্রার্থীর সঙ্গে বৈঠক করে আবারও অবাধ, সুষ্ঠু ও নিরপেক্ষ নির্বাচনের প্রতিশ্রুতি দেন। সে সময় আমরা (কয়েকজন প্রার্থী) নির্বাচনের সুষ্ঠু পরিবেশ নেই এবং সরকারি বিভিন্ন সংস্থা থেকে বিভিন্নভাবে হুমকি-ধমকি এবং নির্বাচন থেকে সরে দাঁড়ানোর চাপ দেওয়ার কথা জানিয়েছিলাম। প্রধান নির্বাচন কমিশনারকে এমন অভিযোগ দেওয়ার পর থেকে আরও ব্যাপকভাবে চাপ সৃষ্টি করা হচ্ছে।’
শাব্বীর অভিযোগ করে বলেন, অন্য প্রার্থীরাও নির্বাচনী মাঠে থাকতে পারছেন না, তাঁদের প্রতিনিয়ত বিভিন্ন সংস্থা থেকে চাপ দেওয়া হচ্ছে। এমন অবস্থায় সুষ্ঠু, অবাধ ও নিরপেক্ষ নির্বাচনের কোনো পরিবেশ না থাকায় নির্বাচন থেকে সরে দাঁড়ানোর ঘোষণা দেন তিনি।
এক প্রশ্নের জবাবে শাব্বীর আহমদ বলেন, নির্বাচনের পরিবেশ নিয়ে তিনি দলের চেয়ারম্যান জি এম কাদেরের সঙ্গে আলোচনা করেছেন। তিনি নির্বাচনী পরিবেশ না থাকলে ‘বয়কট করার’ কথা বলেছেন।"
2024-01-03 21:49:20,উপকূলীয় ৬ জেলার ১১ আসনে নৌবাহিনী মোতায়েন,"দ্বাদশ জাতীয় সংসদ নির্বাচনে স্থানীয় বেসামরিক প্রশাসনকে সহায়তার লক্ষ্যে দেশের উপকূলীয় ৬ জেলার ১১টি আসনে নৌবাহিনী মোতায়েন করা হয়েছে। ওই ৬ জেলায় ১০ জানুয়ারি পর্যন্ত বাংলাদেশ নৌবাহিনীর সদস্যরা দায়িত্ব পালন করবেন।
সংবিধানের ১২৬ অনুচ্ছেদ অনুযায়ী, উপকূলীয় জেলাগুলোতে নৌবাহিনী মোতায়েন করা হয়েছে বলে আজ বুধবার এক সংবাদ বিজ্ঞপ্তিতে জানিয়েছে আন্তঃবাহিনী জনসংযোগ পরিদপ্তর (আইএসপিআর)। আইএসপিআর জানায়, নির্বাচনে স্থানীয় বেসামরিক প্রশাসনকে সহায়তার জন্য নৌবাহিনীর তিন হাজারের বেশি সদস্য এবং ৬টি যুদ্ধজাহাজ উপকূলীয় ৬ জেলার ১৯টি উপজেলায় ১০ জানুয়ারি পর্যন্ত দায়িত্ব পালন করবেন। নির্বাচন কমিশনের চাহিদা অনুযায়ী নৌবাহিনী উপকূলীয় অঞ্চলসহ দায়িত্বপ্রাপ্ত বিভিন্ন দুর্গম এলাকায় বেসামরিক প্রশাসনকে প্রয়োজনীয় সহায়তার জন্য নিয়োজিত আছে।
যে ১১টি সংসদীয় আসনে নৌবাহিনী মোতায়েন করা হয়েছে, সেগুলো হলো ভোলা ১, ২, ৩ ও ৪; কক্সবাজার ২ ও ৪; চট্টগ্রাম ৩; নোয়াখালী ৬; বরগুনা ১ ও ২ এবং বাগেরহাট-৩। যে ১৯ উপজেলায় নৌবাহিনীর সদস্যরা দায়িত্ব পালন করবেন সেগুলো হলো ভোলা জেলার ভোলা সদর, বোরহান উদ্দিন, দৌলতখান, তজুমদ্দিন, লালমোহন, চর ফ্যাশন ও মনপুরা উপজেলা, চট্টগ্রাম জেলার সন্দ্বীপ উপজেলা, নোয়াখালী জেলার হাতিয়া উপজেলা, কক্সবাজার জেলার কুতুবদিয়া, টেকনাফ ও মহেশখালী উপজেলা, বরগুনা জেলার বরগুনা সদর, আমতলী, তালতলী, বামনা, বেতাগী ও পাথরঘাটা উপজেলা এবং বাগেরহাট জেলার মোংলা উপজেলা।"
2024-01-03 22:17:03,"শ্বশুর হলেন আমির, বর-কনের অভিনব বিয়ের পোশাক","বছরের শুরুতেই উৎসবের মেজাজে বলিউড। আমির খানের কন্যা ইরা বিয়ে করলেন নূপুর শিখারেকে। দীর্ঘদিন ধরে একে অপরের প্রেমে ভাসছিলেন ইরা আর নূপুর। আজ বুধবার আইনিমতে তাঁরা বিবাহবন্ধনে আবদ্ধ হলেন।
ইরা আর নূপুরের বিয়ে নিয়ে বেশ কিছুদিন ধরে বলিপাড়ায় নানান চর্চা। অবশেষে তাঁরা আজ এক হলেন। সইসাবুদ করে আইনিমতে তাঁরা এখন স্বামী-স্ত্রী। ইরা অন্য তারকা সন্তানদের থেকে একদম আলাদা। আমিরের মতোই তাঁর সন্তানেরা সাধারণ জীবনযাপনে বিশ্বাসী। বিয়ের ক্ষেত্রেও ইরা তা প্রমাণ করলেন। বিয়ের দিন দুপুরে এক ছোট স্কার্ট আর কালো টি–শার্টে মুম্বাইয়ের পথে দেখা গিয়েছিল তাঁকে।
এদিকে ইরার স্বামী তারকা ফিটনেস প্রশিক্ষক নূপুরকে বিয়ের আগে মুম্বাইয়ের রাস্তায় দৌড়াতে দেখা গেছে। আর এই দৌড়ে নূপুরের সঙ্গে শামিল হয়েছিলেন তাঁর কিছু বন্ধু। নূপুরের এই দৌড়ের ভিডিও নেট দুনিয়ায় দ্রুত ছড়িয়ে পড়েছে। নেট জনতার প্রশ্ন, এটা বিয়ের কোন রীতি। নূপুর তাঁর ‘দুলহনিয়া’ ইরাকে বিয়ে করতে কোনো নামকরা ডিজাইনারের শেরওয়ানি নয়, জিমের পোশাক বেছে নিয়েছেন। সাদা শর্টস আর কালো গেঞ্জি পরে ঢাকঢোলের তালে তালে নূপুরকে ভাংরা নাচ করতে দেখা গেছে। তাঁর সঙ্গে ছিলেন বরযাত্রীরা। নূপুরের সঙ্গে নাচতে দেখা গেছে তাঁর মা এবং বন্ধুবান্ধবদের। শুধু তা–ই নয়, নিজের বিয়ের ঢাক নূপুর নিজেই পিটিয়েছেন। সব মিলিয়ে সম্পূর্ণ অন্য মেজাজে ইরা-নূপুরের বিয়ের আয়োজন।"
2024-01-03 21:25:00,‘স্পেনের হয়ে খেললে মেসির দুটি বিশ্বকাপ থাকত’,"জন্ম আর্জেন্টিনায় হলেও স্পেনে বেড়ে উঠেছেন লিওনেল মেসি। দ্বৈত নাগরিকত্ব থাকায় দুই দেশের হয়েই খেলার সুযোগ ছিল তাঁর। কিন্তু মেসি বেছে নিয়েছেন জন্মভূমি আর্জেন্টিনাকে।
আর্জেন্টিনা জাতীয় দলের হয়ে অভিষেকের পর ১৫ বছরেও কিছুই জিততে না পারায় মেসিকে কম তোপের মুখে পড়তে হয়নি। অভিমানে একবার তো অবসরও নিয়েছিলেন। তবে ২০২১ সাল থেকে ক্যারিয়ারের বাকি অপূর্ণতাগুলো ঘুচতে শুরু করে। আলবিসেলেস্তেদের হয়ে একে একে জেতেন কোপা আমেরিকা, ফিনালিসিমা ও বিশ্বকাপ। এখন আর ক্যারিয়ারে অপূর্ণতা বলতে কিছু নেই মেসির।
স্পেনের হয়ে ২০০৬ বিশ্বকাপে খেলেছেন পেরনিয়া। একই বছর আর্জেন্টিনার হয়ে প্রথম বিশ্বকাপ খেলেন মেসি। পেরনিয়ার দাবি, মেসি চাইলে ওই বিশ্বকাপে দুজন সতীর্থ হিসেবেও খেলতে পারতেন, বিশ্বকাপ জয়ের জন্য ২০২২ সাল পর্যন্ত অপেক্ষা করতে হতো না, ‘ওর যে প্রতিভা, তাতে প্রথম বা দ্বিতীয় বিশ্বকাপেই ট্রফি জেতা উচিত ছিল।’
মেসি কীভাবে এত বড় মাপের ফুটবলার হয়ে উঠলেন, সে ব্যাখ্যাও দিয়েছেন পেরনিয়া, ‘সে কখনোই শিখতে চাওয়া বন্ধ করেনি। যদিও বাইরে থেকে মনে হয়েছে, সে সব জানে। সে-ই বিশ্বসেরা, এটা নিজেও জানত। এরপরও কখনোই ঢিলেঢালা ভাব দেখায়নি। সব সময় নতুন কিছু করতে চাইত। এভাবেই বছরের পর বছর ধরে নিজেকে নিখুঁতভাবে গড়ে তুলেছে।’
স্পেনকে ২০১০ বিশ্বকাপ জেতানো কোচ ভিসেন্তে দেল বস্ক তো মেসিকে তাঁর দলে পেতে আপ্রাণ চেষ্টাও চালিয়েছেন। কিন্তু মেসি কিছুতেই রাজি হননি। তাঁর মনেপ্রাণে ছিল শুধু আর্জেন্টিনা।
২০২২ সালে এ ব্যাপারে দেল বস্ক বলেছিলেন, ‘আমি মেসিকে চোখের সামনে বেড়ে উঠতে দেখেছি। সে সব সময়ই দুর্দান্ত ফুটবলার, অসম্ভব প্রতিভার অধিকারী। আমি ওকে স্পেনের পক্ষে খেলানোর সম্ভাব্য সব চেষ্টাই করেছি। কিন্তু ওর মনে আর্জেন্টিনার প্রতি ভালোবাসা তীব্র। সে আর্জেন্টিনাকেই বেছে নিয়েছে।’"
2024-01-03 21:24:49,স্বল্প সুদে ৫ হাজার কোটি ডলার ঋণ দেবে চীনের কেন্দ্রীয় ব্যাংক,"চীনের কেন্দ্রীয় ব্যাংক অর্থনীতি চাঙা করতে স্বল্প সুদে সরকারি নীতি বাস্তবায়নকারী ব্যাংকগুলোকে ঋণ দিচ্ছে। এই প্রক্রিয়ায় গত মাসে পিপলস ব্যাংক অব চায়না (পিবিওসি) ৫০ বিলিয়ন বা ৫ হাজার কোটি ডলার ঋণ দিয়েছে। ব্লুমবার্গকে উদ্ধৃত করে টাইমস অব ইন্ডিয়া জানিয়েছে, অর্থনীতি চাঙা করতে আবাসন ও অবকাঠামো খাতে ঋণের প্রবাহ বাড়াতে পিবিওসি এই পদক্ষেপ নিয়ে থাকতে পারে বলে মনে করা হচ্ছে।
মঙ্গলবার এক বিবৃতিতে পিবিওসি জানিয়েছে, প্লেজড সাপ্লিমেন্টাল লেন্ডিং (পিএসএল) কর্মসূচির আওতায় কেন্দ্রীয় ব্যাংক গত ডিসেম্বর পর্যন্ত ৪৫৬ বিলিয়ন বা ৪৫ হাজার ৬০০ কোটি ডলার অঙ্গীকার করেছে, আগের মাস অর্থাৎ নভেম্বর পর্যন্ত যা ছিল ৪১ হাজার কোটি ডলার। ডিসেম্বর মাসে পিবিওসি ৪ হাজার ৯০০ কোটি ডলার ঋণ দিয়েছে, যা ২০২২ সালের নভেম্বর মাসের পর সর্বোচ্চ।
আবাসন খাতের গতি বাড়াতে ও সামগ্রিকভাবে প্রবৃদ্ধির হার স্থিতিশীল করতে পিএসএল বেইজিংয়ের এক গুরুত্বপূর্ণ হাতিয়ার। বাজারে প্রত্যাশা ছিল, সরকার এই তহবিলের অর্থ ব্যবহার করে আবাসন নির্মাণে গতি আনবে। এতে আবাসন খাতে কয়েক বছর ধরে যে ধীর গতি দেখা যাচ্ছিল, তার অবসান হবে। এসব কারণে ভোক্তাদের আত্মবিশ্বাস তলানিতে নেমেছে।
এর আগে নভেম্বর মাসে ব্লুমবার্গের আরেক প্রতিবেদনে বলা হয়, সাশ্রয়ী আবাসন ও ক্ষুদ্র গ্রামগুলোর সংস্কারে দেশটির নীতিনির্ধারকেরা স্বল্প সুদে এক লাখ কোটি ইউয়ান ঋণ দেওয়ার কথা ভাবছেন। তাঁরা পিএসএল কর্মসূচির মাধ্যমে বা বিশেষ ঋণ দিতে চাচ্ছিলেন।
অস্ট্রেলিয়া অ্যান্ড নিউজিল্যান্ড ব্যাকিং গ্রুপ লিমিটেডের চীনবিষয়ক জ্যেষ্ঠ কৌশলবিদ জিং ঝাওপেং ব্লুমবার্গকে বলেন, অর্থনীতিতে অর্থ সঞ্চারের সবচেয়ে প্রত্যক্ষ ও দক্ষ মাধ্যম হচ্ছে পিএসএল। যে এক লাখ কোটি ইউয়ানের কথা বলা হয়েছে, অঙ্কটা তার চেয়ে বেশি হলে অর্থনীতির জন্য তাৎপর্যপূর্ণ হবে।
জিং ঝাওপেং আরও বলেন, পিএসএলের কারণে অন্যান্য প্রণোদনা উঠিয়ে নেওয়া হতে পারে। পিএসএল ও এক বছরের মেয়াদি ঋণের কারণে তিনি মনে করেন না, নতুন বছরের প্রথম প্রান্তিকে ব্যাংকের নগদ অর্থ সংরক্ষণের বাধ্যবাধকতায় ছাড় দেওয়া হবে।
নতুন বছরে চীন সরকারের বাজেট ঘাটতি মাত্র ৩ শতাংশে উঠতে পারে, যদিও বাজারের ধারণা ছিল ৩ দশমিক ৫ শতাংশ। জিং ঝাওপেং বলেন, এই পিএসএল তহবিলকে আধা রাজস্ব ব্যয় হিসেবে দেখা যেতে পারে।
পিএসএলের ইতিহাস বিতর্কিত। এর আগে ২০১৪ থেকে ২০১৯ সালের মধ্যে এই হাতিয়ার সবচেয়ে বেশি ব্যবহৃত হয়েছিল। তখন বস্তির উন্নয়নে এই অর্থ ব্যবহার করা হয়েছে। তখন আবাসন খাতে গতি কমে গিয়েছিল, তার পালে হাওয়া লাগাতে এই ব্যবস্থা নেওয়া হয়। কিন্তু একই কারণে তখন বাড়ির দামও বেড়ে যায়। অনেক অর্থনীতিবিদ পিএসএলকে হেলিকপ্টার মানি আখ্যা দেন।"
2024-01-03 21:15:54,এনবিআর চেয়ারম্যান রহমাতুল মুনিমের চুক্তি আরও দুই বছর বেড়েছে,"জাতীয় রাজস্ব বোর্ডের (এনবিআর) বর্তমান চেয়ারম্যান আবু হেনা মো. রহমাতুল মুনিমকে আরও দুই বছরের জন্য চুক্তিভিত্তিক নিয়োগ দিয়েছে সরকার।
এ বিষয়ে আজ বুধবার এক প্রজ্ঞাপন জারি করেছে জনপ্রশাসন মন্ত্রণালয়। এতে বলা হয়েছে, আবু হেনা মো. রহমাতুল মুনিমকে আগের চুক্তির ধারাবাহিকতায় ও অনুরূপ শর্তে ৬ জানুয়ারি বা যোগদানের তারিখ থেকে পরবর্তী দুই বছরের জন্য চুক্তিভিত্তিক নিয়োগ দেওয়া হলো।
২০২০ সালের জানুয়ারি মাস থেকে এনবিআরের চেয়ারম্যান হিসেবে দায়িত্ব পালন করছেন আবু হেনা মো. রহমাতুল মুনিম। সে সময় অবসরোত্তর ছুটি স্থগিত করে রহমাতুল মুনিমকে চুক্তিতে দুই বছরের জন্য অভ্যন্তরীণ সম্পদ বিভাগের জ্যেষ্ঠ সচিব ও এনবিআরের চেয়ারম্যান হিসেবে নিয়োগ দেয় সরকার। মাঝে তাঁর চুক্তির মেয়াদ দুই বছরের জন্য বাড়ানো হয়েছিল। এখন একই পদে তাঁর চাকরির মেয়াদ আরও দুই বছর বাড়ানো হলো।"
2024-01-03 21:15:21,আবারও নির্বাচনী প্রতীক হারাল ইমরানের দল,"কারাবন্দী সাবেক প্রধানমন্ত্রী ইমরান খানের দল পাকিস্তান তেহরিক-ই-ইনসাফ (পিটিআই) আবারও নিজেদের নির্বাচনী প্রতীক ‘ব্যাট’ হারিয়েছে। প্রতীক বাতিলে দেশটির নির্বাচন কমিশনের নেওয়া সিদ্ধান্ত পুনর্বহাল করে গতকাল বুধবার রায় দিয়েছেন পেশোয়ার হাইকোর্ট। দলীয় প্রতীক হারানোর বিষয়টি আগামী ৮ ফেব্রুয়ারির নির্বাচনের আগে পিটিআইয়ের জন্য বড় ধাক্কা হিসেবে দেখা হচ্ছে।
রাষ্ট্রদ্রোহ, দুর্নীতিসহ একাধিক মামলায় অভিযুক্ত ইমরান খান এখন রাওয়ালপিন্ডির আদিয়ালা কারাগারে আছেন। এ কারণে সম্প্রতি অভ্যন্তরীণ নির্বাচনে পিটিআই নতুন নেতৃত্ব নির্বাচিত করে। নতুন চেয়ারম্যান হন গহর আলী খান। তবে সংবিধান মেনে নির্বাচন হয়নি অভিযোগে ২২ ডিসেম্বর দলটির প্রতীক বাতিল করে কমিশন।
নির্বাচন কমিশনের সিদ্ধান্তের বিরুদ্ধে আদালতে যায় পিটিআই। গত ২৬ ডিসেম্বর নির্বাচন কমিশনের সিদ্ধান্ত স্থগিত করেন পেশোয়ার হাইকোর্ট। আদালতের আদেশের বিরুদ্ধে আপিল করে নির্বাচন কমিশন। গতকাল প্রতীক বাতিলে নির্বাচন কমিশনের সিদ্ধান্তই বহাল রেখে রায় দেন পেশোয়ার হাইকোর্টের বিচারপতি এজাজ খান।
এই রায়ের বিরুদ্ধে সুপ্রিম কোর্টে যাওয়ার কথা জানিয়েছে পিটিআই। সর্বোচ্চ আদালতে দলীয় প্রতীক ফেরত না পেলে দলটির প্রার্থীদের জাতীয় ও প্রাদেশিক পরিষদের নির্বাচনে স্বতন্ত্র প্রার্থী হিসেবে লড়তে হবে।
এ ক্ষেত্রে এমনকি নির্বাচনে বিজয়ী হলেও এসব প্রার্থীর পিটিআইতে যোগদান সম্ভব হবে না। কারণ, কেবল এমন একটি দলে তাঁরা যোগদান করতে পারবেন, যা নির্বাচন কমিশনে সঠিক প্রক্রিয়ায় নিবন্ধিত।
এমন সময় পিটিআইয়ের দলীয় প্রতীক বাতিল করা হলো, যখন জ্যেষ্ঠ নেতাদেরসহ একের পর এক দলটির প্রার্থীদের মনোনয়নপত্র বাতিল করা হচ্ছে। এমনকি দলটির প্রতিষ্ঠাতা কারাবন্দী ইমরান খানের মনোনয়নপত্রও বাতিল করা হয়েছে।
এদিকে নির্বাচন কমিশন ও প্রধান নির্বাচন কমিশনারকে অবমাননার এক মামলায় ইমরান খান ও তাঁর সরকারের তথ্যমন্ত্রী ফাওয়াদ চৌধুরীকে অভিযুক্ত করা হয়েছে। কমিশনের চার সদস্যের একটি বেঞ্চ এ দুজনকে অভিযুক্ত করেন।
জিও নিউজের এক প্রতিবেদনে বলা হয়, আদিয়ালা কারাগারে গতকাল মামলাটির শুনানি হয়। ওই কারাগারে আছেন ইমরান খান ও ফাওয়াদ চৌধুরী। শুনানিতে তাঁরা দুজনই উপস্থিত ছিলেন। আদালত ১৬ জানুয়ারি পরবর্তী শুনানির দিন ধার্য করেছেন।
২০২১ সালের এপ্রিলে পাকিস্তানের জাতীয় পরিষদে অনাস্থা ভোটে হেরে প্রধানমন্ত্রিত্ব ছাড়তে হয় ইমরান খানকে। এরপর তাঁর বিরুদ্ধে শতাধিক মামলা হয়। রাষ্ট্রীয় নথি ফাঁসের মামলায় এখন তিনি কারাগারে আছেন। তোশাখানা মামলায় গত আগস্টে তাঁর তিন বছরের সাজা হয়। যদিও পরে এই সাজা স্থগিত করেন উচ্চ আদালত।"
2024-01-04 01:03:39,ড. ইউনূসের বিরুদ্ধে দুদকের মামলার তদন্ত প্রতিবেদন জমা ৩ মার্চ,"শান্তিতে নোবেল পুরস্কারজয়ী ড. মুহাম্মদ ইউনূসসহ ১৩ জনের বিরুদ্ধে দুর্নীতি দমন কমিশনের (দুদক) করা মামলার তদন্ত প্রতিবেদন জমা পড়েনি। আগামী ৩ মার্চ তদন্ত প্রতিবেদন জমা দেওয়ার নতুন দিন ঠিক করেছেন আদালত।
ঢাকা মহানগরের জ্যেষ্ঠ বিশেষ জজ মো. আসাদুজ্জামান আজ বুধবার এ আদেশ দেন। এর আগে গত ৩০ মে ড. ইউনূসকে প্রধান আসামি করে আরও ১২ জনের নামে মামলা করে দুদক।"
2024-01-03 21:04:33,কোমরের ছুরি দেখিয়ে নেতা-কর্মীদের রামদা নিয়ে বের হতে বললেন আ.লীগ নেতা,"রামদা-মোটরসাইকেল নিয়ে নেতা-কর্মীদের বের হওয়ার নির্দেশ-সংক্রান্ত বক্তব্যের একটি ভিডিও সামাজিক যোগাযোগমাধ্যমে ছড়িয়ে পড়েছে। ভিডিওতে একটি ছুরি দেখিয়ে কীভাবে মোটরসাইকেল ও অস্ত্র নিয়ে মহড়া দিতে হবে, তা খুলে বলেন ওই আওয়ামী লীগ নেতা। এ বক্তব্য ছড়িয়ে পড়ার পর এলাকায় নানা সমালোচনার জন্ম দিয়েছে।
ভিডিওতে দেখা গেছে, গন্ডা ইউনিয়নের বিভিন্ন ওয়ার্ডের আওয়ামী লীগ, যুবলীগ ও ছাত্রলীগের নেতা-কর্মীদের উদ্দেশে নির্বাচনের প্রস্তুতি সম্পর্কে বক্তৃতা করছেন ইউনিয়ন আওয়ামী লীগের সভাপতি সাজিদুল ইসলাম। এ সময় নিজের কোমর থেকে ছোট একটি ছুরি বের করে তিনি বক্তৃতা শুরু করেন।
ছড়িয়ে পড়া ভিডিওতে সাজিদুলকে বলতে শোনা যায়, ‘যার যা কিছু আছে তাই নিয়া আপনারা, মোটরসাইকেল পারেন আর যা–ই পারেন, তাই নিয়ে আইবেন। উদাহরণ হিসেবে (কোমরের ছুরি দেখিয়ে) আজকে কিন্তু আমিও গেছি, খালি হাতে যাইনি। অন্যরা গেছে রামদা-টামদা লইয়া, আমিও একটা লইছি সভাপতি হিসেবে, নিজের প্রয়োজন যখন পড়ব তখন তো ছাড়ন যাইত না, ছাড়ন যাইব? এ কারণে আমিও একটা লইছি।’
সাজিদুল আরও বলেন, ‘কালকে থাইক্কা সকাল নয়টার সময়, ওয়ার্ডের প্রেসিডেন্ট-সেক্রেটারি যাঁরা আছেন, দয়া করে আল্লাহর ওয়াস্তে একজন সভাপতি, একজন সেক্রেটারি দুইজন দুইটা গাড়ি (মোটরসাইকেল) নেবেন। একটা গাড়ির মধ্যে একজন করে লোক থাকব, একটা করে রামদা থাকব। এটা হইল আপনাদের জন্য বাধ্যকতা, আনতে হবে। আইসা বলবেন, আমার তো গাড়ি নেই। দরকার হলে গাড়ি একটা ভাড়া নিবেন। যাদের গাড়ি নাই, গাড়ি আপনি ভাড়া নিবেন, নাইলে কিনবেন, নাইলে পয়দা করবেন। আপনাদের ভাইঙ্গা ভাইঙ্গা বলতেছি, গাড়ি লইবেন, সাথে একজন লোক নেবেন, হেলমেট পরবেন, রামদা লইবেন...লইয়া আপনারা মুভ করবেন।’
নেতা-কর্মীদের নির্দেশ দিয়ে সাজিদুল ইসলাম বলেন, ‘আমাদের ইউনিয়ন আওয়ামী লীগের অনেকে আছেন বয়স্ক, তারপরও আমি বলব যদি পারেন, আসবেন। তবে ইউনিয়ন আওয়ামী লীগের অন্য যাঁরা আছেন, দয়া করে আপনারা কেউ খালি হাতে আসবেন না। প্রত্যেককে একটা গাড়িতে একজন লোক নিয়া কালকে সকালে আসবেন। আর যুবলীগ যাঁরা আছেন, ম্যাক্সিমাম লোকের গাড়ি আছে, ছাত্রলীগেরও গাড়ি আছে, তোমরা হেলমেট পইরা, মাথা বাইন্দা যা নেওয়ার, তা–ই নিবা। অর্থাৎ আগামীকাল থাইক্কা আমি যেহেতু কোমরে এইটা বানছি (কোমরের ছুরি দেখিয়ে), দরকার হলে আরও একটা বড় লইয়াম (নেব)। আগামী নির্বাচন শেষ না হওয়া পর্যন্ত, ইলেকশনের দিন আল্লাহ বাঁচাইলে বিজয় মিছিল করে আমরা ফিরবাম (ফিরব)। এইটা হলো আমাদের গন্ডা ইউনিয়নের আওয়ামী লীগের আদেশ এবং নির্দেশ।’
এ সময় উপস্থিত নেতা-কর্মীদের অনেকেই হাততালি দেন। তবে বিষয়টি নিয়ে স্থানীয় নেতা-কর্মীসহ সচেতন মহলের মধ্যে নেতিবাচক প্রতিক্রিয়া দেখা দিয়েছে। ওই সভায় উপস্থিত এক নেতা নাম প্রকাশ না করার শর্তে প্রথম আলোকে বলেন, ‘সঞ্জু ভাইয়ের প্রকাশ্যে এসব কথা বলা ঠিক হয়নি। এতে আমাদের দলের ভাবমূর্তি ক্ষুণ্ন হয়েছে। আমাদের প্রতিপক্ষের লোকেরা তাঁর বক্তৃতার ভিডিও ফেসবুকে ছড়িয়ে দিয়েছে।’
ভিডিওর বক্তব্যের বিষয়ে সাজিদুল ইসলামের মুঠোফোনে একাধিকবার কল করা হলেও তিনি ধরেননি। খুদে বার্তা পাঠালেও তিনি সাড়া দেননি। একপর্যায়ে ফোনটি বন্ধ করে দেন তিনি। প্রচারণার বিষয়ে নৌকার প্রার্থী অসীম কুমার উকিলের মুঠোফোনে কল করেও তাঁর বক্তব্য পাওয়া যায়নি।
স্বতন্ত্র প্রার্থী সাবেক সংসদ সদস্য ইফতিকার উদ্দিন তালুকদার বলেন, নৌকার প্রার্থীর সমর্থকেরা এভাবেই ভীতিকর পরিস্থিতির সৃষ্টি করছেন। এতে তাঁদের কর্মী-সমর্থকেরা ভয়ে আছেন। প্রশাসনের উচিত এ ব্যাপারে দ্রুত ব্যবস্থা নেওয়া।
জানতে চাইলে রিটার্নিং কর্মকর্তা ও জেলা প্রশাসক শাহেদ পারভেজ বিকেলে প্রথম আলোকে বলেন, ‘আমি কিছুক্ষণ আগে ভিডিওটি পাওয়ার সঙ্গে সঙ্গে পুলিশ সুপারকে প্রয়োজনীয় ব্যবস্থা নিতে বলেছি। তা ছাড়া আমাদের ইলেকটোরাল এনকোয়ারি কমিটির সদস্যরাও বিষয়টি দেখছেন।’
পুলিশ সুপার ফয়েজ আহমেদ বলেন, যেহেতু তিনি প্রকাশ্যে ছুরি দেখিয়ে অন্যদের মোটরসাইকেলে রামদা নিয়ে বের হয়ে ভয়ভীতি দেখানোর নির্দেশ দিয়েছেন; সেহেতু এটি স্পষ্ট আচরণবিধির লঙ্ঘন। তা ছাড়া এটি আইনগতভাবে অপরাধের শামিল। তাঁরা তাঁকে গ্রেপ্তারের চেষ্টা করছেন।"
2024-01-03 21:13:05,বিপিএলে ব্যাটিং-স্বর্গ চায় বিসিবি,"টি-টোয়েন্টি ক্রিকেট এমনিতেই ব্যাটিং উইকেট দাবি করে। এ বছর যেহেতু টি-টোয়েন্টি বিশ্বকাপও আছে, ১৯ জানুয়ারি শুরু হতে যাওয়া এবারের বিপিএলে আরও বেশি করেই ব্যাটিং উইকেট চায় বিসিবি। আজ মিরপুর শেরেবাংলা স্টেডিয়ামের বিসিবি কার্যালয়ে অনুষ্ঠিত বিপিএল টেকনিক্যাল কমিটির সভা শেষে এমন সিদ্ধান্তের কথা জানিয়েছেন টেকনিক্যাল কমিটির প্রধান রকিবুল হাসান। এ সময় তাঁর সঙ্গে ছিলেন বিসিবির গ্রাউন্ডস কমিটির প্রধান মাহবুবুল আনাম।
সভা শেষে সাংবাদিকদের রকিবুল হাসান বলেন, ‘টি-টোয়েন্টি তিন ঘণ্টার ক্রিকেট, মানুষ তিন ঘণ্টাই দেখতে চায়। দুই-আড়াই ঘণ্টা নয়। এটা বিনোদনের ক্রিকেট। আমরা কিউরেটর ও ভেন্যু ম্যানেজারদের বলেছি যেন এ বছরের উইকেট পুরোপুরি ব্যাটিং–বান্ধব হয়।’ টেকনিক্যাল কমিটির প্রত্যাশা, এবারের বিপিএলের প্রতি ম্যাচেই দুই শতাধিক বা দুই শর কাছাকাছি রান হবে।
গ্রাউন্ডস কমিটির প্রধান মাহবুবুল আনামও বলেছেন একই কথা, ‘টি-টোয়েন্টি ব্যাটসম্যানদের খেলা। আমরা চাইব যেন প্রচুর রান হয়। ব্যাটসম্যানের দক্ষতা থাকতে হবে, বোলারেরও দক্ষতা থাকতে হবে।’ এ ছাড়া এবারের বিপিএলে ডিআরএস থাকবে সব প্রযুক্তি নিয়েই।
আগামী জুনে ওয়েস্ট ইন্ডিজ ও যুক্তরাষ্ট্রে অনুষ্ঠেয় টি-টোয়েন্টি বিশ্বকাপে চোখ রেখেই বিসিবির চাওয়া, বিপিএলের ম্যাচগুলো হোক বড় রানের, ‘যে ধরনের উইকেট আইসিসি টুর্নামেন্টে থাকে, আগামী বিশ্বকাপকে সামনে রেখে সে রকম উইকেটই রাখার চেষ্টা করব। তবে আবহাওয়া, কন্ডিশন ইত্যাদির ওপরও অনেক কিছু নির্ভর করে। চেষ্টা থাকবে উইকেট যেন আগামী বিশ্বকাপের সমতুল্য থাকে। যাতে আমাদের ব্যাটসম্যানরা বিশ্বকাপের জন্য প্রস্তুতি হিসেবে এই টুর্নামেন্টকে ব্যবহার করতে পারে।’
যে কারণে আগামী ছয় মাস বাংলাদেশের কোনো মাঠই বিশ্রামের সুযোগ পাবে না। খেলার চাপ সামলানোর জন্য লাগবে অতিরিক্ত মাঠ। সেই চাপ সামলাতে বিসিবি মাঠ ভাড়া নেওয়ার সিদ্ধান্ত নিয়েছে। মাহবুবুল আনাম বলেছেন, ‘আগামী জুন পর্যন্ত আমাদের যত খেলা আছে, সব কটিকে যতটুকু সম্ভব ভালো উইকেটে আয়োজনের জন্য আমরা একটা সূচি করেছি। আমরা বেশ কিছু ভেন্যু চিহ্নিত করেছি, যেগুলো ব্যক্তিগত মালিকানার। বিসিবির তরফ থেকে সে ভেন্যুগুলো ভাড়া নিতে হবে। আমাদের যে পরিমাণ খেলা আছে, বিসিবির কাছে সে পরিমাণ মাঠ নেই।’
বিসিবির এমন উদ্যোগ নেওয়ার আরেকটা উদ্দেশ্য, মিরপুর শেরেবাংলা স্টেডিয়ামের ওপর থেকে খেলার চাপ কমানো। গত ডিসেম্বরে নিউজিল্যান্ডের বিপক্ষে টেস্টে মিরপুরের উইকেট ডিমেরিট পয়েন্ট পেয়েছিল। তবে আইসিসির সিদ্ধান্তের বিরুদ্ধে বিসিবি আপিল করার প্রক্রিয়ায় আছে বলে জানিয়েছেন গ্রাউন্ডস কমিটির প্রধান। তিনি বলেন, ‘আমি আগেও বলেছি, এই ডিমেরিট পয়েন্ট খুবই হতাশাজনক। আবহাওয়া আমাদের ভালো উইকেট করতে দেয়নি। খেলা শুরু হওয়ার ১০ দিন আগেও বৃষ্টি ছিল, ২ দিন আগে থেকেও বৃষ্টি ছিল। খেলা চলাকালেও আমরা কোনো সূর্যের আলো পাইনি। যে কারণে উইকেট প্রস্তুতি বিঘ্নিত হয়েছে। আমাদের এই পরিস্থিতি বিবেচনা করা হয়নি।’
মাহবুবুল আনাম আশাবাদী, সব দিক বিবেচনা করে আইসিসি শেরেবাংলা স্টেডিয়ামের ডিমেরিট পয়েন্ট তুলে নেবে, ‘আগেও এমন হয়েছে যে ডিমেরিট পয়েন্ট দেওয়ার পর যখন প্রমাণিত হয়েছে যে অন্যান্য পরিস্থিতির কারণে উইকেট প্রস্তুতি বিঘ্নিত হয়েছে, তখন ডিমেরিট পয়েন্ট তুলে নেওয়া হয়েছে।’"
2024-01-03 21:00:59,"মাগুরায় সাকিবের প্রচারে ক্রিকেটার সৌম্য, সাব্বির ও নাজমুলরা","দুদিন আগে নিউজিল্যান্ড সিরিজ শেষ করে দেশে ফিরেছে বাংলাদেশ ক্রিকেট দল। সেই দলের সদস্য সৌম্য সরকারকে বুধবার দুপুরে দেখা গেল মাগুরা শহরে নৌকা মার্কার প্রচারপত্র বিলি করতে। মাগুরা-১ আসনের আওয়ামী লীগের প্রার্থী ক্রিকেটার সাকিব আল হাসানের পক্ষে প্রচার চালাতে সৌম্যসহ কয়েকজন মাগুরায় আসেন। শক্ত প্রতিদ্বন্দ্বী না থাকলেও প্রচারে কোনো কমতি রাখছেন না সাকিব।
বুধবার দুপুরে মাগুরা শহরের কাঁচা বাজার থেকে শুরু করে ঢাকা রোড হয়ে ভায়না মোড় ও কাটাখালী এলাকায় সাকিবের পক্ষে প্রচার চালান ক্রিকেটার সৌম্য সরকার, সাব্বির রহমান ও নাজমুল ইসলাম। এ সময় ক্রিকেটারদের কাছে পেয়ে অনেককে সেলফি তুলতে দেখা যায়।
এ সময় সৌম্য সরকার সাংবাদিকদের এক প্রশ্নের জবাবে বলেন, ‘সাকিব আল হাসান আমাদের ক্রিকেটের গৌরব। তিনি এখন নৌকার মাঝি। এ জন্যই মাগুরায় আসা। তাঁর পক্ষে আমরা ভোটারদের অনুরোধ করছি যেন ৭ জানুয়ারি তাঁরা বিপুল ভোটে সাকিবকে বিজয়ী করে তোলে।’
মাগুরা-১ আসনের নৌকার প্রার্থী হিসেবে প্রতীক বরাদ্দ পাওয়ার পর থেকেই ধাপে ধাপে সাকিবের পক্ষে মাগুরায় প্রচার চালিয়েছেন জাতীয় দলের বর্তমান ও সাবেক ক্রিকেটাররা। স্থানীয় লোকজন বলেন, গত ২৯ ডিসেম্বর মাগুরা ও শ্রীপুরে স্থানীয় ক্রিকেটারদের সঙ্গে আলাদা দুটি ক্রিকেট ম্যাচ খেলেন রুবেল হোসেন, নাজমুল ইসলাম, নুরুল হাসান, মিজানুর রহমান, মোসাদ্দেক হোসেন, সোহাগ গাজী, আবু হায়দার প্রমুখ। পরে তাঁরা নৌকার পক্ষে প্রচার চালান। ওই দিন তাঁদের সঙ্গে প্রচারে ছিলেন সাকিবের দুই গুরু কোচ নাজমুল আবেদীন ফাহিম ও মোহাম্মদ সালাউদ্দিন।
সদর উপজেলার একাংশ ও শ্রীপুর উপজেলা নিয়ে গঠিত মাগুরা-১ আসনে সাকিব আল হাসানের প্রতিদ্বন্দ্বী চারজন। তাঁরা হচ্ছেন বাংলাদেশ কংগ্রেসের কাজী রেজাউল হোসেন, জাতীয় পার্টির মো. সিরাজুস সায়েফিন, বাংলাদেশ ন্যাশনালিস্ট ফ্রন্টের (বিএনএফ) কে এম মোতাসিম বিল্লা এবং তৃণমূল বিএনপির সনজয় কুমার রায়। এর মধ্যে জাতীয় পার্টির প্রার্থী সিরাজুস সায়েফিন নির্বাচনের প্রচারেই নামেননি। বাকি তিনজনের মধ্যে রেজাউলের প্রচার মাইক ও পোস্টার দেখা গেলেও বাকি দুজনের প্রচার চলছে খুবই সীমিত পরিসরে। স্থানীয় ভোটাররা বলছেন, আওয়ামী লীগ প্রার্থীর বিরুদ্ধে যাঁরা মাঠে আছেন, তাঁরা কেউই দল বা প্রার্থী হিসেবে সাকিবের শক্ত প্রতিদ্বন্দ্বী নন।
সাকিবের নির্বাচন পরিচালনায় যুক্ত স্থানীয় আওয়ামী লীগের নেতাদের সঙ্গে কথা বলে জানা গেছে, ১৮ ডিসেম্বর প্রতীক বরাদ্দ পাওয়ার পর থেকেই সকাল থেকে গভীর রাত পর্যন্ত নির্বাচনী এলাকায় ভোটারদের কাছে ছুটছেন সাকিব আল হাসান। প্রতিদিন ভোর সকালে লোকজন নিয়ে বেরিয়ে পড়ছেন তিনি। একেক দিন একেক এলাকায় উঠান বৈঠক করছেন বা হেঁটে বাজারগুলোতে ভোট চাইছেন। একেক দিন তিন থেকে চারটি নির্বাচনী পথসভা বা জনসভায় উপস্থিত হচ্ছেন।
বুধবার সকালে সাকিব পৌরসভার নড়িহাটি এলাকায় জনসংযোগ করেন। এরপর বেলা তিনটায় সদর উপজেলার রাঘবদাইড় ইউনিয়ন আওয়ামী লীগ আয়োজিত পথসভায় বক্তব্য দেন সাকিব। এরপর সেখান থেকে আঠারোখাদা ইউনিয়ন আওয়ামী লীগের পথসভায় যোগ দেওয়ার কথা রয়েছে। বিভিন্ন নির্বাচনী সভায় যোগ দিয়ে দেখা যায়, সভায় ৭ তারিখে সবাইকে ভোট দিতে কেন্দ্রে যেতে এবং তাঁকে জয়ী করতে ভোটারদের আহ্বান জানাচ্ছেন সাকিব। সাকিব ছাড়াও তাঁর পক্ষে জেলা আওয়ামী লীগ ও অঙ্গসংগঠনের নেতারা নিজ নিজ দায়িত্বপ্রাপ্ত এলাকায় প্রচার চালাচ্ছেন। প্রচার চালাচ্ছেন সাকিবের বন্ধুরাও।
জেলা আওয়ামী লীগের কয়েকজন জ্যেষ্ঠ নেতার সঙ্গে কথা বলে জানা গেছে, তাঁদের কাছেও ভোটার উপস্থিতি বাড়ানোই বড় চ্যালেঞ্জ। তাঁরা বলছেন, মাঠে যেহেতু শক্ত প্রতিদ্বন্দ্বী নেই, তাই সাধারণ মানুষের ভোট নিয়ে আগ্রহ অন্যবারের চেয়ে তুলনামূলক কম। তাই জয় নিশ্চিত জেনেও জোরালো প্রচার চালাচ্ছেন আওয়ামী লীগের প্রার্থীরা।
এ–সংক্রান্ত এক প্রশ্নের জবাবে গত ২৭ ডিসেম্বর সাকিব বলেছিলেন, ‘এখনো কমপিটিশন (প্রতিযোগিতা) আছে। আমি যদি ক্রিকেট দিয়ে উদাহরণ দিই, একটা বড় দলের সঙ্গে যখন একটা বড় দলের খেলা হয়, তখন কমপিটিশনটা একটু বেশি হয়। ছোট দলের সঙ্গে যখন খেলে, কমপিটিশনটা একটু কম হয়। কিন্তু কমপিটিশনটা সব সময় আছে, চ্যালেঞ্জটা সব সময় থাকে। একটা দলের সঙ্গে খেলার আগে হয়তো আমরা জানি আমরা জিতব, তবু খেলতে নামার আগে বুকের মধ্যে একটু হলেও ধুঁক ধুঁক করে।’"
2024-01-03 21:00:29,‘ভোট গুনে নিব’ হুমকি দেওয়ায় চাটমোহর উপজেলা আওয়ামী লীগ সভাপতিকে শোকজ,"পাবনা-৩ (চাটমোহর-ভাঙ্গুরা-ফরিদপুর) আসনের ভোটারদের উদ্দেশে হুমকি ও উসকানিমূলক বক্তব্য দেওয়ায় চাটমোহর উপজেলা আওয়ামী লীগের সভাপতি এস এম নজরুল ইসলামকে কারণ দর্শানোর নোটিশ দিয়েছে নির্বাচনী অনুসন্ধান কমিটি। আজ বুধবার বিকেলে এ নোটিশ দেওয়া হয়েছে। বিষয়টি পাবনা-৩ আসনের নির্বাচনী অনুসন্ধান কমিটির চেয়ারম্যান যুগ্ম জেলা ও দায়রা জজ মো. তাজউল ইসলাম নিশ্চিত করেছেন।
এস এম নজরুল ইসলাম গত ২৯ ডিসেম্বর চাটমোহরের বিলচলন ইউনিয়নের দোলং গ্রামে নৌকার প্রার্থী মো. মকবুল হোসেনের এক নির্বাচনী পথসভায় বক্তব্য দেন। নোটিশে উল্লেখ করা হয়েছে, ‘২৯ ডিসেম্বর চাটমোহরের দোলং গ্রামে নৌকার নির্বাচনী পথসভায় আপনি (নজরুল ইসলাম) বলেছেন যে, “ট্রাকে উঠে নৌকার তলা ফুটা করার চেষ্টা করলে পরিণাম ভয়াবহ হবে”এবং “বিএনপির ভাই-ভাইস্তেদের উদ্দেশে বলি, যদি আপনারা আপনাদের নেতার কথা মানেন, তাহলে ভোটকেন্দ্রে না গেলেই ভালো। যদি কেন্দ্রে যান, তাহলে রামনগরের বুথ আর দোলংয়ের বুথ আলাদা করে দিব। এই ভোট গুনে নিব, বুঝে নিব।” এই বক্তব্য আপনার নিজের ফেসবুক পেজসহ সামাজিক যোগাযোগমাধ্যমে ব্যাপকভাবে প্রচারিত হয়েছে। আপনার এই বক্তব্য ভোটারদের উদ্দেশে হুমকি ও উসকানিমূলক বক্তব্য মর্মে দৃষ্ট হয়।’
নোটিশে আরও বলা হয়, ‘আপনার এ ধরনের কাজ গণপ্রতিনিধিত্ব আদেশ ১৯৭২-এর অনুচ্ছেদ ৭৭ এবং সংসদ নির্বাচনে রাজনৈতিক দল ও প্রার্থীর আচরণ বিধিমালা ২০০৮-এর বিধি ১১ (ক)-এর সুস্পষ্ট লঙ্ঘন। আইন ভঙ্গের কারণে কেন আপনার বিরুদ্ধে আইনগত ব্যবস্থা গ্রহণ করা হবে না, সে মর্মে আগামী ৪ জানুয়ারি বেলা সাড়ে ১১টায় সশরীরে উপস্থিত হয়ে অথবা প্রতিনিধির মাধ্যমে লিখিত ব্যাখ্যা প্রদান করতে আপনাকে নির্দেশ প্রদান করা হলো।’"
2024-01-03 21:00:00,দশ মিনিট হৃদ্‌যন্ত্র বন্ধ ছিল!,"২০২৩ সালের ১৪ ডিসেম্বর গুরুতর অসুস্থ হয়ে হাসপাতালে ভর্তি হন শ্রেয়াস তলপাড়ে। হৃদ্‌রোগে আক্রান্ত হন তিনি। মুম্বাইয়ের আন্ধেরির একটি হাসপাতালে চিকিৎসা চলেছে তাঁর। তারপর খানিক সুস্থ হয়ে বাড়ি ফেরেন তিনি। এ দুর্ঘটনার পর এখন তিনি ধীরে ধীরে সুস্থ হয়ে উঠছেন। আর এ ঘটনার পর এই প্রথম তিনি মুখ খুললেন।
বম্বে টাইমসের সঙ্গে এক সাক্ষাৎকারে শ্রেয়াস বলেন, ‘আড়াই বছর ধরে টানা কাজ করেছি। গত কয়েক মাসে খুব দুর্বল লাগত। তবু কাজ থামাইনি। আমার কোলেস্টেরল বেশি ছিল, একাধিক টেস্ট করেছিলাম। ওষুধ খাচ্ছিলাম। আসলে আমার বাড়ির আরও অনেকের হার্টের অসুখ আছে, তাই আগে থেকে সাবধান ছিলাম। সেদিন মুম্বইয়ে “ওয়েলকাম টু দ্য জঙ্গল” ছবির শুটিং করছিলাম।
সেখানে দড়িতে ঝোলা, জ্বলে পড়ে যাওয়া—এসবের সিন ছিল। শেষ শটের পর মনে হচ্ছিল দম বন্ধ হয়ে আসছে। বাঁ হাত ব্যথা করতে শুরু করে। বাড়ি গেলে আমার স্ত্রী দীপ্তি আমাকে নিয়ে হাসপাতালে যায়।’
সাক্ষাৎকারে এ অভিনেতা জানান, তাঁর সেরে ওঠা অনেকটা ‘নতুন জীবন’ পাওয়ার মতো। কারণ, সেদিন তাঁর হৃদ্‌যন্ত্র প্রায় ১০ মিনিটের জন্য বন্ধ হয়ে গিয়েছিল।
এরপর শ্রেয়াস বলেন, ‘বেঁচে থাকলে সব হবে। শরীর, স্বাস্থ্য নিয়ে কোনো ঝুঁকি নেবেন না। শরীর খারাপ হলে আর কিছুই ঠিক থাকবে না। শরীর যে বার্তা দেয় তা মেনে চলুন। ক্লিনিক্যালি আমি মরে গিয়েছিলাম। মারাত্মক ছিল আমার হার্ট অ্যাটাকটা। এটা যেন জীবন আমাকে দ্বিতীয় সুযোগ দিল। আমি বলে বোঝাত পারব না যে যাঁদের জন্য আমি আজ বেঁচে আছি, তাঁদের কাছে আমি কতটা কৃতজ্ঞ।’
২০ বছর বয়স থেকে টানা কাজ করে যাচ্ছেন শ্রেয়াস। এ অভিনেতা জানান, তিনি নিয়মতান্ত্রিক জীবন যাপন করেন। কখনো ধূমপান করেননি, পানাহারও সেভাবে করেন না। ডায়েট মেনে খাবার খান। কোভিডের পর অনেক তরুণ হৃদ্‌যন্ত্রের অসুস্থতায় ভুগছেন। নিজের এই হার্ট অ্যাটাককে তেমন কিছু মনে করছেন শ্রেয়াস।"
2024-01-03 21:00:00,পরিবার পরিকল্পনা অধিদপ্তরের দশম গ্রেডের নিয়োগ পরীক্ষার ফল প্রকাশ,"স্বাস্থ্য ও পরিবার কল্যাণ মন্ত্রণালয়ের স্বাস্থ্য শিক্ষা ও পরিবার কল্যাণ বিভাগের অধীন পরিবার পরিকল্পনা অধিদপ্তরের ‘সহকারী পরিবার পরিকল্পনা কর্মকর্তা’ পদে নিয়োগ পরীক্ষার ফল প্রকাশিত হয়েছে। বাংলাদেশ সরকারি কর্ম কমিশনের (পিএসসি) ওয়েবসাইটে এই ফল প্রকাশ করা হয়েছে।
বিজ্ঞপ্তিতে বলা হয়েছে, পরিবার পরিকল্পনা অধিদপ্তরের দশম গ্রেডের সহকারী পরিবার পরিকল্পনা কর্মকর্তা নিয়োগের জন্য পিএসসি কর্তৃক গৃহীত পরীক্ষার ফল প্রকাশিত হয়েছে। এতে কমিশন সাময়িকভাবে ১০৮ প্রার্থীকে নিয়োগের জন্য মনোনয়ন দিয়েছে।
বিজ্ঞপ্তিতে আরও বলা হয়েছে, প্রার্থী কর্তৃক আবেদনপত্রের সঙ্গে প্রদত্ত সব তথ্য, ডকুমেন্টস, সনদ ইত্যাদি বিজ্ঞাপনের শর্ত ও আবেদনপত্রে প্রদত্ত অঙ্গীকারনামার ভিত্তিতে কর্ম কমিশন প্রার্থীদের এই শর্তে সাময়িকভাবে সুপারিশ করেছে, নিয়োগের আগে নিয়োগকারী কর্তৃপক্ষ যথাযথ কর্তৃপক্ষের মাধ্যমে প্রার্থীদের সব সনদ, ডকুমেন্টস ও কাগজপত্রের সত্যতা যাচাইপূর্বক নিশ্চিত হয়ে চূড়ান্ত নিয়োগ প্রদান করবে।
বাংলাদেশ সরকারি কর্ম কমিশন কর্তৃক সাময়িকভাবে সুপারিশকৃত প্রার্থীদের পরবর্তীকালে কোনো যোগ্যতার বা কাগজপত্রাদির ঘাটতি ধরা পড়লে, দুর্নীতি, সনদ জালিয়াতির প্রমাণ পাওয়া গেলে, অসত্য তথ্য প্রদান করলে বা কোনো উল্লেখযোগ্য ভুলত্রুটি পরিলক্ষিত হলে ওই প্রার্থীর সাময়িক সুপারিশ বাতিল বলে গণ্য হবে। এ ছাড়া ক্ষেত্র বিশেষে প্রার্থীকে ফৌজদারি আইনে সোপর্দ করা যাবে। চাকরিতে নিয়োগের পর এরূপ কোনো তথ্য প্রকাশ পেলে বা প্রমাণিত হলে তাঁকে চাকরি থেকে বরখাস্ত করা ছাড়াও তাঁর বিরুদ্ধে উপযুক্ত আইনানুগ ব্যবস্থা গ্রহণ করা যাবে।
স্বাস্থ্য পরীক্ষায় যোগ্য ঘোষণা ও যথাযথ এজেন্সি কর্তৃক নিয়োগের সুপারিশের পূর্ববর্তী জীবনবৃত্তান্ত যাচাইয়ের পর নিয়োগকারী কর্তৃপক্ষ হিসেবে সংশ্লিষ্ট মন্ত্রণালয় সুপারিশকৃত প্রার্থীদের নিয়োগ প্রদান করবে। প্রকাশিত ফলাফলে কোনো উল্লেখযোগ্য ভুলত্রুটি পরিলক্ষিত হলে তা সংশোধনের ক্ষমতা কর্ম কমিশন সংরক্ষণ করে।
মনোনয়ন পাওয়া প্রার্থীদের রেজিস্ট্রেশন নম্বর এই লিংকে দেখা যাবে।"
2024-01-03 20:59:54,আমরা গামছা মার্কারা ভোটের অধিকার চাই: কাদের সিদ্দিকী,"কৃষক শ্রমিক জনতা লীগের সভাপতি বঙ্গবীর কাদের সিদ্দিকী বলেন, ‘দীর্ঘদিন ধরে এ দেশে কোনো নির্বাচন হয় না। মানুষের ভোটের কোনো অধিকার নাই। আমরা গামছা মার্কারা ভোটের অধিকার চাই। শুধু ভোটের অধিকার আদায়ের জন্য আমি নির্বাচনে দাঁড়িয়েছি। এটাই আমার জীবনের শেষ নির্বাচন। আল্লাহ চাইলে আবার না–ও হতে পারে। এই নির্বাচন ’৭১ সালের মতো যুদ্ধ। এই যুদ্ধে আমাদের জিততে হবে। মাথা নত করে এক বছর বাঁচার চেয়ে মাথা উঁচু করে সম্মান নিয়ে এক দিন বাঁচা ভালো।’
কাদের সিদ্দিকী নৌকার কর্মীদের উদ্দেশে বলেন, ‘আওয়ামী লীগের বেকুবদের বলি, এবার ভোটকেন্দ্রে ভোটার আমার দরকার না, কেন্দ্রে বেশি ভোটার দরকার শেখ হাসিনার। কারণ, বাইরের দুনিয়ার কাছে শেখ হাসিনার মুখ দেখাতে হবে। সেই জন্য বলি, ভোটকেন্দ্রে আপনারা যাবেন। মা-বোনদের নিয়ে যাবেন। আপনারা নির্ভয়ে ভোট দিবেন।’
‘ভোটচোরদের’ হুঁশিয়ার করে দিয়ে নিজ দলের কর্মীদের উদ্দেশে কাদের সিদ্দিকী বলেন, ‘এবার যে ভোট চুরি করতে কেন্দ্রে যাবে, তাকে ধরে আমার কাছে নিয়ে আসবে। যে ভোটচোর ধরতে পারবে, তাকে সম্মানজনক পুরস্কার দেওয়া হবে। পাঁচটা জাল ভোট ধরতে পারলে এবার রেকর্ড হবে।’ সরকারি কর্মচারী ও প্রিসাইডিং কর্মকর্তাদের উদ্দেশে বঙ্গবীর বলেন, ‘আপনারা আইন মেনে কাজ করবেন। আপনারা যদি একটু এদিক–সেদিক করেন, তাহলে কিন্তু পরে কষ্ট করবেন। সেদিনের কথা মনে রাখবেন।’
নিজ এলাকার ভোটারদের উদ্দেশে কাদের সিদ্দিকী বলেন, ‘আটিয়া বন অধ্যাদেশের জাঁতাকলে সখীপুরের পাহাড়ের মানুষ নিষ্পেষিত। আমরা এই কালো আইন বাতিল চাই। এটা আমরা বাতিল করবই। মানুষ তার নিজের জমির খাজনা দিতে পারে না। জমি কেনাবেচা করতে পারে না। সারা দেশে বন এক আইনে চলবে। সখীপুরে এক আইন, অন্য জেলায় আরেক আইন চলবে না। আমি নির্বাচিত হলে ছয় মাসের মধ্যে যদি তোমরা খাজনা দিতে না পারো, তাহলে আমি আমার হাতে চুড়ি পরব।’"
2024-01-03 22:00:27,আচরণবিধি লঙ্ঘনের মামলায় সংসদ সদস্য আবদুল হাইয়ের বিরুদ্ধে গ্রেপ্তারি পরোয়ানা,"একটি মামলার অভিযোগে বলা হয়, আসামি মো. আবদুল হাই জাতীয় সংসদ নির্বাচনে ঝিনাইদহ-১ আসনের নৌকা প্রতীকের প্রার্থী। ১২ ডিসেম্বর শৈলকুপা থানার ৬ নম্বর সারুটিয়া ইউনিয়নের কাতলাগাড়ি বাজারে নৌকার প্রার্থীর পক্ষে আসামি আবদুল হাকিম ও আসামি মাহমুদুল হাসান তাঁদের অনুসারীদের নিয়ে স্বতন্ত্র প্রার্থীর নির্বাচনী এজেন্টদের বিভিন্ন হুমকি-ধমকি ও উসকানিমূলক বক্তব্য দেন। আসামিরা সংসদ নির্বাচনে রাজনৈতিক দল ও প্রার্থীর আচরণবিধিমালা ২০১৮–এর বিধি ৮(ক), ১১(ক) ও ১২ বিধি লঙ্ঘন করে ১৮ বিধির শাস্তিযোগ্য অপরাধ করেছেন।
আরেক মামলার অভিযোগে উল্লেখ করা হয়, ১০ ডিসেম্বর আসামি আবদুল হাইয়ের অনুসারীরা দেশি অস্ত্র ও লাঠিসোঁটা নিয়ে শৈলকূপা উপজেলার ১৪ নম্বর দুধসর ইউনিয়নের ভাটাই বাজার-সংলগ্ন মহাসড়কে মহড়া দেন এবং জনমনে ভীতি সঞ্চার করে সংসদ নির্বাচনে রাজনৈতিক দল ও প্রার্থীর আচরণবিধিমালা ২০১৮–এর বিধি ৮(ক), ১১(ক) ও ১২ বিধি লঙ্ঘন করে ১৮ ধারায় শাস্তিযোগ্য অপরাধ করেছেন।"
2024-01-03 20:36:58,পানছড়িতে চার তরুণ নেতার হত্যাকাণ্ড ‘পুরোপুরি রাজনৈতিক’: গণতান্ত্রিক ছাত্র জোট,"খাগড়াছড়ির পানছড়িতে চার তরুণ নেতার হত্যাকাণ্ডকে ‘পুরোপুরি রাজনৈতিক’ বলে অভিযোগ করেছে বামপন্থী ছাত্রসংগঠনগুলোর মোর্চা গণতান্ত্রিক ছাত্র জোট। তাদের অভিযোগ, এই হত্যাকাণ্ড বিরোধী মতের রাজনৈতিক দল, সংগঠন ও ব্যক্তিদের স্তব্ধ করে দেওয়ার লক্ষ্যে সুপরিকল্পিত হত্যাকাণ্ড।
আজ বুধবার দুপুরে ঢাকা বিশ্ববিদ্যালয়ের মধুর ক্যানটিনে এক সংবাদ সম্মেলনে গণতান্ত্রিক ছাত্র জোটের নেতারা এসব কথা বলেন। গত ১১ ডিসেম্বর রাতে খাগড়াছড়ির পানছড়ির লোগাঙ ইউনিয়নে গণতান্ত্রিক যুব ফোরামের নেতা বিপুল চাকমা ও লিটন চাকমা, পিসিপি নেতা সুনীল ত্রিপুরা ও ইউপিডিএফ নেতা রুহিন বিকাশ ত্রিপুরাকে গুলি করে হত্যা করা হয়। এই হত্যাকাণ্ডের বিচারের দাবিতে ছাত্র জোট এই সংবাদ সম্মেলন করে।
সংবাদ সম্মেলনে লিখিত বক্তব্য পড়েন গণতান্ত্রিক ছাত্র কাউন্সিলের সাধারণ সম্পাদক ফাহিম আহমেদ চৌধুরী। এতে বলা হয়, পরিকল্পিতভাবে বিপুল চাকমাসহ চার নেতাকে হত্যা করা হয়েছে। হত্যাকাণ্ডের ঘটনাটি পুরোপুরি রাজনৈতিক এবং এটি বিরোধী মতের রাজনৈতিক দল, সংগঠন ও ব্যক্তিদের স্তব্ধ করে দেওয়ার লক্ষ্যে সুপরিকল্পিত হত্যাকাণ্ড। চার তরুণ নেতার হত্যাকাণ্ডের ঘটনার এত দিন পরও প্রশাসন কাউকে গ্রেপ্তার করতে পারেনি।
সংবাদ সম্মেলনে বিপুল চাকমাসহ চার নেতার হত্যাকাণ্ডের ঘটনায় বিচার বিভাগীয় তদন্ত; এই হত্যাকাণ্ডে জড়িত খুনি-সন্ত্রাসীদের গ্রেপ্তার, দৃষ্টান্তমূলক শাস্তি দেওয়া ও সন্ত্রাসীদের মদদদাতাদের শাস্তি দেওয়াসহ আট দফা দাবি জানিয়েছে গণতান্ত্রিক ছাত্র জোট।"
2024-01-03 20:30:00,স্বপ্নকে আঁকড়ে ধরতে হয়,"স্বপ্ন আছে বলেই মানুষ শ্বাসপ্রশ্বাস নিতে পারে ক্রমাগত। একটি স্বপ্ন দেখা, সেটা পূরণ হওয়া পর্যন্ত মাঝের করণীয় আচরণই ব্যক্তির সাফল্যের অন্যতম নিয়ামক। সাইকোলজিতে একটা টার্ম আছে, ‘প্রেষণা চক্র’। এই চক্রও পানি চক্রের মতো বহমান। কোথাও থামে না।
প্রেষণা চক্রের মূল বিষয় হলো, ব্যক্তি কোনো কিছুর অভাববোধ থেকে তাড়িত হয়, উদ্দেশ্যপ্রণোদিত হয়, তার করণীয় আচরণটুকু করে সর্বোচ্চ দিয়ে দেন উদ্দেশ্য সাধন করার জন্য। তারপর খানিকটা বিশ্রামের পর আবার নতুনভাবে অভাব বোধ করে কোনো কিছুর পেছনে আবারও ছুটে চলে। এভাবেই মৃত্যু পর্যন্ত সে এই চক্রের অধীন।
সাইকোলজিক্যাল টার্মের বিষয়টি বরাবরই আমাকে মুগ্ধ করত। মানুষের নিরন্তর ছুটে চলাকে একটি চক্রের মধ্য দিয়ে বর্ণনা করা। আমরা স্বপ্ন দেখি, দেখতে ভালোবাসি বলেই জীবন থেমে যায় না। শুধু নিজেরই নয়, পাশাপাশি কত মানুষের স্বপ্নের ভার বইতে হয়।
মানুষ হওয়া সহজ নয়। নিজের কর্মের মাধ্যমে মানবমনে দীর্ঘস্থায়ী প্রভাব সৃষ্টি করার সার্থকতা তো এখানেই। কর্ম যথা স্মরণও তথা।
শিক্ষার্থী, বিভাগ আইন ও ভূমি প্রশাসন, রাজশাহী বিশ্ববিদ্যালয়"
2024-01-03 20:29:02,বাংলামোটরে গণ অধিকার পরিষদের গণসংযোগে হামলা,"‘একতরফা’ নির্বাচন বর্জন এবং নিরপেক্ষ সরকারের অধীনে নির্বাচনের দাবিতে নুরুল হক নেতৃত্বাধীন গণ অধিকার পরিষদের গণসংযোগ কর্মসূচিতে হামলা হয়েছে। আওয়ামী লীগের কর্মীরা এই হামলা চালিয়েছেন বলে অভিযোগ গণ অধিকার পরিষদের। আজ বুধবার দুপুরে রাজধানীর বাংলামোটর এলাকায় এ ঘটনা ঘটে।
গণ অধিকার পরিষদের অভিযোগ, ‘একতরফা’ নির্বাচন বর্জনের আহ্বান জানিয়ে আজ বেলা সাড়ে ১১টায় কারওয়ান বাজারের পেট্রোবাংলার সামনে থেকে গণসংযোগ ও লিফলেট বিতরণ শুরু করেন দলের নেতা-কর্মীরা। কারওয়ান বাজার ও বাংলামোটর মোড়ে তাঁরা সংক্ষিপ্ত পথসভা করেন। বাংলামোটর মোড়ে পথসভা শেষে ইস্কাটন রোডের দিকে গণসংযোগ শুরু করলে আওয়ামী লীগের কর্মীরা এসে স্লোগান ও লিফলেট বিতরণ বন্ধ করতে বলেন। তাঁরা গালিগালাজও করতে থাকেন।
মুহূর্তের মধ্যে আরেক দল এসে গণ অধিকার পরিষদের সভাপতি নুরুল হক (নুর) ও সাধারণ সম্পাদক মো. রাশেদ খানের ওপর হামলা করতে উদ্যত হয়। তখন গাড়ির পেছনে থাকা গণ অধিকার পরিষদের নেতা-কর্মীরা এগিয়ে এলে তাঁদের মেরে আহত করেন ক্ষমতাসীন দলের কর্মীরা। গণমাধ্যমকর্মীরা ভিডিও করতে গেলে হামলাকারীরা তাঁদের দিকেও তেড়ে যান বলে অভিযোগ করেছে গণ অধিকার পরিষদ।
হামলায় ছাত্র অধিকার পরিষদের যুগ্ম সাধারণ সম্পাদক নাজমুল হাসান, অর্থ সম্পাদক প্রিয়ম আহমেদসহ গণ অধিকার পরিষদের চার থেকে পাঁচজন নেতা-কর্মী আহত হয়েছেন। তাঁরা প্রাথমিক চিকিৎসা নিয়ে বাসায় আছেন বলে গণ অধিকারের নেতারা জানিয়েছেন।
এ বিষয়ে জানতে চাইলে শাহবাগ থানার ভারপ্রাপ্ত কর্মকর্তা (ওসি) মো. মোস্তাজিরুর রহমান ও রমনা থানার ভারপ্রাপ্ত কর্মকর্তা উৎপল বড়ুয়া বলেছেন, এ ধরনের হামলার বিষয়ে তাঁরা কিছু জানেন না।
হামলার আগে পথসভায় নুরুল হক বলেন, আওয়ামী লীগের নেতা, সরকারের মন্ত্রী-এমপিরা হঠাৎ নাশকতা ও গুপ্তহত্যার কথা বলছেন। যেখানে বিএনপির জ্যেষ্ঠ নেতারা মিথ্যা মামলায় কারাগারে, প্রকাশ্যে চলাফেরা করতে পারছেন না, সেখানে তাঁরা কীভাবে গুপ্তহত্যার পরিকল্পনা করবেন? অর্থাৎ আওয়ামী লীগ ও সরকারের বিভিন্ন সংস্থা যে গুপ্তহত্যা ও নাশকতার পরিকল্পনা করছে, তার দায় তারা আগেই বিএনপিসহ বিরোধীদের ওপর চাপাতে চাচ্ছে।
নুরুল হক বলেন, ‘খবর পেয়েছি, তারা চার হাজার ভোটকেন্দ্র পোড়াবে। যাতে বিরোধীদের শান্তিপূর্ণ আন্দোলনকে আন্তর্জাতিক অঙ্গনে সহিংস হিসেবে দেখাতে পারে।’
গণ অধিকার পরিষদের সাধারণ সম্পাদক রাশেদ খান বলেন, তাঁরা অবাধ, সুষ্ঠু ও অংশগ্রহণমূলক নির্বাচনের দাবিতে আন্দোলন করছেন। কিন্তু এই আন্দোলন বন্ধ করার নানা পাঁয়তারা চালানো হচ্ছে।"
2024-01-03 20:25:40,নির্বাচন বর্জনের আহ্বানে ঢাকা বিশ্ববিদ্যালয় ছাত্রদলের লিফলেট বিতরণ,"দ্বাদশ সংসদ নির্বাচনকে ‘ডামি নির্বাচন’ আখ্যায়িত করে তা বর্জনের আহ্বান জানিয়ে ঢাকা মেডিকেল কলেজ হাসপাতাল এলাকায় গণসংযোগ ও লিফলেট বিতরণ করেছে ঢাকা বিশ্ববিদ্যালয় শাখা ছাত্রদল। ভোটকেন্দ্রে না গিয়ে এই নির্বাচনকে ‘না’ বলার আহ্বান জানিয়েছে তারা।
আজ বুধবার দুপুরে ঢাকা মেডিকেল কলেজ হাসপাতালের ২ নম্বর ফটক থেকে শুরু করে হাসপাতাল চত্বরে লিফলেট বিতরণ করেন ছাত্রদলের নেতা–কর্মীরা। এ কর্মসূচির নেতৃত্ব দেন ঢাকা বিশ্ববিদ্যালয় শাখা ছাত্রদলের ভারপ্রাপ্ত সভাপতি এ বি এম ইজাজুল কবির ও সাধারণ সম্পাদক আরিফুল ইসলাম।"
2024-01-03 20:21:40,"ডিসেম্বরে ২ হাজার ৩৬০ টি অগ্নিকাণ্ড, নিহত ৮: ফায়ার সার্ভিস","সারা দেশে গত ডিসেম্বর মাসে ২ হাজার ৩৬০টি অগ্নিকাণ্ডের ঘটনা ঘটেছে। এর মধ্যে ঢাকা সিটি করপোরেশন এলাকায় ঘটেছে ১৯২টি অগ্নিকাণ্ড। এসব ঘটনায় ৮ জন নিহত ও ১৮ জন আহত হয়েছেন।
আজ বুধবার ফায়ার সার্ভিস ও সিভিল ডিফেন্সের গণমাধ্যম শাখা (মিডিয়া সেল) থেকে এক সংবাদ বিজ্ঞপ্তিতে এ তথ্য জানানো হয়।
রংপুরে বেশি অগ্নিকাণ্ড, কম সিলেটে
সংবাদ বিজ্ঞপ্তিতে বলা হয়, মাসিক পরিসংখ্যানে দেখা গেছে, গত নভেম্বরের তুলনায় ডিসেম্বরে অগ্নিকাণ্ডের ঘটনা বেড়েছে। গত মাসে ঢাকা বিভাগে ৫৭১টি, ময়মনসিংহে ৯৫টি, চট্টগ্রামে ৩০৮টি, রাজশাহীতে ৪৪৫টি, খুলনায় ১৬০টি, সিলেটে ৮০টি, বরিশালে ৯৭টি ও রংপুর বিভাগে ৬০৪টি অগ্নিকাণ্ডের ঘটনা ঘটে।
ঢাকা বিভাগের মধ্যে সিটি করপোরেশন এলাকায় ১৯২টি আগুনের ঘটনা ঘটে। এসব ঘটনায় ৪ জন নিহত ও ৪ জন আহত হয়েছে।
শুধু ঢাকা সিটি করপোরেশন এলাকায় বিভিন্ন ধরনের ৪০টি দুর্ঘটনায় ৬ জন নিহত ও ১৭ জন আহত হয়। এ ছাড়া ঢাকা বিভাগে ১৮১টি, ময়মনসিংহ বিভাগে ৩৮টি, চট্টগ্রাম বিভাগে ১০৫টি, রাজশাহী বিভাগে ২০৯টি, খুলনা বিভাগে ১১৫টি, সিলেট বিভাগে ১৯টি, বরিশাল বিভাগে ৫১টি ও রংপুর বিভাগে নানা ধরনের ১০৯টি দুর্ঘটনা ঘটে।
ফায়ার সার্ভিসের বিজ্ঞপ্তিতে আরও বলা হয়, ফায়ার সার্ভিস ও সিভিল ডিফেন্স গত ডিসেম্বরে আগুন ও বিভিন্ন দুর্ঘটনায় ৪ হাজার ৬১০টি ঘটনায় সেবা দিয়েছে।"
2024-01-03 20:21:17,মধ্যবিত্তের কাটছাঁটের জীবন ও ফুটন্ত পানিতে ব্যাঙ,"আইএমএফের কিংবা রেমিট্যান্স নিয়ে আসার চাপে ডলারের রেট বাড়ার সমূহ সম্ভাবনা আছে। কত হতে পারে সেই রেট? রিয়েল ইফেক্টিভ এক্সচেঞ্জ রেট বাংলাদেশ ব্যাংক ও ব্রুগেলের মধ্যে অনেক বড় পার্থক্য আছে।
ব্রুগেলের ডিসেম্বরের রিপোর্ট অনুসারে এই হার ১৫৪ দশমিক ৫২, বাংলাদেশ ব্যাংকের তা ১০০ শতাংশ। যেহেতু আমরা আমদানিনির্ভর দেশ, ডলারের হার বাড়লে জিনিসপত্রের দামও বাড়বে। কিন্তু এ হার বাড়লে দেশে রেমিট্যান্স আসাও বাড়বে।
মার্চ থেকে তেলের দাম ফ্লোটিং করে দেওয়া হবে, এমনটা বলা হয়েছে। এখনকার হিসাবে ফ্লোটিং করা হলে দাম বাড়ার কথা নয়, কিন্তু পশ্চিম বাংলার সঙ্গে সমন্বয় করতে গেলে দাম বাড়বে। ওয়েবসাইট অনুসারে পশ্চিম বাংলায় ডিজেলের দাম ছিল ৯২.৭৬ রুপি, যা বাংলাদেশি টাকায় হয় ১২২ দশমিক ৫২ টাকা (গুগলের কনভারশন হার ধরে)।
বাণিজ্যিক ব্যবহারে গ্যাসের দাম বাড়ানোর পর পেট্রোবাংলা লাভে আছে, কিন্তু গতবার বাসাবাড়ির গ্যাসের দাম বাড়েনি। কিন্তু বাসাবাড়ির এলপি গ্যাসের সিলিন্ডারের দাম বাড়ছে। ইতিমধ্যে তিতাস গ্যাসের দাম ৪৭ শতাংশ বৃদ্ধির প্রস্তাব দিয়ে রেখেছে তিতাস। তাদের প্রস্তাব অনুযায়ী, এক চুলার ক্ষেত্রে ১ হাজার ৩৮০ ও ২ চুলার ক্ষেত্রে ১ হাজার ৫৯২ টাকা দিতে হবে ব্যবহারকারীদের।
বর্তমানে এক চুলার জন্য ৯৯০ টাকা ও ২ চুলার জন্য ১ হাজার ৮০ টাকা দিতে হয় ব্যবহারকারীদের। (ডেইলি স্টার, ১৬ মে ২০২৩) যদি এলপি গ্যাসের সঙ্গে সমন্বয়ের চিন্তা আসে, দাম বাড়তেও পারে।
বসিয়ে বসিয়ে দেওয়া ক্যাপাসিটি চার্জের জন্য বিদ্যুতে ব্যাপক ভর্তুকি দেওয়া লাগে। আইএমএফের চাপে ভর্তুকি তুলে দিলে দাম কেমন হতে পারে, এ-সংক্রান্ত কোনো প্রস্তাব নেই। কিন্তু আমাদের ২০২২-২৩-এ উৎপাদন খরচ ছিল ১১ দশমিক ৮৬ টাকা (শেয়ারবিজ, ২১ ডিসেম্বর ২০২৩)।
পানিতে ওয়াসার উৎপাদন খরচ আসে ২৫ টাকা/১ হাজার লিটার। এখানেও সরকারের প্রস্তাব আছে, মানুষের আয়ের ওপর ভিত্তি করে হার নির্ধারণ। সেখানে নিম্ন আয়ের মানুষের জন্য ভর্তুকির প্রস্তাব থাকলেও মধ্যম আয়ের মানুষের জন্য প্রস্তাব ৩১ দশমিক ২৫ টাকা প্রতি ১ হাজার লিটারে। এখন বিভিন্ন ধাপে যে প্রস্তাব আছে, তা সর্বোচ্চ ৫০ টাকা পর্যন্ত আছে। (বিজনেস স্ট্যান্ডার্ড, ১৭ জুলাই ২০২২)
এই প্রস্তাবগুলো অনেক আগে থেকেই আছে, কিন্তু বাস্তবায়ন করা হয়নি। আসা করি, যদি বাড়ানোর সিদ্ধান্ত নেয়, জনমত যাচাই করে যুক্তিযুক্তভাবে করা হবে, যাতে সাধারণ মানুষের ওপর চাপ কম হয়।
উচ্চ মূল্যস্ফীতি চাকরির বাজার বাড়িয়ে দেয়। কিন্তু আমাদের এখানে তা না হয়ে বরং কমছে। সরকারি খাতে কিছু নিয়োগ হলেও বেসরকারি খাত ধুঁকছে।
এ অবস্থা কাটানোর কোনো পথ এখনো দেখা যাচ্ছে না, যা প্রকারান্তরে নিশ্চলতা-স্ফীতিকেই নির্দেশ করে। এই নিশ্চলতা-স্ফীতিকে কাটানোর জন্য প্রথমে ব্যাংক সুদের হার মূল্যস্ফীতির ওপরে রাখতে হবে।
আমি আগের এক লেখায় কীভাবে চাকরির খাত বাড়ানো যায়, তা নিয়ে লিখেছিলাম।
বিবিএসের মূল্যস্ফীতির হিসাব নিয়ে সানেম প্রশ্ন তুলেছিল ২০২২ সালের ফেব্রুয়ারিতে, যেখানে বিবিএসের থেকে প্রায় দ্বিগুণ এসেছিল তাদের হিসাবে।
ভিনাগাথাসানের (২০১৩) মতে, কোনো দেশের মূল্যস্ফীতি যদি ৫ দশমিক ৪৩ শতাংশের বেশি হয়, তা অর্থনীতির উন্নতিকে বিপরীত ধারাতে নিয়ে যায়। আমাদের এই দীর্ঘদিনের মূল্যস্ফীতি এখন দেশকে এই নিশ্চলতা-স্ফীতিতে নিয়ে এসেছে।
খবরের তথ্যানুযায়ী বেশির ভাগ লিস্টেড বেসরকারি কোম্পানির মুনাফা কমছে বা লসে যাচ্ছে। ফলে ছাঁটাই হওয়া বা নিয়োগ কমিয়ে দেওয়া এবং ইনক্রিমেন্ট বন্ধ করে দেওয়া অসম্ভব নয়।
বিশ্বব্যাংকের মতে, আমাদের নতুন অর্থবছরে রেমিট্যান্স আসবে ২৩ বিলিয়ন ডলার। গত অর্থবছরে ছিল তা ২১ বিলিয়ন ডলারের সামান্য বেশি।
আমাদের রপ্তানি লক্ষ্যমাত্রা ৭২ বিলিয়ন ডলার (এটা যদিও অনেক উচ্চাভিলাষী, কারণ এই অর্থবছরে রপ্তানি হয়েছে ৫৫ বিলিয়ন ডলার)। এই ৫৫ বিলিয়ন ডলারের মধ্যে ১২ বিলিয়ন ডলার এখনো দেশে আসেনি।
শুধু মাত্র গার্মেন্টস দিয়ে এই লক্ষ্য অর্জন অনেক কঠিন। যদিও আমরা ইতিমধ্যে আমদানি ৫ বিলিয়নের নিচে নিয়ে এসেছি। এটা অনেকটা স্বস্তি দেবে। কিন্তু যদি লক্ষ্যমাত্রা অর্জন করতে না পারে, অথবা কোনো নিষেধাজ্ঞা আসে, তাহলে রিজার্ভ লক্ষ্যমাত্রা অর্জন দুরূহ হয়ে যাবে।
আমাদের দেশকে যেকোনো দুর্যোগ থেকে বাঁচিয়ে দেয় কৃষক। কিন্তু ডলারের অভাবে সার আমদানি করা যাচ্ছে না। এ পর্যন্ত সারের ভর্তুকিতে বকেয়া পড়েছে প্রায় সাড়ে ২২ হাজার কোটি টাকা। (দেশ রূপান্তর, ২৫ সেপ্টেম্বর ২০২৩) বিদ্যুৎ বা ডিজেলের অভাব হলে সেচ হবে না। তাহলে?
খাদ্য আমদানিতে আমরা বিশ্বে তৃতীয়। আমদানি কমিয়ে দিলে যেসব খাবার বাইরে থেকে আসে, সেগুলোর কী হবে? আমাদের কৃষকদের নিরাপত্তা নিশ্চিত করতে পারলে এ দেশে কখনো দুর্ভিক্ষ আসবে না।
মানুষ এখন কম কিনছে। ফলে সিন্ডিকেটও কিছু দাম কমিয়ে দিয়েছে নির্বাচন পর্যন্ত। এর মানে দেখা যায়, ওপর থেকে চাপ এলে দাম কমানো সম্ভব। এখন দেখতে হবে, এ ব্যাপারে সরকারের সদিচ্ছা আছে কি না।
আমদানি করে দাম কমানো কখনো কোনো সমাধান নয়। সরকারের কাছে কি উৎপাদন থেকে ভোক্তা পর্যায়ে জিনিস পৌঁছানোর হিসাব নেই? তাহলে কেন সিন্ডিকেট ভাঙার চেষ্টা করছে না? এখানে কি আমরা অলিগার্কদের কাছে জিম্মি না? এর মধ্যে যদি সরকারি পে স্কেল দেওয়া হয়, জিনিসপত্রের দাম আরও নাগালের বাইরে চলে যাবে।
‘ফুটন্ত ব্যাঙ’ একটা জনপ্রিয় রূপক। একটা ব্যাঙকে যদি আপনি একটি পানিভর্তি পাত্রে রাখেন এবং পাত্রটিকে উত্তপ্ত করতে থাকেন, তবে ব্যাঙটি পানির তাপমাত্রার সঙ্গে সঙ্গে নিজের শরীরের তাপমাত্রা ভারসাম্যে রাখতে থাকে। সে পানির উত্তাপ সহ্য করতে থাকে লাফ দিয়ে বেরোনোর পরিবর্তে।
কিন্তু একসময় পানির প্রচণ্ড তাপমাত্রা ব্যাঙের শরীর আর মানিয়ে নিতে পারে না। তখন ব্যাঙটি ফুটন্ত পানির পাত্র থেকে লাফ দেওয়ার সিদ্ধান্ত নেয়। কিন্তু সে লাফ দিতে পারে না তখন। কারণ, সে তার পুরো শক্তি তাপমাত্রা নিয়ন্ত্রণে ব্যয় করে ফেলেছে।
ব্যাঙের মৃত্যুর কারণটা আসলে গরম পানি নয়। এর কারণ হলো বিপজ্জনক পরিস্থিতির শুরুতে সেই পরিস্থিতি অস্বীকার করে সবকিছু সহ্য করে লাফ না দেওয়াটা। আমাদের মধ্যবিত্ত শ্রেণির জন্য এই রূপকটি খুবই কার্যকর।
যেহেতু আমরা সব মেনে এ রকম ব্যাঙের মতো গরম পানিতে মানিয়ে নেওয়ার চেষ্টা করছি, তাই গরম পানিতে টিকে থাকার জন্য সবার কাছে একটাই অনুরোধ অপচয় কমান, বিনিয়োগের জায়গা খুঁজুন, কাজের পাশাপাশি পার্টটাইম কাজেরও চেষ্টা করুন। সময়ের সঙ্গে সঙ্গে নিজেকে উপযোগী করে গড়ে তুলুন।
অর্থনীতির নেতিবাচক রেখা একসময় আবার ওপরের দিকে উঠতে শুরু করবে। সেই সুসময়ের জন্য সবাই অপেক্ষা করুন।
সুবাইল বিন আলম টেকসই উন্নয়নবিষয়ক কলাম লেখক
ই-মেইল: [email protected]"
2024-01-03 20:18:59,"ডেঙ্গুতে একজনের মৃত্যু, হাসপাতালে ভর্তি ৭০ জন","ডেঙ্গুতে আক্রান্ত হয়ে আরও একজনের মৃত্যু হয়েছে। এ নিয়ে চলতি বছর এডিস মশাবাহিত এ রোগে দুজনের মৃত্যু হলো। এর আগে গত বছর এডিস মশাবাহিত এই রোগে মারা গেছেন ১ হাজার ৭০৫ জন।
আজ বুধবার স্বাস্থ্য অধিদপ্তরের এক সংবাদ বিজ্ঞপ্তিতে এ তথ্য জানানো হয়। বিজ্ঞপ্তিতে বলা হয়, সর্বশেষ ২৪ ঘণ্টায় (গতকাল মঙ্গলবার সকাল আটটা থেকে আজ বুধবার সকাল আটটা) ডেঙ্গুতে আক্রান্ত একজনের মৃত্যু হয়েছে। রাজধানীর একটি হাসপাতালে তাঁর মৃত্যু হয়। এই সময়ে দেশের বিভিন্ন হাসপাতালে ডেঙ্গুতে আক্রান্ত হয়ে ভর্তি হয়েছেন ৭০ জন। তাঁদের মধ্যে ঢাকার হাসপাতালগুলোয় ৩২ ও ঢাকার বাইরের হাসপাতালগুলোয় ৩৮ জন ভর্তি হন।
চলতি বছরের প্রথম তিন দিনে দেশে এ পর্যন্ত ডেঙ্গু নিয়ে ২১৫ জন হাসপাতালে ভর্তি হয়েছেন। গত বছর ডেঙ্গুতে আক্রান্ত হয়ে ৩ লাখ ২১ হাজার ১৭৯ জন হাসপাতালে ভর্তি হয়েছিলেন।
উষ্ণ আবহাওয়ায় ডেঙ্গুর বিস্তার ঘটে বেশি। তবে শীত এলেও দেশে ডেঙ্গুর প্রকোপ কমছে না। গত বছরও শীতে ডেঙ্গুর সংক্রমণ থাকলেও রোগটির এত বিস্তৃতি দেখা যায়নি। চলতি নভেম্বরে ডেঙ্গুতে আক্রান্ত ও মৃত্যুর সংখ্যা গত বছরের এ সময়ের দ্বিগুণ।
গত শতাব্দীর ষাটের দশকে এ দেশে ডেঙ্গু শনাক্ত হয়। এরপর ২০০০ সালে প্রথম বড় আকারে ডেঙ্গুর প্রাদুর্ভাব দেখা দেয়। ডেঙ্গু ছিল মূলত ঢাকা শহরকেন্দ্রিক। এরপর প্রতিবছর কমবেশি ডেঙ্গুর সংক্রমণ দেখা দিতে থাকে। তবে ডেঙ্গু বড় বড় শহরেই সীমাবদ্ধ ছিল। ২০১৯ সালে বড় বড় শহরের পাশাপাশি কয়েকটি গ্রামেও ডেঙ্গু শনাক্ত হয়।
রোগতত্ত্ব, রোগনিয়ন্ত্রণ ও গবেষণাপ্রতিষ্ঠানের (আইইডিসিআর) তথ্য অনুযায়ী, ২০০০ থেকে ২০২২ সাল পর্যন্ত দেশে ডেঙ্গুতে মারা গেছেন ৮৬৮ জন। সর্বশেষ গত বছর ডেঙ্গু নিয়ে হাসপাতালে ভর্তি ও মৃত্যু অতীতের সব রেকর্ড ছাড়িয়ে গেছে।"
2024-01-03 20:16:03,সামিট পোর্টের ১২ শতাংশ লভ্যাংশ অনুমোদন,"সভায় বলা হয়, চলতি অর্থবছরে সামিট অ্যালায়েন্স পোর্ট তাদের গ্রাহকের চাহিদার কথা বিবেচনায় নিয়ে বিভিন্ন উদ্ভাবনী সমাধানসহ অফ-ডক সেবা কাস্টমাইজেশনের ওপর জোর দিয়েছে। যদিও করোনা মহামারি থেকে শুরু হয়ে পরে রাশিয়া-ইউক্রেন যুদ্ধ এবং সম্প্রতি চলমান ফিলিস্তিন-ইসরায়েল যুদ্ধের কারণে সৃষ্ট বৈশ্বিক মুদ্রাস্ফীতি ও অর্থনৈতিক মন্দার কারণে এই শিল্প খাতে নেতিবাচক প্রভাব পড়েছে। তবে এই সামষ্টিক অর্থনৈতিক অবস্থার মধ্যেও মুহাম্মদ আজিজ খান ও জওহর রিজভীর দূরদর্শী নেতৃত্বে এসএপিএল এই চ্যালেঞ্জ সফলভাবে মোকাবিলা করেছেন। তাই শেয়াধারীদের ১২ শতাংশ নগদ লভ্যাংশ দিতে পেরেছেন।
শেয়ারবাজারে তালিকাভুক্ত এ কোম্পানিটি ২০০৮ সাল থেকে ধারাবাহিকভাবে শেয়ারধারীদের লভ্যাংশ দিয়ে আসছে, করোনা মহামারিকালেও এ ধারা অব্যাহত ছিল।"
2024-01-03 20:40:01,একই স্কোরে ৬ উইকেট-টেস্ট ইতিহাসের যে রেকর্ডে প্রথম ভারত,"কেপটাউনে অদ্ভুত এক দিন শেষ হয়নি এখনো। সিরিজের দ্বিতীয় টেস্টের প্রথম ইনিংসে মাত্র ৫৫ রানেই গুটিয়ে গিয়েছিল দক্ষিণ আফ্রিকা। জবাবে প্রথম ইনিংসে ভারত থেমেছে ১৫৩ রানে। তবে তাদের স্কোর এক সময় ছিল ৪ উইকেটে ১৫৩ রান।
সেখান থেকে আর কোনো রান যোগ না করতেই অলআউট হয়ে গেছে তারা। মানে কোনো রান যোগ না করেই ভারত হারিয়েছে শেষ ৬ উইকেট। টেস্ট ইতিহাসে এমন ঘটনা ঘটল এই প্রথমবার।
শেষ ৫ উইকেট জুটিতে এর আগে সর্বনিম্ন রানের রেকর্ডটি ছিল ইংল্যান্ডের। ১৯৯০ সালে অস্ট্রেলিয়ার বিপক্ষে এমসিজিতে দ্বিতীয় ইনিংসে ৩ রান তুলতে শেষ ৫ উইকেট হারিয়েছিল তারা। ১০ রানের নিচে শেষ ৫ উইকেট হারানোর ঘটনা এর আগে ছিল ১৫টি।"
2024-01-03 20:09:08,উত্তরায় তিন পুলিশের নেতৃত্বে ২০০ ভরি সোনা লুট,"রাজধানীর উত্তরায় গোয়েন্দা পুলিশ (ডিবি) পরিচয়ে এক ব্যবসায়ীর ২০০ ভরি সোনা লুটের ঘটনায় পুলিশের তিন কর্মকর্তার সংশ্লিষ্টতা পেয়েছেন তদন্তকারীরা। এ ঘটনায় ছয়জনকে গ্রেপ্তার করেছে উত্তরা পশ্চিম থানা পুলিশ। তাঁদের মধ্যে একজন পুলিশের সহকারী উপপরিদর্শক (এএসআই)। তদন্তসংশ্লিষ্ট পুলিশ কর্মকর্তারা বলেন, ওই এসআইসহ পুলিশের আরও এক উপপরিদর্শক (এসআই) ও এক সহকারী উপপরিদর্শকের (এএসআই) নেতৃত্বে সোনা লুটের ঘটনাটি ঘটেছে।
লুটের এই ঘটনা ঘটে গত ১৪ ডিসেম্বর সকাল সাড়ে ৬টার দিকে। ভুক্তভোগী ব্যবসায়ী গৌরাঙ্গ দত্ত জানান, টঙ্গী বাজারের সোনালী মার্কেটে তাঁর শিল্পী জুয়েলার্স নামে একটি দোকান রয়েছে। ১৩ ডিসেম্বর দোকানের ২০০ ভরি সোনা (প্রায় দুই কোটি টাকা দাম) তিনি পুরান ঢাকার তাঁতীবাজারে নিয়ে গলিয়ে আনেন। শরীর ভালো না থাকায় সোনাগুলো তিনি উত্তরা এলাকার বাসায় নিয়ে যান। পরদিন ভোরে ওই সোনা নিয়ে তাঁর ভায়রার ছেলে অনিক ঘোষের (২৫) দোকানের উদ্দেশ্যে বের হন। সকাল ৬টা ২৫ মিনিটের দিকে উত্তরা ১৩ নম্বর সেক্টরের গাউছুল আজম অ্যাভিনিউয়ের ৫০ নম্বর বাড়ির সামনে পৌঁছালে একটি মাইক্রোবাস তাঁর সামনে দাঁড়ায়। মাইক্রো থেকে চারজন নেমে ডিবি পরিচয়ে অনিককে হাতকড়া পরিয়ে গাড়িতে তুলে নেন। পরে তাঁর কাছ থেকে ২০০ ভরি সোনা ও মুঠোফোন কেড়ে নিয়ে মেট্রোরেলের উত্তরা স্টেশনের কাছে ফেলে যান।
এ ঘটনার তদন্তে নেমে উত্তরা পশ্চিম থানা পুলিশ তথ্যপ্রযুক্তির সহায়তায় ঘটনায় জড়িত একজনের মুঠোফোনের অবস্থান গাজীপুরের শ্রীপুর থানা এলাকায় শনাক্ত করে। পরে স্থানীয় পুলিশের সহযোগিতায় ২৪ ডিসেম্বর গিয়াস উদ্দিন নামের এক ব্যক্তিকে গ্রেপ্তার করা হয়। তিনি শ্রীপুর থানায় সহকারী উপপরিদর্শক (এএসআই) হিসেবে কর্মরত।
তদন্তসংশ্লিষ্ট পুলিশের একটি প্রতিবেদনে বলা হয়েছে, প্রাথমিক জিজ্ঞাসাবাদে এএসআই গিয়াস উদ্দিন স্বীকার করেন যে ঘটনার দিন তিনিই ভুক্তভোগী অনিক ঘোষের হাতে হাতকড়া পরিয়েছিলেন। ডাকাতির সোনা বিক্রির ৩৭ লাখ টাকা তিনি ভাগে পান। এর মধ্যে দুই লাখ টাকা তিনি খরচ করে ফেলেন। বাকি টাকা তাঁর বাসায় আছে। এরপর উত্তরা পশ্চিম থানার পুলিশ গিয়াসের কুমিল্লার বুড়িচংয়ের গ্রামের বাড়িতে অভিযান চালায়। তাঁর বাসার আলমারিতে রাখা একটি প্লাস্টিকের বস্তার ভেতর থেকে সোনা বিক্রির ৩৫ লাখ টাকা উদ্ধার করে পুলিশ।
এএসআই গিয়াস উদ্দিন গ্রেপ্তার হওয়ার পর তাঁকে সাময়িক বরখাস্ত করা হয়েছে বলে গাজীপুর জেলার পুলিশ সুপার কাজী শফিকুল আলম জানিয়েছেন। তিনি প্রথম আলোকে বলেন, গিয়াস উদ্দিন ফৌজদারি অপরাধে জড়িত থাকার বিষয়টি তদন্ত করে প্রয়োজনীয় আইনানুগ ব্যবস্থা নেওয়া হবে।
এএসআই গিয়াস উদ্দিনের আইনজীবী এস এম ইমরুল কায়েস প্রথম আলোকে বলেন, তাঁর মক্কেল নিরপরাধ। গিয়াস উদ্দিন স্বর্ণ ডাকাতির ঘটনায় জড়িত নন।
সোনা লুটের এ ঘটনায় গ্রেপ্তার অপর পাঁচজন হলেন জাহাঙ্গীর হোসেন (লিটন), গোলাম সারোয়ার (৪৯), আনিস মোল্লা (৩০), সুজন চন্দ্র দাস (২৯) ও আমির। এদের মধ্যে আমির ছাড়া বাকি চারজন এ ঘটনায় জড়িত থাকার কথা স্বীকার করে আদালতে জবানবন্দি দিয়েছেন।
পুলিশের তথ্যমতে, রাজবাড়ী জেলায় জাহাঙ্গীর হোসেনের গ্রামের বাড়ি থেকে লুট হওয়া সোনা বিক্রির ২ লাখ ৪০ হাজার টাকা উদ্ধার করা হয়েছে। তাঁর দেওয়া তথ্যের ভিত্তিতে ডাকাতির কাজে ব্যবহৃত মাইক্রোবাসটি চাঁদপুর থেকে জব্দ করা হয়। এ ছাড়া জাহাঙ্গীরের দেওয়া তথ্য অনুযায়ী রাজধানীর মুগদা থেকে গোলাম সারোয়ারকে গ্রেপ্তার করা হয়। তাঁর কাছ থেকে ভুক্তভোগী অনিক ঘোষের মুঠোফোনটি উদ্ধার করা হয়েছে। গোলাম সারোয়ারের দেওয়া তথ্য অনুযায়ী নারায়ণগঞ্জের রূপগঞ্জ থেকে সুজন চন্দ্রকে গ্রেপ্তার করা হয়।
এই চক্রে পুলিশের আরও দুই সদস্য ছাড়া আরেক ব্যক্তির সংশ্লিষ্টতা পেয়েছে পুলিশ। উত্তরা পশ্চিম থানার ভারপ্রাপ্ত কর্মকর্তা (ওসি) আবুল হাসান প্রথম আলোকে বলেন, বিদেশ থেকে আসা ব্যক্তিদের বিমানবন্দর সড়কে আটকে মালামাল লুটে নেওয়ার ঘটনায়ও এই চক্র জড়িত বলে তাঁরা সন্দেহ করছেন। চক্রের বাকি সদস্যদের গ্রেপ্তারে জোরালো চেষ্টা চলছে। দ্রুতই তাঁদের গ্রেপ্তার করা যাবে বলে আশা করা হচ্ছে।
আইনশৃঙ্খলা রক্ষাকারী বাহিনীর সদস্য হয়ে এ ধরনের ফৌজদারি অপরাধে জড়ালে তাঁদের বাহিনী থেকে বিদায় করা উচিত বলে মনে করেন পুলিশের সাবেক মহাপরিদর্শক (আইজিপি) মোহাম্মদ নুরুল হুদা। তিনি প্রথম আলোকে বলেন, পুলিশসহ তদন্ত সংস্থার কাজই হচ্ছে অপরাধ দমন এবং অপরাধীদের বিচারের মুখোমুখি করা। কিন্তু পুলিশ সদস্য হয়ে যদি কেউ স্বর্ণ ডাকাতির মতো ফৌজদারি অপরাধে জড়িয়ে পড়েন, তাঁদের বিরুদ্ধে কঠোর ব্যবস্থা নিতে হবে। বিভাগীয় মামলার পাশাপাশি ফৌজদারি বিচারের মুখোমুখি করে শাস্তি নিশ্চিত করতে হবে।"
2024-01-03 20:05:43,ঝিনাইদহ-১: আচরণবিধি লঙ্ঘনের মামলায় আগাম জামিন পেলেন নৌকার প্রার্থী,"নির্বাচনী আচরণবিধি লঙ্ঘনের অভিযোগে করা মামলায় ঝিনাইদহ-১ (শৈলকুপা) আসনের আওয়ামী লীগের প্রার্থী ও সংসদ সদস্য আবদুল হাই আট সপ্তাহের আগাম জামিন পেয়েছেন। এ–সংক্রান্ত তাঁর করা এক আবেদনের শুনানি নিয়ে বিচারপতি মো. নজরুল ইসলাম তালুকদার ও বিচারপতি কাজী ইবাদত হোসেনের সমন্বয়ে গঠিত হাইকোর্ট বেঞ্চ আজ বুধবার এ জামিন দেন।
এর আগে নির্বাচন কমিশনের নির্দেশে গতকাল মঙ্গলবার শৈলকুপা উপজেলা নির্বাচন কর্মকর্তা তাইজুল ইসলাম শৈলকুপা থানায় ওই মামলাটি করেন। এই মামলায় আজ আদালতে উপস্থিত হয়ে আইনজীবীর মাধ্যমে আগাম জামিনের আবেদন জানান তিনি।
আদালতে জামিন আবেদনকারীর পক্ষে শুনানি করেন জ্যেষ্ঠ আইনজীবী মোহাম্মদ সাঈদ আহমেদ, সঙ্গে ছিলেন আইনজীবী আবদুল্লাহ আল মামুন ও জিল্লুর রহমান। রাষ্ট্রপক্ষে শুনানিতে ছিলেন ডেপুটি অ্যাটর্নি জেনারেল সাইফুদ্দিন খালেদ।
পরে সাইফুদ্দিন খালেদ প্রথম আলোকে বলেন, ‘শৈলকুপা উপজেলা নির্বাচন কর্মকর্তার করা ওই মামলায় হাইকোর্ট আবদুল হাইকে আট সপ্তাহের আগাম জামিন দিয়েছেন। এরপর তাঁকে নিম্ন আদালতে হাজির হতে হবে।’
নৌকা প্রতীকের প্রার্থী আবদুল হাইয়ের বিরুদ্ধে অভিযোগ, তিনি গত ১৬ ডিসেম্বর শৈলকুপা উপজেলার মির্জাপুর ইউনিয়নের চড়িয়ারবিল বাজারে বিপুল নামের এক ব্যক্তির বাড়ির নিচতলায় স্বতন্ত্র প্রার্থী নজরুল ইসলামের নির্বাচনী কার্যালয়ে প্রবেশ করে ভাঙচুর করেন এবং পোস্টার ছিঁড়ে ফেলেন, যা গণপ্রতিনিধিত্ব অধ্যাদেশ ১৯৭২–এর অনুচ্ছেদ ৭৭(১)(ক)–এর লঙ্ঘন।
জামিন আবেদনকারীদের অন্যতম আইনজীবী আবদুল্লাহ আল মামুন প্রথম আলোকে বলেন, এক মামলায় আবদুল হাই আগাম জামিন পেয়েছেন। এ ছাড়া শৈলকুপা থানায় করা পৃথক দুটি মামলায় আবদুল হাইয়ের ছয় সহযোগী আট সপ্তাহের আগাম জামিন পেয়েছেন।
তথ্যানুসন্ধানে জানা যায়, আবদুল হাইয়ের তিন কর্মীর বিরুদ্ধে গতকাল আরেকটি মামলা করেন শৈলকুপা উপজেলা নির্বাচন কর্মকর্তা। তাঁরা হলেন উপজেলা আওয়ামী লীগের সাধারণ সম্পাদক ও শৈলকুপা উপজেলা পরিষদের চেয়ারম্যান আবদুল হাকিম, হাকিমপুর ইউনিয়ন পরিষদের চেয়ারম্যান ইকু শিকদার ও উপজেলা যুবলীগের সভাপতি শামীম হোসেন মোল্লা। এই মামলায় তাঁরা আদালতে উপস্থিত হয়ে আগাম জামিন চান। ওই মামলায় তাঁরা আট সপ্তাহের আগাম জামিন পেয়েছেন।"
2024-01-03 20:16:29,গ্যাস্ট্রিক ও হজমের সমস্যায় যেভাবে কালিজিরা খেলে উপকার পাবেন,"কালিজিরায় অনেক সমস্যারই সমাধান আছে। এর মধ্যে দুটি সমস্যা প্রায় সব পরিবারেই আছে—বদহজম ও গ্যাস্ট্রিক। এই দুই সমস্যার সমাধানেই কালিজিরা খুব কার্যকর। তবে সেটা খেতে হবে সঠিকভাবে। এবার জেনে নিন কী সেই সঠিক উপায়।
বদহজম এই সময়ের একটি সাধারণ সমস্যা। প্রায় সবাই বদহজমের সমস্যায় পড়েন কমবেশি। খাবারে একটু এদিক-সেদিক হলেই শুরু হয়ে যায় পেটের সমস্যা। অন্যদিকে ডায়াবেটিস রোগীদের বদহজম তো প্রধান সমস্যা। হজমের সমস্যা দূর করতে কালিজিরার উপকারিতার কথা বলে শেষ করা যাবে না। নিচের নিয়মে হজমের সমস্যা দূর করতে কালিজিরা খেয়ে দেখুন, কোনো প্রকার ওষুধ ছাড়াই দূর হবে বদহজম।
আ্যসিডিটি ও গ্যাসের সমস্যা দূর করতেও কালিজিরা কার্যকর। আমরা অনেকেই প্রতিনিয়ত ভাজাপোড়া খেতে ভালোবাসি। অনেকেই খাবারে অনিয়ম করেন, সকালে দেরি করে খান, দুপুরের খাবার খেতে খেতে সন্ধ্যা হয়ে আসে। অতিরিক্ত তৈলাক্ত খাবার ভালোবাসেন কেউ কেউ। এসব কারণে গ্যাস্ট্রিক আমাদের পিছু ছাড়ে না। তাই এ দেশের অধিকাংশ মানুষই একটা বয়সের পরে গ্যাস্ট্রিকের সমস্যায় ভোগেন। আপনি যদি আপনার আ্যসিডিটি ও গ্যাসের সমস্যা থেকে রেহাই পেতে চান, তাহলে নিয়মিত কালিজিরা খান। কেননা, এই কালিজিরাই আপনাকে গ্যাসের সমস্যা থেকে মুক্তি দিতে পারে। কালিজিরার গুণগুলোর মধ্যে গ্যাস্ট্রিক দূর করা অন্যতম।"
2024-01-03 19:59:45,মানববন্ধন থেকে ইসিকে লাল কার্ড,"আসন্ন সংসদ নির্বাচনকে ‘প্রহসনমূলক ডামি নির্বাচন’ আখ্যা দিয়ে তা বাতিল করে তত্ত্বাবধায়ক সরকারের অধীন নির্বাচন আয়োজনসহ চার দাবিতে ধারাবাহিক কর্মসূচি পালন করছেন ঢাকা বিশ্ববিদ্যালয়ের একদল শিক্ষার্থী। এর অংশ হিসেবে আজ বুধবার নির্বাচন কমিশনকে (ইসি) ‘লাল কার্ড’ দেখিয়েছেন তাঁরা।
আজ বিকেলে ঢাকা বিশ্ববিদ্যালয়ের রাজু ভাস্কর্যের পাদদেশে মানববন্ধন করে নির্বাচন কমিশনকে লাল কার্ড দেখানোর এই কর্মসূচি পালন করেন শিক্ষার্থীরা। এর আগে গত সোমবার ও গতকাল মঙ্গলবার বিকেলে একই বিষয়ে এসব শিক্ষার্থী রাজু ভাস্কর্যে মৌন মানববন্ধন করেন। গতকাল মৌন মানববন্ধনের পর তাঁরা ক্যাম্পাসে নীরব পদযাত্রাও করেন। আন্দোলনকারী শিক্ষার্থীরা ‘গণতন্ত্রের পক্ষে ঢাকা বিশ্ববিদ্যালয়’ ব্যানারে এসব কর্মসূচি পালন করছেন।
আজ মানববন্ধনে শিক্ষার্থীদের সবার হাতে ছিল লাল কার্ড। ৭ জানুয়ারির নির্বাচন বাতিল করে তত্ত্বাবধায়ক সরকারের অধীনে সব দলের অংশগ্রহণে অবাধ, সুষ্ঠু ও নিরপেক্ষ নির্বাচন আয়োজন ছাড়া এই শিক্ষার্থীদের অন্য তিন দাবি হলো, সব দলের অংশগ্রহণে সংলাপ ও ঐকমত্যের ভিত্তিতে সংবিধানের গণতান্ত্রিক সংস্কার করে টেকসই ও সর্বজনীন গ্রহণযোগ্য নির্বাচনব্যবস্থা সৃষ্টি; সব রাষ্ট্রীয় প্রতিষ্ঠানের গণতান্ত্রিক সংস্কার এবং নির্বাচনব্যবস্থা ও রাষ্ট্রের সব অঙ্গের সঙ্গে একাডেমিয়ার সম্পর্ক নিশ্চিত করা।
লাল কার্ড দেখানোর এই কর্মসূচির অন্যতম উদ্যোক্তা ঢাকা বিশ্ববিদ্যালয়ের গণযোগাযোগ ও সাংবাদিকতা বিভাগের ছাত্র নূমান আহমাদ চৌধুরী। তিনি প্রথম আলোকে বলেন, ডামি নির্বাচনের বিরুদ্ধে আগামীকাল বৃহস্পতিবারও তাঁরা রাজু ভাস্কর্যের সামনে কর্মসূচি করবেন। দাবি আদায়ে তাঁদের ধারাবাহিক আন্দোলন অব্যাহত থাকবে।
আজকের কর্মসূচিতে অন্যদের মধ্যে প্রাণরসায়ন ও অনুপ্রাণবিজ্ঞান বিভাগের উমামা ফাতেমা, আন্তর্জাতিক সম্পর্ক বিভাগের আরমানুল হক প্রমুখ অংশ নেন। তাঁরা গণসংহতি আন্দোলনের ছাত্রসংগঠন ছাত্র ফেডারেশনের রাজনীতির সঙ্গে যুক্ত।"
2024-01-03 19:57:06,ক্লাস নেওয়ার সময় মৃত্যুর কোলে ঢলে পড়লেন শিক্ষক,"টাঙ্গাইলের ভূঞাপুরে শ্রেণিকক্ষে ক্লাস নেওয়ার সময় মৃত্যুর কোলে ঢলে পড়েছেন এক স্কুলশিক্ষক। ওই শিক্ষকের নাম রিনা আক্তার (৪৫)। তিনি উপজেলার অর্জুনা ইউনিয়নের শুশুরা গ্রামের মিজানুর রহমানের স্ত্রী। আজ বুধবার বেলা ১১টার দিকে উপজেলার উত্তর জগৎপুরা সরকারি প্রাথমিক বিদ্যালয়ে শিক্ষার্থীদের ক্লাস নেওয়ার সময় তিনি মারা যান।
উত্তর জগৎপুরা সরকারি প্রাথমিক বিদ্যালয়ের প্রধান শিক্ষক সরোয়ার জাহান বলেন, ওই শিক্ষক শ্রেণিকক্ষে শিক্ষার্থীদের ক্লাস নিচ্ছিলেন। এ সময় হঠাৎ চেয়ার থেকে মেঝেতে পড়ে যান। পরে সহকর্মীরা উপজেলা স্বাস্থ্য কমপ্লেক্সে নিয়ে গেলে চিকিৎসক তাঁকে মৃত ঘোষণা করেন।"
2024-01-03 20:21:06,ভারতের প্রো কাবাডিতে বাংলাদেশের লিটন,"২০১৪ সাল থেকে ভারতে শুরু হয়েছে প্রো কাবাডি লিগ। শুরু থেকেই এই টুর্নামেন্টে খেলছেন বাংলাদেশের খেলোয়াড়েরা। এ মৌসুমে বাংলাদেশের একমাত্র খেলোয়াড় হিসেবে সুযোগ পেয়েছেন লিটন আলী। গতবার আরিফ রব্বানীর সঙ্গে লিটনও সুযোগ পান। লিটন খেলেছেন দিল্লি দাবাং দলে। আরিফ চেন্নাইভিত্তিক তামিল তালাইবাজে।
বাংলাদেশ পুলিশ দলের খেলোয়াড় লিটনকে ১৩ লাখ রুপিতে নিয়েছে ভারতের দক্ষিণ শহরের ক্লাব বেঙ্গালুরু বুলস। ভারতে ১২ দলের প্রো কাবাডি লিগ শুরু হয়ে গেছে ২ ডিসেম্বর। ঘুরে ঘুরে খেলা হয় ভারতের বিভিন্ন শহরে। ভিসা জটিলতা শেষে আজ দুপুরে মুম্বাই গেছেন লিটন।
২০১৪ সালে ভারতের প্রো কাবাডির প্রথম আসরে সুযোগ পান বাংলাদেশের দুই খেলোয়াড় আরদুজ্জামান মুন্সি ও একসময়ের বিশ্বসেরা রেইডার জিয়াউর রহমান। পরের মৌসুমে বাংলাদেশের কাউকে নেয়নি ভারতের কোনো ফ্র্যাঞ্চাইজি। ২০১৬-তে সুযোগ পান তুহিন তরফদার, জাকির হোসেন ও আরদুজ্জামান। ২০১৭ সালে জুনিয়র জিয়াউর রহমান, মাসুদ করিম, সোলায়ান কবির। ২০১৮–১৯ মৌসুমে জুনিয়র জিয়াউর রহমান, মাসুদ করিম, সাজিদ।
করোনায় ২০২০ সালে খেলা হয়নি। ২০২১ সালে ডাক পাওয়া বাংলাদেশের তিনজনের কেউই যেতে পারেননি। জুনিয়র জিয়াউর রহমান ও তুহিন তরফদারের ভিসা জটিলতায় যাওয়া হয়নি। মাসুদ করিম যেতে পারেননি চোটের কারণে। সব মিলিয়ে এ পর্যন্ত বাংলাদেশের ৯ জন খেলোয়াড় সুযোগ পেয়েছেন প্রো কাবাডিতে। তাঁরা সবাই জাতীয় দলের খেলোয়াড়।
দুবার করে খেলেছেন বাংলাদেশের চার খেলোয়াড়—মাসুদ করিম, জাকির হোসেন, আরদুজ্জামান ও জুনিয়র জিয়াউর রহমান। তুহিন তরফদার তিনবার ডাক পেলেও খেলতে পেরেছেন একবার। ভিসা জটিলতা ছাড়াও একবার যেতে পারেননি চোটের কারণে।"
2024-01-03 19:51:20,বাজেটে কাটছাঁট করবে সৌদি আরব,"২০৩০ সালের মধ্যে পৃথিবীর অন্যতম সেরা পর্যটন গন্তব্য হতে কাজ করছে সৌদি আরব। খুব দ্রুততার সঙ্গে বিভিন্ন প্রকল্প বাস্তবায়ন করছে দেশটি। কিন্তু যত দ্রুতই কর্মকাণ্ড চলুক না কেন, সময়ের সঙ্গে পাল্লা দিয়েই এগোতে হচ্ছে তাদের। আর এই কর্মযজ্ঞে সৌদি আরব খরচ করছে শত শত কোটি মার্কিন ডলার।
সৌদি আরবের এই পরিকল্পনা অত্যন্ত উচ্চাভিলাষী। তাতে এখন যোগ হচ্ছে নতুন নতুন বিষয়। আর সে কারণে এই প্রথমবারের মতো সৌদি আরব স্বীকার করেছে যে বেশ কিছু প্রকল্প নির্দিষ্ট সময় ২০৩০ সালের মধ্যে শেষ করা যাবে না। এসব প্রকল্পের বাস্তবায়ন করা হচ্ছে দেশটির অর্থনীতিকে আমূল বদলে ফেলার লক্ষ্য নিয়ে।
লাক্সারিলঞ্চেসের এক প্রতিবেদনে বলা হয়েছে, প্রকল্প বাস্তবায়নে এই ধীরগতির কারণে অবশ্য দেশটির অর্থমন্ত্রী খুশি। তিনি মনে করেন, কিছু প্রকল্পের বাস্তবায়ন পিছিয়ে গেলে তা অর্থনীতির জন্য ভালো হবে। এই পটভূমিতে সৌদি আরব ২০২৬ সালের বাজেট কাটছাঁট করার প্রস্তুতি নিতে শুরু করেছে।
এই কৌশল মূল্যস্ফীতি কমাতে সাহায্য করবে। অর্থমন্ত্রী মোহাম্মদ আল জাদান অবশ্য নির্দিষ্ট করে বলেননি যে ঠিক কোন কোন প্রকল্পের বাস্তবায়ন এর ফলে পিছিয়ে যাবে। রাজধানী রিয়াদে তিনি বলেছেন, ‘কারখানা গড়ে তোলা ও প্রয়োজনীয় মানবসম্পদ তৈরি করতে আরও বেশি সময়ের দরকার।’
যদিও কিছু প্রকল্পের বাস্তবায়ন পিছিয়ে যাবে, কিছু প্রকল্প আবার দ্রুত শেষ করা হবে। এগুলো সেসব প্রকল্প, যেগুলোর নির্মাণকাজ প্রায় শেষ হয়ে এসেছে। যেসব প্রকল্প এখনো পরিকল্পনা পর্যায়ে আছে কিংবা যেসব প্রকল্প সম্পর্কে এখনো ঘোষণা দেওয়া হয়নি, সেগুলো এর ফলে আরও বেশি সময় পাবে। আল জাদান বলেন, কিছু প্রকল্প স্থগিত করা হয়েছে, আবার কিছু প্রকল্পের জন্য ২০৩০ সালের পর অর্থ বরাদ্দ করা হবে।
সৌদি যুবরাজ মোহাম্মদ বিন সালমানের উচ্চাভিলাষী প্রকল্প ‘ভিশন ২০৩০’ নামে পরিচিত। এর লক্ষ্য হলো, তেলের ওপর নির্ভরশীলতা কমিয়ে আনা। সৌদি আরবের অর্থনীতি জ্বালানি তেলের ওপর বড় রকম নির্ভরশীল। যুবরাজ দেশটিতে আরও বেশি বিদেশি বিনিয়োগও আনতে চান।
যুবরাজ মোহাম্মদ বিন সালমান এরই মধ্যে বিশ্বকে দেখিয়েছেন যে তাঁর দেশে কী ধরনের জাঁকজমকপূর্ণ পরিবর্তন আসছে। তিনি নতুন কিছু করতে চাইছেন। আর এর মধ্যে অনেক কিছুই রীতিমতো বিস্ময়কর। সৌদি আরবের মানুষকে তিনি নতুন ধারার জীবনযাপনের অভিজ্ঞতা দিতে চান। তাঁর হাতে রয়েছে প্রচুর অর্থ। পৃথিবীর অন্যতম বড় রাষ্ট্রীয় তহবিল তিনি নিয়ন্ত্রণ করেন, যার আকার ৭৭ হাজার ৮০০ কোটি ডলার।
নিওম সিটি নামে যে শহর গড়ে তোলা হচ্ছে, তার জন্য খরচ করা হচ্ছে ৫০ হাজার কোটি ডলার। ধীরে ধীরে এই শহর তার রূপ পাচ্ছে। মোহাম্মদ বিন সালমান দেখিয়েছেন তার স্বপ্নদর্শী পরিকল্পনার মতোই তাঁর কর্মকাণ্ড। এ প্রকল্পের সমালোচকেরা এর বিশালত্ব দেখে অনেক সময় হতবুদ্ধি হয়ে পড়েন, আবার অনেক সময় হয়ে ওঠেন সন্দেহপ্রবণ। তবে তাতে করে এই বিশাল প্রকল্পের কাজ থেমে থাকছে না।"
2024-01-04 18:22:37,আবহাওয়াবিদেরা কেমন করে জানেন কখন শীত পড়বে?,"কোভিডের সময়ের কথা কেউ আর মনে করতে চান না। প্রায় সবারই পরিচিত কেউ না কেউ সে সময় ক্ষতিগ্রস্ত হয়েছেন। কেউ স্বজন হারিয়েছেন। কারও আর্থিক অবস্থা খারাপ হয়েছে। ছোটরা ঘরে বন্দী থাকতে গিয়ে হাঁপিয়ে উঠেছে। আমাদের বেশ কিছু অভ্যাস কোভিডের কারণে বদলে গিয়েছিল। এই যেমন, আমাদের কখন বৃষ্টি হবে, কখন আসবে শৈত্যপ্রবাহ, এসবের ভাবনা তখন ছিল না। ঘরের ভেতরে থাকার সময় বাইরে বৃষ্টি হলে আমাদের কী?
তবে কোভিড–পরবর্তী সময়ে পুরোনো অভ্যাসগুলো ফিরে এসেছে। এখন আমরা আবহাওয়াবার্তার খোঁজ রাখি। ঠিক কখন বৃষ্টি হবে, সন্ধ্যা সাতটায় কত ডিগ্রি তাপমাত্রা থাকবে, শীতের কাপড় পরে বাইরে বের হব কি না জানার জন্য আবহাওয়ার খবর রাখতেই হয়।
হাজার বছর আগে আবহাওয়ার ভবিষ্যদ্বাণী করা হতো পর্যবেক্ষণ থেকে। মেঘের ধরন দেখে কেউ কেউ বলতেন, বৃষ্টি আসছে। কখন সূর্য ওঠে, কখন ডুবে যায়, কোন ফুল কখন ফোটে—এসব ছিল বিচক্ষণ মানুষের পর্যবেক্ষণের ফলাফল। দিন বদলে গেছে। এখনো এমন মানুষ আছে। তবে এখন আর আকাশের মেঘ দেখে আবহাওয়াবিদেরা পূর্বাভাস দেন না। বরং বিজ্ঞান, প্রযুক্তি ও তথ্যের (সংরক্ষণ করা উপাত্ত) ওপর নির্ভর করে বায়ুমণ্ডলের অবস্থা নিয়ে ভবিষ্যদ্বাণী করতে পারেন। বলতে পারেন, কখন কতটুকু পরিবর্তন হবে।
আর সব দেশের মতো বাংলাদেশেও আবহাওয়াবিদেরা আবহাওয়ার পূর্ভাবাস দেন। ঢাকার আগারগাঁও-এ অবস্থিত আবহাওয়া অফিস থেকে বিষয়টি পরিচালনা করা হয়।
মূলত আবহাওয়াবিদেরা বিভিন্ন উৎস থেকে আবহাওয়াসংক্রান্ত তথ্য গ্রহণ করেন। প্রযুক্তির সাহায্যে পাওয়া তথ্য আবহাওয়া অনুমানকারী মডেলের সাহায্যে বিশ্লেষণ করেন। এখান থেকে আসে সিদ্ধান্ত। এভাবে আমরা জানতে পারি, বাইরে বের হওয়ার সময় শীতের পোশাক পরে বের হব, নাকি হাতে ছাতা নিতে হবে! নাকি বের হওয়াই ঠিক হবে না? বাইরে ঝড়-বৃষ্টি যে।"
2024-01-03 19:50:52,যশোরে ঝোপঝাড়ের নিচে ১২০০ বছর আগের স্থাপনা,"সমতল ভূমি থেকে কিছুটা উঁচু ঢিবি। ঢিবিটি একসময় ছেয়ে ছিল ঝোপঝাড়ে। যশোরের মনিরামপুর উপজেলার খেদাপাড়ায় ধনপোতা ঢিবিতে এখন চলছে প্রত্নতাত্ত্বিক খনন। খননে প্রাচীন স্থাপনার চিহ্ন বেরিয়ে আসতে শুরু করেছে। ইতিমধ্যে দুটি চওড়া ইটের দেয়ালের সন্ধান পাওয়া গেছে।
প্রত্নতত্ত্ব অধিদপ্তর খুলনা বিভাগীয় কার্যালয়ের দল ধনপোতা ঢিবির আবিষ্কার করেছে। ধনপোতা ঢিবিতে পাওয়া ইটের সঙ্গে কেশবপুরের ভরতভায়নার ভরতের দেউল এবং মনিরামপুরের দোনার এলাকার দমদম পীরের ঢিবির ইটের সঙ্গে মিল রয়েছে। প্রত্নতাত্ত্বিক গবেষকদের ধারণা, এ স্থাপনা আনুমানিক ১ হাজার ২০০ বছর আগের। খননকাজ শেষ হলে এ বিষয়ে বিস্তারিত জানা যাবে বলে তাঁরা জানান।
প্রত্নতত্ত্ব অধিদপ্তর খুলনা বিভাগীয় কার্যালয় সূত্র জানায়, ২০০৬ সালে মনিরামপুর উপজেলার দমদম পীরের ঢিবিতে খননকাজ করা হয়। তখন একটি অনুসন্ধানে উপজেলার খেদাপাড়া ধনপোতা ঢিবির সন্ধান পাওয়া যায়। গত ১০ ডিসেম্বর ধনপোতা ঢিবির খননকাজ শুরু হয়েছে। প্রথমে ছয়জন শ্রমিক একটি বর্গে খননকাজ শুরু করেন। এখন ১৭ জন শ্রমিক ৮টি বর্গে খননকাজ করছেন। খননের দ্বিতীয় দিনেই একটি দেয়ালের সন্ধান মিলেছে। পরে আরও একটি দেয়ালের সন্ধান পাওয়া যায়।
দেয়ালে দুই ধরনের ইট পাওয়া গেছে। একটি ইটের দৈর্ঘ্য ৩২ সেন্টিমিটার, প্রস্থ ১৬ সেন্টিমিটার এবং উচ্চতা ৫ দশমিক ৫ সেন্টিমিটার এবং অপরটির দৈর্ঘ্য ৩৬ সেন্টিমিটার, প্রস্থ ২২ সেন্টিমিটার এবং উচ্চতা ৬ সেন্টিমিটার। দেয়ালের গাঁথুনি কাদার। দেয়ালে চুনের জমাট বাঁধা রয়েছে। এ ছাড়া খননে মৃৎপাত্র, পাথরের টুকরা, বাটি, পশুর হাড় ও লোহার পেরেক পাওয়া গেছে। সূত্র জানায়, আটটি বর্গে খননকাজ চলছে। আরও আটটি বর্গে খননকাজ চালানো হবে। চলতি জানুয়ারি মাসজুড়ে খননকাজ চলবে।
ধনপোতা ঢিবির মালিক খেদাপাড়া গ্রামের ছয় ব্যক্তি। তাঁদের একজন প্রতাপ বিশ্বাস বলেন, ‘ঢিবিটিতে জমির পরিমাণ ৫৭ শতক। ঢিবিটি আমাদের ঠাকুরদাদাদের পৈতৃক সম্পত্তি। আমাদের সাত পুরুষ এখানে কোনো বসতি দেখেননি। ঢিবিটি পরিত্যক্ত অবস্থায় ঝোপঝাড়ে ভরে ছিল। এখন সেখানে প্রত্নতত্ত্ব অধিদপ্তর খনন করছে।’
প্রত্নতত্ত্ব অধিদপ্তর, খুলনা বিভাগের আঞ্চলিক পরিচালক লাভলী ইয়াসমিন বলেন, ‘ধনপোতা ঢিবি খননে এখন পর্যন্ত দুটি চওড়া ইটের দেয়ালের সন্ধান পাওয়া গেছে। দেয়ালের গাঁথুনি কাদার। দেয়ালে চুনের জমাট বাঁধা রয়েছে। ধনপোতা ঢিবিতে পাওয়া ইট ও গাঁথুনির সঙ্গে কেশবপুরের ভরতভায়নার ভরতের দেউল এবং মনিরামপুরের দোনার এলাকার দমদম পীরের ঢিবির ইট ও গাঁথুনির সঙ্গে সাদৃশ্য রয়েছে। ধারণা করা হচ্ছে, স্থাপনাটির আনুমানিক সময়কাল খ্রিষ্টীয় নবম-দশম শতক। খননকাজ চলছে। এখনই নিশ্চিত করে বলা যাচ্ছে না, এটি কী ধরনের স্থাপনা। খননকাজ শেষ হলে এ বিষয়ে বিস্তারিত জানা যাবে।"
2024-01-03 19:47:47,ইরানে কাশেম সোলাইমানির সমাধির পাশে জোড়া বোমা হামলায় নিহত ৭৩,"ইরানের ইসলামিক রেভল্যুশনারি গার্ড কোরের (আইআরজিসি) সাবেক প্রধান কাশেম সোলাইমানির সমাধিস্থলের কাছে জোড়া বোমা হামলায় অন্তত ৭৩ জন নিহত হয়েছেন। কাশেম সোলাইমানি খুন হওয়ার চতুর্থ বার্ষিকীতে তাঁর সমাধির পাশে বোমা হামলার এ ঘটনা ঘটল।
আজ বুধবার সন্ধ্যায় ইরানের রাষ্ট্রীয় সম্প্রচারমাধ্যম আইআরআইবির এক প্রতিবেদনে এ তথ্য জানিয়ে বলা হয়েছে, ইরানের দক্ষিণাঞ্চলীয় শহর কেরমানে অবস্থিত সাহেব আল–জামান মসজিদে জমায়েত মানুষের ওপর এ হামলা হয়েছে। এতে ১৭৩ জন আহত হয়েছেন।
কেরমান প্রদেশের ডেপুটি গভর্নরকে উদ্ধৃত করে আইআরআইবি একে একটি সন্ত্রাসী হামলা হিসেবে বর্ণনা করছে। ঘটনাস্থলের একটি ভিডিও অনলাইন মাধ্যমগুলোয় ছড়িয়ে পড়েছে। তাতে দেখা যায়, বিস্ফোরণের পর মসজিদের আশপাশের সড়কে অসংখ্য ক্ষতবিক্ষত লাশ পড়ে আছে।"
2024-01-03 19:39:42,ছাত্রলীগের প্রতিষ্ঠাবার্ষিকীতে ‘নৌকার জন্য’ শোভাযাত্রা,"সংবাদ সম্মেলনে ছাত্রলীগের প্রতিষ্ঠাবার্ষিকীর কর্মসূচি তুলে ধরেন সংগঠনের কেন্দ্রীয় সভাপতি সাদ্দাম হোসেন। তিনি বলেন, প্রতিষ্ঠাবার্ষিকী উপলক্ষে আগামীকাল সকাল ছয়টায় ছাত্রলীগের কেন্দ্রীয় কার্যালয়ে জাতীয় ও দলীয় পতাকা উত্তোলন করা হবে। সকাল সাড়ে সাতটায় ধানমন্ডিতে জাতির জনক বঙ্গবন্ধু শেখ মুজিবুর রহমানের প্রতিকৃতিতে শ্রদ্ধা নিবেদন করা হবে। পৌনে আটটায় গোপালগঞ্জের টুঙ্গিপাড়ায় বঙ্গবন্ধুর সমাধিসৌধে শ্রদ্ধা নিবেদন করবে কেন্দ্রীয় ছাত্রলীগের প্রতিনিধিদল। সকাল আটটায় ঢাকা বিশ্ববিদ্যালয়ের কার্জন হলে কেক কেটে প্রতিষ্ঠাবার্ষিকী উদ্‌যাপন করা হবে। পরে সকাল ১০টায় ঢাকা বিশ্ববিদ্যালয়ের অপরাজেয় বাংলার পাদদেশে প্রতিষ্ঠাবার্ষিকীর সমাবেশ হবে। এরপর ‘ভোট উৎসব, আওয়ামী লীগের দলীয় প্রতীক নৌকা, স্মার্ট বাংলাদেশ ও প্রধানমন্ত্রী শেখ হাসিনার জন্য’ বর্ণাঢ্য শোভাযাত্রা বের করবে ছাত্রলীগ।
আওয়ামী লীগ সভাপতি ও ছাত্রলীগের সাংগঠনিক অভিভাবক শেখ হাসিনার উপস্থিতিতে সুবিধাজনক সময়ে ৭৬তম প্রতিষ্ঠাবার্ষিকী উপলক্ষে পুনর্মিলনী আয়োজন করা হবে বলেও জানান সাদ্দাম হোসেন৷
সংবাদ সম্মেলনে ছাত্রলীগের কেন্দ্রীয় সাধারণ সম্পাদক শেখ ওয়ালী আসিফ ইনান বলেন, আসন্ন সংসদ নির্বাচনে বাংলাদেশ আওয়ামী লীগ যে ঐতিহাসিক ইশতেহার দিয়েছে, সেটিকে দেশের তরুণ প্রজন্ম সাদরে গ্রহণ করেছে। সেই ইশতেহারকে হৃদয়ে ধারণ করে আমাদের এবারের প্রতিষ্ঠাবার্ষিকীর প্রতিপাদ্য নির্ধারণ করা হয়েছে, ‘স্মার্ট বাংলাদেশ: উন্নয়ন দৃশ্যমান, বাড়বে এবার কর্মসংস্থান’৷
সংবাদ সম্মেলনে ঢাকা বিশ্ববিদ্যালয় শাখা ছাত্রলীগের সভাপতি মাজহারুল কবির ও সাধারণ সম্পাদক তানভীর হাসান সৈকত, সংগঠনের ঢাকা মহানগর উত্তর শাখার সভাপতি রিয়াজ মাহমুদ ও সাধারণ সম্পাদক সাগর আহমেদ, মহানগর দক্ষিণের সাধারণ সম্পাদক সজল কুণ্ডুসহ বিভিন্ন পর্যায়ের নেতা-কর্মীরা উপস্থিত ছিলেন।"
2024-01-03 19:38:00,কয়রায় কলেজ ছুটি দিয়ে মাঠে নৌকার প্রার্থীর নির্বাচনী জনসভা,"খুলনার কয়রা উপজেলার কপোতাক্ষ মহাবিদ্যালয়ের শিক্ষার্থীদের ছুটি দিয়ে কলেজ মাঠে খুলনা-৬ (কয়রা-পাইকগাছা) আসনের আওয়ামী লীগের নৌকা প্রতীকের প্রার্থী মো. রশীদুজ্জামানের নির্বাচনী সভা অনুষ্ঠিত হয়েছে। আজ বুধবার সকাল ১০টায় নির্বাচনী জনসভাটি শুরু হয়, শেষ হয় বেলা পৌনে ৩টায়। এতে শিক্ষার্থী ও অভিভাবকদের মধ্যে বিরূপ প্রতিক্রিয়া দেখা দিয়েছে।
সভায় খুলনা-৬ আসনের আওয়ামী লীগের প্রার্থী মো. রশীদুজ্জামান, খুলনা জেলা আওয়ামী লীগের সাংগঠনিক সম্পাদক প্রেম কুমার মণ্ডল, কয়রা উপজেলা আওয়ামী লীগের সভাপতি জি এম মহসীন রেজা, সাধারণ সম্পাদক নিশিত রঞ্জন মিস্ত্রি ও ইউনিয়ন পরিষদের চেয়ারম্যানরা বক্তব্য দেন।
শিক্ষার্থীরা জানান, কলেজ মাঠে আওয়ামী লীগ প্রার্থীর জনসভা উপলক্ষে ক্লাস বন্ধ থাকার বিষয়টি এক দিন আগেই তাঁদেরকে কলেজ থেকে জানানো হয়েছিল। তবে জনসভা শুক্রবার কিংবা কলেজ বন্ধের দিন করলে পাঠদান বন্ধ করা লাগত না।
এ ঘটনায় ক্ষোভ প্রকাশ করেছেন অনেক অভিভাবক। তাঁরা বলেন, অন্য কোনো মিলনায়তন বা খোলা স্থানে সভার আয়োজন করা হলে ভালো হতো। এতে শিক্ষার্থীদের ছুটি দেওয়ার প্রয়োজন হতো না। শিক্ষার্থীরাও ক্ষতিগ্রস্ত হতেন না। কলেজ মাঠে রাজনৈতিক দলের সভা-সমাবেশের কারণে শিক্ষার্থীদের লেখাপড়ার সমস্যা হয়।
আজ বেলা ১১টার দিক কপোতাক্ষ মহাবিদ্যালয়ে গিয়ে দেখা যায়, সব কটি শ্রেণিকক্ষ শূন্য। ক্লাস বন্ধ থাকায় শিক্ষার্থীরা মাঠে ঘুরে বেড়াচ্ছেন। কয়রা কপোতাক্ষ মহাবিদ্যালয়ের একাদশ শ্রেণির শিক্ষার্থী মেহরাব হোসেন ও শিরিশ আক্তার জানায়, কলেজের মাঠে নৌকা প্রতীকের প্রার্থীর জনসভা হচ্ছে। এ কারণে ক্লাস হচ্ছে না। আর মাঠে সভার সাউন্ড সিস্টেমের শব্দে ক্লাস করাও সম্ভব হতো না।
মাঠের মধ্যে বিশাল বড় মঞ্চ তৈরি করা হয়েছে। মঞ্চের সামনে সহস্রাধিক চেয়ারে বসে আছে মানুষ। জনসভা মঞ্চ থেকে একাধিক মাইকে ভেসে আসছে উচ্চ স্বরে বক্তৃতার আওয়াজ। জনসভায় দেওয়া বক্তব্যে নৌকা প্রতীকের প্রার্থীর পক্ষে ভোট চাচ্ছেন বক্তারা। শিক্ষকদের কক্ষে গিয়ে দেখা যায়, সেখানেও কেউ নেই।
কলেজ কার্যালয় কক্ষের সামনে বসা ছিলেন আয়া পদে কর্মরত মনোয়ারা বেগম। তিনি জালালেন, আজকে ক্লাস বন্ধ। অধ্যক্ষ নিজেই জনসভার মঞ্চে বসে আছেন। নৌকার জনসভার জন্য শিক্ষার্থীদের ছুটি ঘোষণা করা হয়েছে। অধ্যক্ষ অদ্রিশ আদিত্য মণ্ডল বলেন, কলেজ বন্ধ ঘোষণা করা হয়নি, খোলা রয়েছে। তবে নির্বাচনের সময় শিক্ষার্থীরা এমনিতেই কলেজে আসেন না। গত তিন দিন কলেজে শিক্ষার্থীরা আসছেন না। আর নির্বাচনী সভার অনুমতি দিয়েছে উপজেলা প্রশাসন।"
2024-01-03 19:36:48,বগুড়ায় অটোরিকশা-পিকআপ মুখোমুখি সংঘর্ষে নিহত ২,"স্থানীয় বাসিন্দাদের বরাত দিয়ে হাইওয়ে পুলিশ জানিয়েছে, চারজন যাত্রী নিয়ে সিএনজিচালিত অটোরিকশাটি শিবগঞ্জ উপজেলা থেকে বগুড়া যাচ্ছিল। অন্যদিকে বগুড়া থেকে রংপুরের দিকে যাচ্ছিল একটি পিকআপ। ঘন কুয়াশায় দেখতে না পেয়ে মহাসড়কের নওদাপাড়ায় পিকআপের সঙ্গে অটোরিকশাটির মুখোমুখি সংঘর্ষ হয়। এ সময় অটোরিকশাটি দুমড়েমুচড়ে যায়। এতে ঘটনাস্থলেই অটোরিকশার চালকসহ দুজন নিহত হন। আহত হন আরও দুই অটোরিকশার যাত্রী। তাঁদের উদ্ধার করে বগুড়ার শহীদ জিয়াউর রহমান মেডিকেল কলেজ হাসপাতালে ভর্তি করা হয়েছে।
হাইওয়ে বগুড়ার পুলিশ সুপার হাবিবুর রহমান বলেন, ঘন কুয়াশার কারণে এ দুর্ঘটনা ঘটে। লাশ পরিবারের কাছে হস্তান্তর করা হয়েছে। পিকআপ ও সিএনজিচালিত অটোরিকশা জব্দ করা হয়েছে। এ বিষয়ে আইনগত ব্যবস্থা নেওয়া হয়েছে।"
2024-01-03 19:33:14,এই নির্বাচন জনগণের নির্বাচন নয়: এবি পার্টি,"আসন্ন সংসদ নির্বাচনকে আওয়ামী লীগ, পুলিশ, নির্বাচন কমিশনের যৌথ নির্বাচন বলে অভিহিত করেছে এবি পার্টি। দলটির নেতারা বলেছেন, এই প্রহসনমূলক নির্বাচন কোনোভাবেই জনগণের নির্বাচন নয়। জনগণ এই ‘ডামি নির্বাচন’ প্রত্যাখ্যান করবেন।
‘প্রহসনমূলক নির্বাচন’ বর্জনের আহ্বান জানিয়ে জনমত সৃষ্টির লক্ষ্যে আজ বুধবার বিকেলে ‘পদযাত্রা’–পরবর্তী সমাবেশে এবি পার্টির নেতারা এসব কথা বলেন।
পদযাত্রাটি দলের কেন্দ্রীয় কার্যালয়–সংলগ্ন বিজয় একাত্তর চত্বর থেকে শুরু হয়ে বিজয়নগর, কাকরাইল, পল্টনসহ রাজধানীর গুরুত্বপূর্ণ বিভিন্ন সড়ক প্রদক্ষিণ করে আবার কেন্দ্রীয় কার্যালয়ের সামনে এসে শেষ হয়।
সমাবেশে এবি পার্টির আহ্বায়ক এ এফ এম সোলায়মান চৌধুরী অভিযোগ করেন, ৫০ হাজার ভুয়া মামলা দিয়ে ২০ হাজার বিরোধী রাজনৈতিক নেতাদের কারাগারে পুরে সরকার তার অনুগত নির্বাচন কমিশন, আইনশৃঙ্খলা রক্ষাকারী বাহিনী দিয়ে একতরফা নির্বাচন করছে। কিছু ডামি প্রার্থী, কিছু দালাল কিংস পার্টি সঙ্গে নিয়ে সরকারের এই প্রহসনের নির্বাচন জনগণ মেনে নেবে না।
যুগ্ম আহ্বায়ক বি এম নাজমুল হক বলেন, ৭ তারিখের একতরফা নির্বাচনের মাধ্যমে আওয়ামী লীগের জন্য সব পথ রুদ্ধ হয়ে যাবে, শুধু খোলা থাকবে তার পতনের পথ।
সদস্যসচিব মজিবুর রহমান বলেন, প্রহসনের নির্বাচন আয়োজন করতে গিয়ে সরকার পুরো লেজে গোবরে অবস্থায় পড়ে গেছে।"
2024-01-03 19:30:51,সরকার ভোটারদের ভোটকেন্দ্রে আনতে মরিয়া: গণতন্ত্র মঞ্চ,"গণতন্ত্র মঞ্চের নেতারা বলেছেন, মানুষ ৭ জানুয়ারি ভোটকেন্দ্রে যাবে না। ভোটকেন্দ্রে লোক আনার জন্য সরকার এতটাই মরিয়া যে তারা হাইকোর্টে রিট করেছে। যাঁরা সরকারি সুবিধা ভোগ করেন, তাঁদের ভোট দিতে বাধ্য করার জন্য আদালতে এ রিট আবেদন করা হয়েছে।
নেতারা বলেন, আওয়ামী লীগ নির্বাচনে প্রতিদ্বন্দ্বিতা দেখানোর জন্য নিজেদের গঠনতন্ত্র লঙ্ঘন করে স্বতন্ত্র প্রার্থী নামিয়েছে। এই স্বতন্ত্ররা নিজেদের আধিপত্য নিশ্চিত করার জন্য নিজেরা খুনোখুনি করেছে এবং এর দায় বিরোধীদের ওপর চাপানোর ষড়যন্ত্র করছে।
আজ বুধবার, বেলা সাড়ে ১১টায় ‘একতরফা ভোট বর্জন করুন’—এ আহ্বান জানিয়ে রাজধানীর ফার্মগেটে আনন্দ সিনেমা হলের মোড়ে গণতন্ত্র মঞ্চের সমাবেশে নেতারা এসব কথা বলেন।
সভাপতিত্ব করেন বিপ্লবী ওয়ার্কার্স পার্টির সাধারণ সম্পাদক সাইফুল হক। সমাবেশে বক্তব্য দেন গণসংহতি আন্দোলনের প্রধান সমন্বয়কারী জোনায়েদ সাকি, ভাসানী অনুসারী পরিষদের আহ্বায়ক শেখ রফিকুল ইসলাম, জাতীয় সমাজতান্ত্রিক দলের (জেএসডি) সাধারণ সম্পাদক শহীদ উদ্দীন মাহমুদ, নাগরিক ঐক্যের সাধারণ সম্পাদক শহীদুল্লাহ কায়সার এবং রাষ্ট্র সংস্কার আন্দোলনের সাংগঠনিক সমন্বয়ক ইমরান ইমন। সঞ্চালনা করেন বিপ্লবী ওয়ার্কার্স পার্টির রাজনৈতিক পরিষদের সদস্য আকবর খান।
সমাবেশে নেতারা আরও বলেন, জাতীয় পার্টিকে রাজনৈতিকভাবে ভিক্ষুকে পরিণত করে আওয়ামী লীগ তাদের সহযোগী করেছে। এখন টাকাপয়সার ভাগ–বাঁটোয়ারা না পেয়ে জাতীয় পার্টির প্রার্থীরা সাজানো নির্বাচন থেকে সরে যাচ্ছেন।
নেতারা আরও বলেন, সরকার নোবেলজয়ী অর্থনীতিবিদ ড. ইউনূসকে আইনি ব্যবস্থার দোহাই দিয়ে তড়িঘড়ি করে শাস্তির ব্যবস্থা করেছে। আইনি ব্যবস্থাকে বোবা-কালা-অন্ধ বানিয়ে বিরোধী রাজনৈতিক নেতাদের তড়িঘড়ি করে বিচারপ্রক্রিয়া শেষ করে শাস্তি ঘোষণা করছে।
সমাবেশের পরে গণতন্ত্র মঞ্চের একটি মিছিল গ্রিন রোড, সায়েন্স ল্যাবরেটরি মোড় হয়ে নীলক্ষেত মোড়ে গণসংযোগ করে শেষ হয়।
তবে গণতন্ত্র মঞ্চের পক্ষ থেকে এক বিবৃতিতে বলা হয়, তাদের সমাবেশ শুরু হওয়ার পরপরই আওয়ামী লীগের পক্ষ থেকে সমাবেশ পণ্ড করার জন্য সেখানে নির্বাচনী প্রচার মাইকে শব্দ বাড়িয়ে দেওয়া হয়। সমাবেশ শেষে মিছিলসহ গণসংযোগ শুরু হলে তাদের ভয় দেখানোর জন্য লাউড স্পিকার বসানো ট্রাক নিয়ে বিকট শব্দ করে মিছিল অনুসরণ করা হয়। তারা এর নিন্দা করেছে।"
2024-01-03 19:30:08,ঢাকা-কক্সবাজার পথে পর্যটক এক্সপ্রেসের টিকিট বিক্রি শুরু,"ঢাকা-কক্সবাজার পথে নতুন ট্রেন পর্যটক এক্সপ্রেসের টিকিট বিক্রি শুরু হয়েছে আজ বুধবার সকালে। ১০ জানুয়ারি এই ট্রেন চলাচল শুরু করবে।
এর আগে চালু হওয়া কক্সবাজার এক্সপ্রেসের টিকিট অনলাইনে মুহূর্তে বিক্রি হয়ে গেলেও নতুন ট্রেনের টিকিটের ক্ষেত্রে তা হয়নি। আজ সন্ধ্যায়ও পর্যটক এক্সপ্রেসের টিকিট পাওয়া যাচ্ছিল।
বাংলাদেশ রেলওয়ে গত সোমবার ঢাকা-কক্সবাজার পথে নতুন এক জোড়া ট্রেন চলাচলের সিদ্ধান্ত নেয়। পরদিন মঙ্গলবার পর্যটক এক্সপ্রেস নামের এই ট্রেনের সময়সূচি নির্ধারণ করে রেলওয়ের পূর্বাঞ্চল। নতুন ট্রেনটিতে ৭৮৫টি টিকিট রয়েছে। এর মধ্যে ১১৫টি আসন চট্টগ্রাম স্টেশনের যাত্রীদের জন্য বরাদ্দ রাখা হয়েছে।
রেলওয়ে সূত্র জানায়, পর্যটক এক্সপ্রেস প্রতিদিন ঢাকার কমলাপুর স্টেশন ছাড়বে সকাল সোয়া ছয়টায়। এই ট্রেন চট্টগ্রামে এসে পৌঁছাবে বেলা ১১টা ২০ মিনিটে। এই স্টেশনে ২০ মিনিট যাত্রাবিরতি দেওয়া হবে। এরপর কক্সবাজারে পৌঁছাবে বেলা তিনটায়। আর কক্সবাজার থেকে ঢাকার উদ্দেশে ট্রেন ছাড়বে রাত আটটায়। চট্টগ্রাম স্টেশনে আসবে রাত ১০টা ৫০ মিনিটে। আর ঢাকায় পৌঁছাবে ভোর সাড়ে চারটায়। তবে সাপ্তাহিক বন্ধের দিন রোববার এই ট্রেন চলাচল করবে না।
আজ সন্ধ্যা সাড়ে ছয়টার তথ্য অনুযায়ী, ঢাকা থেকে কক্সবাজারগামী পর্যটক এক্সপ্রেসে স্নিগ্ধা আসন ছিল ৫৭টি এবং শোভন চেয়ার ছিল ১৭২টি। আর কক্সবাজার থেকে ঢাকাগামী ট্রেনে স্নিগ্ধা আসন অবিক্রীত ছিল ১৯৯টি এবং শোভন চেয়ার ৩৮৮টি। তবে কক্সবাজার এক্সপ্রেস ট্রেনে কোনো আসন অবিক্রীত ছিল না।
ঢাকা-কক্সবাজার পথে গত ১ ডিসেম্বর ট্রেন চলাচল শুরু হয়। ঢাকা-কক্সবাজার পথে এখন এক জোড়া ট্রেন চলাচল করে। টিকিটের ব্যাপক চাহিদা রয়েছে। বাড়তি চাহিদার কারণে টিকিট কালোবাজারি হয় বলেও অভিযোগ উঠেছে।
কক্সবাজারগামী ট্রেনের টিকিটের চাহিদা রয়েছে জানিয়ে রেলওয়ের পূর্বাঞ্চলের ভারপ্রাপ্ত মহাব্যবস্থাপক মোহাম্মদ নাজমুল হোসেন প্রথম আলোকে বলেন, কক্সবাজারগামী ট্রেন নিয়ে যাত্রীদের প্রচুর চাহিদা ছিল। চাহিদার তুলনায় টিকিট ছিল কম। দ্রুত টিকিট বিক্রি হওয়াতে অনেকের মনে সন্দেহ ছিল কালোবাজারি হচ্ছে কি না। কিছু লোক যে এটা করেননি, তা নয়। তবে রেলওয়ের পক্ষ থেকে সর্বোচ্চ চেষ্টা রয়েছে নিজ নিজ টিকিট দিয়ে যেন যাত্রীরা ভ্রমণ করেন। আর এখন অবশ্য নতুন ট্রেনের টিকিট সন্ধ্যায়ও পাওয়া যাচ্ছে।"
2024-01-03 19:30:00,"মাকে নিয়ে সায়রা বানুর বাড়িতে আমির, মেঝেতে বসে জমিয়ে আড্ডা","গতকাল মঙ্গলবার তিনটি ছবি ইনস্টাগ্রামে পোস্ট করেছেন সায়রা বানু। একটি ছবিতে দেখা গেছে, সোফায় বসে আছেন সায়রা বানু; তাঁর পায়ের পাশে মেঝেতে বসে আছেন আমির খান। বলিউডের কিংবদন্তি অভিনেতা দিলীপ কুমার ও সায়রা বানু পরিবারের সঙ্গে আমির খানের বন্ধন বেশ দৃঢ়, দিলীপ কুমারের মৃত্যুর পরও তা অটুট রয়েছে।
সায়রা লিখেছেন, ‘দিলীপ সাহেব সব সময় আমিরের অভিনয়ের প্রশংসা করতেন। আমির আমাদের পরিবারের অংশ হয়ে রয়েছে। আমার জীবনের কঠিন সময়ে আমির পাশে ছিল।’
সায়রার ভাষ্যে, ‘বছরের শুরুতেই আমির, কিরণ ও আমিরের মা জিনাত আপার সঙ্গে দারুণ সময় কাটল। দিলীপ সাহেবকে নিয়ে নানা স্মৃতি ভাগাভাগি করেছি আমরা। ’
আরেক ছবিতে সায়রা বানু, জিনাত হুসাইন ও আমির খানকে পাওয়া গেছে। বাকি ছবিতে তিনজনসহ কিরণ রাওকে দেখা গেছে।"
2024-01-03 19:28:37,মাহতিম সাকিবের ‘তুমি জানতেই পারনা’,
2024-01-03 19:21:55,আইসিসির বর্ষসেরা টি-টোয়েন্টি ক্রিকেটারের তালিকায় উগান্ডার রামজানি,"২০২৩ সালে আইসিসির বর্ষসেরা পুরুষ টি-টোয়েন্টি ক্রিকেটারের জন্য ভারতের সূর্যকুমার যাদব, জিম্বাবুয়ের সিকান্দার রাজা ও নিউজিল্যান্ডের মার্ক চ্যাপম্যানের সঙ্গে মনোনয়ন পেয়েছেন উগান্ডার আল্পেশ রামজানি। নারী টি-টোয়েন্টি ক্রিকেটারের সংক্ষিপ্ত তালিকায় আছেন অস্ট্রেলিয়ার এলিস পেরি, ওয়েস্ট ইন্ডিজের হেইলি ম্যাথুস, ইংল্যান্ডের সোফি একলস্টোন ও শ্রীলঙ্কার চামারি আতাপাত্তু।
রামজানি গত বছর ছিলেন পুরুষদের আন্তর্জাতিক টি-টোয়েন্টিতে সর্বোচ্চ উইকেট সংগ্রাহক। ৩০ ম্যাচে ৪.৭৭ ইকোনমি রেটে বোলিং করে মাত্র ৮.৯৮ গড়ে তিনি নেন ৫৫টি উইকেট। প্রতি ১১ বলেই উইকেটের দেখা পান বাঁহাতি এই স্পিনার। পাশাপাশি ব্যাটিংয়েও অবদান রাখেন; এর মধ্যে উল্লেখযোগ্য ছিল বিশ্বকাপ বাছাইপর্বে জিম্বাবুয়ের বিপক্ষে ২৬ বলে ৪০ রানের ইনিংস। উগান্ডা প্রথমবারের মতো টি-টোয়েন্টি বিশ্বকাপেও জায়গা করে নেয়।
সেরা ক্রিকেটারের লড়াইয়ে রামজানি ও রাজার কঠিন প্রতিদ্বন্দ্বী হতে পারেন ভারতের সূর্যকুমার। ২০২২ সালের বর্ষসেরা টি-টোয়েন্টি খেলোয়াড়ের ২০২৩ সালও দারুণ কেটেছে। ১৭ ইনিংসে ৪৮.৮৮ গড় ও ১৫৫.৯৬ স্ট্রাইক রেটে তিনি করেন ৭৩৩ রান। শ্রীলঙ্কার বিপক্ষে ৭ রানের ইনিংসে বছর শুরু হলেও বাকি সময় দারুণ ব্যাটিং করেন তিনি। সে সিরিজে শতকের দেখা পান। বছরের শেষ দিকে এসে ভারতকে নেতৃত্বও দেন। জোহানেসবার্গে দক্ষিণ আফ্রিকার বিপক্ষে করেন বছরে নিজের দ্বিতীয় টি-টোয়েন্টি শতক।"
2024-01-03 19:21:54,ডিএমপি কমিশনারের সঙ্গে মার্কিন পর্যবেক্ষক দলের সাক্ষাৎ,"ডিএমপি সূত্র জানায়, আজ বেলা একটার দিকে যুক্তরাষ্ট্রের পাঁচ সদস্যের নির্বাচন পর্যবেক্ষক দল রাজধানীর মিন্টো রোডে ডিএমপি সদর দপ্তরে যান। তাঁরা আধা ঘণ্টা ধরে ডিএমপি কমিশনার হাবিবুর রহমানের সঙ্গে তাঁর দপ্তরে বৈঠক করেন। মার্কিন প্রতিনিধিদলে ছিলেন নাতাশা রথ চাইল্ড, ইভো পেননচিভ, মারিয়াম তাবাটেজ, ক্রিসপেন কাহেরু, নেনাদ মেরিনকোভিক। তাঁদের সঙ্গে ছিলেন বাংলাদেশের প্রতিনিধি কাজী শহীদুল ইসলাম ও পররাষ্ট্র মন্ত্রণালয়ের জ্যেষ্ঠ সহকারী সচিব মীর নুরানী রুপোমা।
বৈঠক সূত্র জানায়, মার্কিন পর্যবেক্ষক দলের সদস্যরা ডিএমপি কমিশনার হাবিবুর রহমানের কাছে নির্বাচনের নিরাপত্তা পরিকল্পনা নিয়ে জানতে চান। নির্বাচনের নিরাপত্তা নিয়ে কোনো সমস্যা বা অসুবিধা আছে কি না, তা–ও জানতে চান। তখন ডিএমপির পক্ষ থেকে বলা হয়, কোনো অসুবিধা নেই, পুলিশ ঠিক পথে এগোচ্ছে। নির্বাচন কমিশনের নির্দেশনা অনুযায়ী পুলিশ কাজ করে যাচ্ছে। নির্বাচন পর্যবেক্ষক দল আরও জানতে চায়, রাজনৈতিক কর্মসূচিতে কোনো অসুবিধা হচ্ছে কি না। তখন ডিএমপি না সূচক জবাব দেয়।"
2024-01-03 19:16:54,নতুন বছরে অনলাইন জগতে থাকুন নিরাপদ,"দেশের সাইবার নিরাপত্তা বিশ্লেষক জেনিফার আলম প্রথম আলোকে বলেন, ‘ইন্টারনেট ব্যবহার করা নিত্যদিনের প্রয়োজন বা অভ্যাস হলেও মানুষ এখনো একে হালকাভাবেই নিয়ে থাকে। ব্যবহারকারীদের বেশির ভাগ অসতর্কভাবে ইন্টারনেটে বিচরণ করে থাকে। ফলে সাইবার অপরাধীদের জন্য ব্যবহারকারীদের ক্ষতি করা সহজ।’
বর্তমানে সাইবার অপরাধীদের প্রধান লক্ষ্য হলো তারকা, উদ্যোক্তা ও মুক্ত পেশাজীবী বা ফ্রিল্যান্সারদের ক্ষতি করা বা তাঁদের তথ্য চুরি করা। এতে করে হ্যাকাররা লাভবান হয়ে থাকে এবং তাদের উদ্দেশ্য পূরণ হয় বলে জানান জেনিফার আলম। তিনি বলেন, সাইবার অপরাধ ও সাইবার অপরাধীদের হাত থেকে বাঁচার প্রথম ও প্রধান হাতিয়ার হচ্ছে সতর্ক থাকা ও সাইবার সচেতনতামূলক জ্ঞান বাড়ানো।
সাইবার নিরাপত্তা–গবেষক রাইয়ান মালিক বলেন, ‘সাইবার-জগতে নিরাপদে থাকার প্রথম ও প্রধান হাতিয়ার হলো সচেতন থাকা। পাশাপাশি আমাদের অবশ্যই কিছু বিষয়ে বেশি সতর্ক থাকতে হবে। যেমন স্মার্টফোন, কম্পিউটার ও ব্যবহৃত যন্ত্রের অপারেটিং সিস্টেম হালনাগাদ করে রাখা, অচেনা ও সন্দেহজনক লিংকে ক্লিক না করা, জরুরি তথ্যের ব্যাকআপ রাখা, সঠিক ও নির্ভরযোগ্য ওয়েবসাইট ছাড়া কোনো কিছু না নামানো ইত্যাদি।’"
2024-01-03 19:14:35,‘আতশবাজি যারা পোড়াচ্ছেন তাঁদের পরিবারের কেউও কষ্ট পাচ্ছে’,
2024-01-03 19:03:17,"ভালুকায় অগ্নিদগ্ধ হয়ে একজনের মৃত্যু, আহত ২","স্থানীয় বাসিন্দা, ফায়ার সার্ভিস ও পুলিশ সূত্রে জানা যায়, প্রায় তিন বছর আগে উপজেলার ভায়াবহ গ্রামের সাহেদ আলীর ছেলে বিল্লাল হোসেন ও তাঁর পাঁচ বন্ধু মোস্তফা কামাল, রাম প্রসাদ, আশরাফুল আলম, রফিকুল ইসলাম ও সাইদুল ইসলামকে নিয়ে আট লাখ টাকা বিনিয়োগে প্লাস্টিক গলিয়ে ডিজেল ও পেট্রল তৈরির বন্ধন নামের কারখানা গড়ে তোলেন। প্রতিদিন ওই কারখানায় ৩০০ কেজি প্লাস্টিক বর্জ্য গলিয়ে ১৪০ লিটার ডিজেল ও ১০ লিটার পেট্রল উৎপাদন করা হয়। বুধবার বেলা সোয়া ১১টার দিকে কারখানাটিতে হঠাৎ বিকট শব্দ হয়ে আগুন ধরে যায়। এ সময় কারখানার প্রধান উদ্যোক্তা বিল্লাল হোসেন অগ্নিদগ্ধ হয়ে ঘটনাস্থলেই মারা যান। অগ্নিদগ্ধ হয়ে গুরুতর আহত হন সাইদুল ইসলাম ও লতিফ নামের দুই ব্যক্তি। আশপাশের লোকজন খোঁজ পেয়ে সাইদুল ও লতিফকে আশঙ্কজনক অবস্থায় উদ্ধার করে ভালুকা উপজেলা স্বাস্থ্য কমপ্লেক্সে নিয়ে যান। অবস্থা আশঙ্কাজনক হওয়ায় উন্নত চিকিৎসার জন্য তাঁদের শেখ হাসিনা জাতীয় বার্ন ও প্লাস্টিক সার্জারি ইনস্টিটিউটে হস্তান্তর করেন।"
2024-01-03 19:00:28,গাইবান্ধা-৫: সহকারী রিটার্নিং কর্মকর্তাসহ ৪ জনকে প্রত্যাহারের নির্দেশ,"স্বতন্ত্র এক প্রার্থীর করা রিটের প্রাথমিক শুনানি নিয়ে বিচারপতি মো. ইকবাল কবির ও বিচারপতি এস এম মনিরুজ্জামানের সমন্বয়ে গঠিত হাইকোর্ট বেঞ্চ আজ বুধবার রুলসহ এ আদেশ দেন।
সাঘাটা, ফুলছড়ি ও গোবিন্দগঞ্জ উপজেলা ছাড়া অন্য যেকোনো উপজেলা থেকে গাইবান্ধা-৫ (সাঘাটা-ফুলছড়ি) আসনে প্রিসাইডিং ও সহকারী প্রিসাইডিং কর্মকর্তা নিয়োগ ও ঝুঁকিপূর্ণ ভোটকেন্দ্রে সিসিটিভি ক্যামেরা স্থাপন ও বাড়তি নিরাপত্তা দেওয়ার বিষয়ে ওই আসনে স্বতন্ত্র প্রার্থী ফারজানা রাব্বী বুবলী (ট্রাক প্রতীক) ১ জানুয়ারি সিইসি বরাবর একটি আবেদন দেন।
এ আবেদনের ভাষ্য, ২০২২ সালের ১২ অক্টোবর আসনটিতে উপনির্বাচন হয়। তখন নৌকা প্রতীকের প্রার্থী মাহমুদ হাসান প্রিসাইডিং ও সহকারী প্রিসাইডিং কর্মকর্তাকে প্রভাবিত করে নির্বাচন সম্পন্ন করার চেষ্টা করেন। নির্বাচন পরিস্থিতি ইসি কর্তৃক নিয়ন্ত্রণের বাইরে চলে যাওয়ায় তখন একযোগে সব কেন্দ্রের ভোট গ্রহণ স্থগিত করা হয়। এ নিয়ে প্রিসাইডিং ও সহকারী প্রিসাইডিং কর্মকর্তাদের বিরুদ্ধে আনা অভিযোগ নির্বাচন কমিশনের তদন্ত কমিটি কর্তৃক প্রমাণিত হয়েছে।
ফারজানা রাব্বী গাইবান্ধা-৫ আসনের সাবেক সংসদ সদস্য ও সাবেক ডেপুটি স্পিকার প্রয়াত ফজলে রাব্বী মিয়ার মেয়ে। ওই আবেদনে ফারজানা রাব্বী অভিযোগ করেন, সাঘাটা ও ফুলছড়ি উপজেলার অনেক কর্মকর্তা ও সাতটি কলেজের অনেক শিক্ষক নৌকা প্রতীকের পক্ষে নির্বাচনী প্রচারসহ লিফলেট বিতরণ করে ভোট প্রার্থনা করছেন। নৌকা প্রতীকের প্রার্থী মাহমুদ হাসান ও তাঁর সমর্থকেরা ট্রাক প্রতীকের কর্মী ও সমর্থকদের হুমকি দিচ্ছেন এবং বলছেন, স্থানীয় প্রিসাইডিং ও সহকারী প্রিসাইডিং কর্মকর্তাকে প্রভাবিত করে ২০২২ সালের ১২ অক্টোবরের মতো পরিবেশ সৃষ্টি করে ভোটের ফলাফল নৌকার পক্ষে নেবেন।
সিইসি বরাবর আবেদন দিয়ে ফল না পেয়ে ফারজানা রাব্বী গতকাল মঙ্গলবার রিটটি করেন, যার ওপর আজ শুনানি হয়। আদালতে রিটের পক্ষে শুনানি করেন জ্যেষ্ঠ আইনজীবী এ বি এম আলতাফ হোসেন ও এ বি এম ছিদ্দিকুর রহমান খান; সঙ্গে ছিলেন আইনজীবী আরিফ চৌধুরী। নির্বাচন কমিশনের পক্ষে শুনানিতে ছিলেন আইনজীবী মোকাররামুছ সাকলান ও মুহাম্মদ আনিসুজ্জামান।
পরে জ্যেষ্ঠ আইনজীবী এ বি এম আলতাফ হোসেন প্রথম আলোকে বলেন, রুলে ১ জানুয়ারি করা আবেদন অনুসারে যথাযথ পদক্ষেপ নিতে, বিশেষ করে গাইবান্ধা-৫ আসনে সহকারী রিটার্নিং কর্মকর্তাসহ চার কর্মকর্তাকে এবং ২০২২ সালের ১২ অক্টোবর আসনটিতে অনুষ্ঠিত উপনির্বাচনে অনিয়মে অভিযুক্ত সব প্রিসাইডিং ও সহকারী প্রিসাইডিং কর্মকর্তাকে নির্বাচনী প্রক্রিয়া থেকে সরাতে নিষ্ক্রিয়তা কেন আইনগত কর্তৃত্ববহির্ভূত ঘোষণা করা হবে না, তা জানতে চাওয়া হয়েছে। সিইসি, ইসি সচিব, গাইবান্ধার জেলা প্রশাসক (রিটার্নিং কর্মকর্তা), জেলা নির্বাচন কর্মকর্তাসহ বিবাদীদের চার সপ্তাহের মধ্যে রুলের জবাব দিতে বলা হয়েছে।"
2024-01-03 19:00:05,৭ জানুয়ারি ‘চোর’ আটকানোর ভোট!,"৭ জানুয়ারির নির্বাচন নিয়ে প্রচার, অপপ্রচার, অতিপ্রচার চলছে। প্রচার হলো প্রার্থীর কৃতিত্ব-সাফল্যের বয়ান করে ভোটারদের আকৃষ্ট করার চেষ্টা। অপপ্রচার হলো প্রতিদ্বন্দ্বী প্রার্থীর বিরুদ্ধে কুৎসা রটনা করে তাঁর প্রতি ভোটারদের বৈরী মনোভাব তৈরি করা। আর অতিপ্রচার হলো সেটা, যা প্রার্থীকে অতিমানব হিসেবে উপস্থাপিত করে।
যেকোনো নির্বাচনে প্রচার, অপপ্রচার ও অতিপ্রচার হওয়া অস্বাভাবিক নয়। নিজের পক্ষে একটি ভোট টানা মানে প্রতিদ্বন্দ্বীর দুটি ভোট কমে যাওয়া। আবার নিজের পক্ষের ভোট টানতে না পারা মানে প্রতিদ্বন্দ্বীর বাক্সে দুটি ভোট পড়া।
এ কারণে নির্বাচনী লড়াইটা হলো ‘কেহ কারে নাহি ছাড়ে সমানে সমান’। অতীতে আমরা এই সমানে সমানে লড়াইটা দেখেছি রাজনৈতিক প্রতিপক্ষের সঙ্গে। আগে দল থেকে কড়া নির্দেশ থাকত, যাঁকে মনোনয়ন দেওয়া হবে, তাঁর পক্ষে কাজ করতে হবে। মনোনীত প্রার্থীর বিরোধিতা করলে বহিষ্কার হতে হবে। কিন্তু এবার ক্ষমতাসীন আওয়ামী লীগ প্রার্থীদের উন্মুক্ত করে দিয়েছে।
২০১৪ সালে এক আসনে এক প্রার্থী রেখে তারা যে ভুল করেছিল, সেটি আর ২০২৪ সালে করেনি। ফলে এবারের নির্বাচনী যুদ্ধটা হয়েছে— ‘আমরা আমরাই’ নির্বাচনকে কেন্দ্র করে প্রতিদ্বন্দ্বী প্রার্থী কিংবা তাঁদের নেপথ্যের ‘নেতারা’ প্রতিদ্বন্দ্বী মামুদের বিরুদ্ধে যেসব কথা বলছেন, তাতে অনেক সত্যও বেরিয়ে এসেছে। গাজীপুর সিটি করপোরেশনের সাবেক মেয়র জাহাঙ্গীর আলম আওয়ামী লীগের স্থগিত হয়ে যাওয়া নেতৃত্ব ফিরে পেয়ে একের পর এক রণহুংকার ছাড়ছেন।
সংবাদমাধ্যমে খবর এসেছে, গাজীপুরের তিনটি আসনে নৌকা প্রার্থীর বিপরীতে স্বতন্ত্র প্রার্থীকে সমর্থন করেছেন। তবে তাঁর মূল ‘লক্ষ্যবস্তু’ মন্ত্রিসভার প্রবীণতম সদস্য মুক্তিযুদ্ধবিষয়ক মন্ত্রী আ ক ম মোজাম্মেল হক।
জেলার কালিয়াকৈর উপজেলার বান্নারা এলাকায় গত শনিবার গাজীপুর-১ আসনের স্বতন্ত্র প্রার্থী রেজাউল করিম রাসেলের সমর্থনে নির্বাচনী পথসভায় তিনি ভাষণ দিতে গিয়ে বলেন, ‘এইবার বুইঝা-শুইনাই নামছি। বুইঝা-শুইনাই নামছি চোর ক্যামনে আটকাইতে হয়। ২০১৪, ১৮-তে কামডা আমরাই কইরা দিছিলাম। এইবার ক্যামনে আটকাইতে হয় হেইডা আমরা জানি।’ তার মানে এবারের ভোট জাহাঙ্গীর আলমের চোখে ‘চোর’ আটকানোর ভোট!
একই দিন রাসেলের সমর্থনে কালিয়াকৈর উপজেলার চাপাই মেদি বাজারে আরেকটি পথসভায় দেওয়া বক্তৃতায় মুক্তিযুদ্ধবিষয়ক মন্ত্রীর উদ্দেশে সাবেক মেয়র বলেন, ‘এখন সমান সমান। এহন আর পুলিশও থাকব না। এখন সমান সমান, এখন আসেন। ২০১৪, ২০১৮ আর পাইতেন না। এটা ২০২৩-২৪ সাল। একটা ভোট চুরির নিয়ত কইরা দেহেন। নিয়ত কইরা দেহেন, আমাদের বাড়িও গাজীপুর। আপনারা যেই কামডা করছিলেন, আমরাই এই কামডা কইরা দিছিলাম।’
জাহাঙ্গীর আলমের বক্তব্য থেকে অনেকগুলো সত্য বেরিয়ে এল। ‘এখন সমান সমান’ মানে পুলিশ কারও পক্ষে যাবে না। এর অর্থ আওয়ামী লীগ ও আওয়ামী লীগের মধ্যে প্রতিদ্বন্দ্বিতা হলে পুলিশ বা প্রশাসন কারও পক্ষ নেবে না। আর আওয়ামী লীগ ও বিএনপির মধ্যে প্রতিদ্বন্দ্বিতা হলে তারা পক্ষ নেবে, নিয়েছে।
তবে জাহাঙ্গীর আলম পুরো সত্য বলেননি। পুরো সত্য হলো তিনি যেবার মেয়র নির্বাচনে জয়ী হয়েছিলেন, সেবার তাঁর প্রতিদ্বন্দ্বী বিএনপির প্রার্থীর এজেন্টদের ধরে পুলিশ নির্বাচনী সীমানার বাইরে নিয়ে গিয়ে ছেড়ে দিয়েছিল। এর অর্থ জাহাঙ্গীর আলমরা কেবল ‘কামডা’ অন্যদের জন্যই করে দেননি, নিজের জন্যও করেছিলেন।
হ্যাঁ, তবে তিনি একটি কথা ঠিকই বলেছেন, গত গাজীপুর সিটি করপোরেশন নির্বাচনেও পুলিশ ও প্রশাসন নিরপেক্ষ ভূমিকা পালন করেছেন। এ কারণে নৌকা প্রার্থীর ভরাডুবি ঘটেছিল। এতে আরও একটি সত্য বেরিয়ে আসে যে নির্বাচনে দুই আওয়ামী লীগারের মধ্যে প্রতিদ্বন্দ্বিতা হলে সমান সমান হয়। বিএনপি বা অন্য কোনো বিরোধী দলের শক্ত প্রার্থী থাকলেই সমস্যা হয়।
৭ জানুয়ারির নির্বাচনে বিএনপি না থাকলেও সমস্যা একেবারে চলে গেছে, বলা যাবে না। এখন নৌকা প্রার্থীর সামনে স্বতন্ত্রই একমাত্র সমস্যা। দৈনিক সমকাল প্রতিবেদনের শিরোনাম করেছে—স্বতন্ত্র এখন নৌকার ‘চক্ষুশূল’।
৩ জানুয়ারি প্রথম আলোর খবরে বলা হয়, বরিশাল-২ (বানারীপাড়া-উজিরপুর) আসনে আওয়ামী লীগের কর্মীদের সঙ্গে স্বতন্ত্র প্রার্থীর সমর্থকদের সংঘর্ষের ঘটনায় উত্তপ্ত হয়ে ওঠে বানারীপাড়া উপজেলার বাইশারী গ্রাম। ২ জানুয়ারি বেলা আড়াইটা থেকে সোয়া তিনটা পর্যন্ত দুই দফায় পাল্টাপাল্টি হামলার ঘটনায় অন্তত ৪০ জন আহত ও ১২টি মোটরসাইকেলে আগুন দেওয়া হয়েছে। পরে নির্বাহী ম্যাজিস্ট্রেটের নেতৃত্বে ঘটনাস্থলে পুলিশ, র‍্যাব, বিজিবি ও আনসার সদস্যরা গিয়ে পরিস্থিতি নিয়ন্ত্রণে আনেন।
এ ছাড়া নাটোর-১ (লালপুর-বাগাতিপাড়া) আসনে নৌকা ও স্বতন্ত্র প্রার্থীর নির্বাচনী ক্যাম্পে আগুন দিয়েছে দুর্বৃত্তরা। লালপুর থানা ও এলাকাবাসী সূত্রে জানা যায়, গৌরীপুর উচ্চবিদ্যালয়ের উত্তর পাশের মোড়ে কাছাকাছি নৌকার প্রার্থী শহিদুল ইসলামের একটি ও স্বতন্ত্র প্রার্থী আবুল কালামের একটি নির্বাচনী ক্যাম্প ছিল। সোমবার মধ্যরাত পর্যন্ত কর্মী-সমর্থকেরা প্রচারণা শেষে বাড়িতে চলে যান। গতকাল ভোরে উভয় প্রার্থীর কর্মীরা ক্যাম্পে এসে দেখেন, কে বা কারা তাঁদের ক্যাম্প দুটি পুড়িয়ে দিয়েছে।
মাদারীপুর-৩ (সদরের একাংশ, কালকিনি ও ডাসার) আসনে নৌকার প্রার্থী আবদুস সোবহান গোলাপের কর্মীদের বিরুদ্ধে স্বতন্ত্র প্রার্থী তাহমিনা বেগমের একটি নির্বাচনী ক্যাম্পে তালা ও ভাঙচুরের অভিযোগ পাওয়া গেছে।
জয়পুরহাট-২ (আক্কেলপুর, ক্ষেতলাল ও কালাই) আসনে নৌকার প্রার্থী হুইপ আবু সাঈদ আল মাহমুদ স্বপনের দুটি নির্বাচনী ক্যাম্প পুড়িয়ে দেওয়ার অভিযোগ পাওয়া গেছে। সোমবার রাত পৌনে ১০টার দিকে আক্কেলপুর উপজেলার রায়কালী ইউনিয়নের খাঁ পাড়া মোড় ও সেখান থেকে আধা কিলোমিটার দূরের শৃগালদীঘি গ্রামের নির্বাচনী ক্যাম্প পুড়িয়ে দেওয়া হয়।
এসব এক দিনের হিসাব। প্রতিদিনই নৌকা ও স্বতন্ত্র প্রার্থীর মধ্যে সংঘর্ষ হচ্ছে। নির্বাচনী প্রচার শুরু হওয়ার পর এ পর্যন্ত শতাধিক সংঘর্ষের ঘটনা ঘটেছে। এখনো নির্বাচনের কয়েক দিন বাকি।
আওয়ামী লীগের শীর্ষ নেতৃত্ব থেকে নির্বাচনী পরিবেশ সুষ্ঠু ও শান্তিপূর্ণ রাখার জন্য আহ্বান জানানো হয়েছে। নির্বাচন কমিশনও কিছু পদক্ষেপ নিয়েছে। নির্বাচনবিরোধী দলগুলো হরতাল-অবরোধ পরিহার করে প্রচারপত্র বিলির মতো নিরীহ কর্মসূচি পালন করছে।
কিন্তু তারপরও সংঘাত থামছে না। কারণ জাহাঙ্গীর আলমের মতো প্রতিদ্বন্দ্বী প্রার্থীরাও মনে করেন, এবার কেউ তাঁদের জিতিয়ে দেবে না। জনগণের ভোট পেয়েই জিততে হবে। এ কারণেই প্রতিদ্বন্দ্বী প্রার্থীরা সর্বশক্তি নিয়ে মাঠে নেমেছেন। যিনি মাঠে বেশি জোর দেখাতে পারবেন, তিনিই জয়ী হবেন, এখানে ‘নৌকা’ কিংবা ‘স্বতন্ত্র’ কোনো বিষয় নয়।
সোহরাব হাসান প্রথম আলোর যুগ্মসম্পাদক ও কবি"
2024-01-03 18:48:18,"মিয়ানমারের ‘তরমুজ’: বাইরে সৈন্য, ভেতরে বিদ্রোহী","২৪ বছরের ইয়ান মিয়ানমারের সাবেক পুলিশ কর্মকর্তা৷ তিনি সামরিক জান্তা সরকারের নিরাপত্তা কর্মকর্তা হিসেবে দায়িত্বে থেকেও ঝুঁকি নিয়ে গোপনে বিদ্রোহীদের পক্ষে কাজ করতেন৷ গত বছরের এপ্রিলে মিয়ানমার থেকে পালিয়ে এখন সীমান্তবর্তী একটি শহরে অবস্থান করছেন।
বার্তা সংস্থা রয়টার্সকে ইয়ান বলেন, ‘আমি নিজেকে অন্যায় শাসন থেকে মুক্ত করেছি।’ জীবনের ঝুঁকি এড়াতে ইয়ান নিজের পুরো নাম-পরিচয় প্রকাশ করতে চাননি৷
গণতন্ত্রপন্থী নেত্রী অং সান সু চিকে হটিয়ে ২০২১ সালে ক্ষমতা দখল করার পর মিয়ানমারের সামরিক জান্তা সরকার এখন সবচেয়ে বড় প্রতিরোধের মুখোমুখি৷ বিরোধী পক্ষগুলো এখন একসঙ্গে সরকারের বিরুদ্ধে লড়ছে৷ সরকারের ভেতরেও অনেকে গোপনে বিরোধীদের হয়ে কাজ করছে বলে জানা যাচ্ছে৷
বার্তা সংস্থা রয়টার্স এসব বিষয়ে মন্তব্য জানতে চাইলে কোনো জবাব দেয়নি জান্তা সরকার৷ বিরোধীরা বলছেন, সামরিক বাহিনীর ঠিক কতজন বিদ্রোহীদের কাছে তথ্য সরবরাহ করছেন, তা নির্ধারণ করা কঠিন৷ তবে তাঁরা সামরিক বাহিনীর যাতায়াতসহ বিভিন্ন গোয়েন্দা তথ্য ফাঁস করে দিচ্ছেন, যার ওপর ভিত্তি করে বিরোধীরা আক্রমণের পরিকল্পনা সাজাতে পারছে।
পিপলস গোল নামের একটি সশস্ত্র বিদ্রোহী গোষ্ঠীর মুখপাত্র বার্তা সংস্থা রয়টার্সকে বলেছেন, ‘আমরা যে তথ্য সংগ্রহ করেছি, তার মাধ্যমে মানুষের জীবন রক্ষা পাচ্ছে।’
ইয়ান ২০২০ সালে তাঁর ভাইয়ের পথ ধরে মিয়ানমারের পুলিশে যোগ দিয়েছিলেন৷ কিন্তু সামরিক অভ্যুত্থানের পর নির্বিচারে গ্রেপ্তার ও বিক্ষোভকারীদের ওপর সামরিক বাহিনীর নৃশংস আচরণের কারণে তাঁর মোহভঙ্গ হয়৷ কারণ হিসেবে তিনি বলছেন, ‘মিয়ানমারের সাধারণ মানুষ আমাদের দেখলে ভূত মনে করেন৷ তাঁরা আমাদের ঘৃণা করেন৷’
ইয়ানের ভাই দেশ ছেড়ে চলে গেছেন৷ ইয়ানকে তিনি জান্তাবিরোধী একটি পক্ষের সঙ্গে যোগাযোগ করিয়ে দেন৷ এই পক্ষটির কাজই হলো ইয়ানের মতো নিরাপত্তা বাহিনীর সদস্যদের সঙ্গে যোগাযোগ স্থাপন করা৷ বার্মিজ ভাষায় এঁদের ‘তরমুজ’ বলে ডাকেন তাঁরা৷ কেননা, তরমুজের মতো তাঁরা বাইরে থেকে সবুজ এবং সামরিক বাহিনীর প্রতি অনুগত। কিন্তু ভেতরে তাঁরা লাল, যা ক্ষমতাচ্যুত ন্যাশনাল লিগ অব ডেমোক্রেসির রং৷
ইয়ান বলেন, তিনি কাজের ফাঁকে সহকর্মীদের চোখ ফাঁকি দিয়ে মোবাইল ফোন থেকে বার্তা পাঠিয়ে তথ্য পাচার করতেন৷ জান্তার জ্যেষ্ঠ ব্যক্তিরা কোথায় যাচ্ছেন, বিভিন্ন স্থানে কত পুলিশ সদস্য নিয়োজিত আছেন কিংবা কী পরিমাণ জ্বালানি ও অস্ত্র তাঁদের আছে, সেসব তথ্য তিনি বিদ্রোহীদের কাছে সরবরাহ করতেন৷
বার্তা সংস্থা জানিয়েছে, তাঁরা নিরপেক্ষভাবে এসব তথ্য যাচাই করতে পারেনি৷ তবে সামরিক বাহিনীর এক সদস্য জানিয়েছেন, তাঁদের কারও পক্ষে সশস্ত্র বিদ্রোহী গোষ্ঠীর হয়ে গোয়েন্দাগিরি করা কঠিন৷ তবে কেউ কেউ আছেন, যাঁদের বিদ্রোহীদের প্রতি পক্ষপাত আছে৷"
2024-01-03 18:44:38,নৌকার সঙ্গে নেই বড় তিন নেতা,"চট্টগ্রাম-১১ (বন্দর-পতেঙ্গা-ইপিজেড) আসনে নৌকা প্রতীকে লড়ছেন তিনবারের সংসদ সদস্য এম এ লতিফ। তবে এবার নৌকার সঙ্গে নেই নগর আওয়ামী লীগের সাধারণ সম্পাদক ও সাবেক মেয়র আ জ ম নাছির উদ্দীনসহ বড় তিন নেতা। তাঁরা দলের স্বতন্ত্র প্রার্থী জিয়াউল হককে সমর্থন দিয়েছেন। তিনি ৩৯ নম্বর দক্ষিণ হালিশহর ওয়ার্ড আওয়ামী লীগের সাধারণ সম্পাদক ও একই ওয়ার্ডের কাউন্সিলর। এই দুই প্রার্থীর প্রতিদ্বন্দ্বিতা ঘিরে দুই ধারায় বিভক্ত হয়েছেন আওয়ামী লীগের নেতা-কর্মীরাও।
চট্টগ্রামের সবচেয়ে গুরুত্বপূর্ণ আসন ধরা হয় বন্দর-পতেঙ্গাকে। কারণ, এখানে চট্টগ্রাম সমুদ্রবন্দর, বিমানবন্দর, টানেল, জ্বালানি পরিশোধন কারখানাসহ রাষ্ট্রীয় বেশ কটি গুরুত্বপূর্ণ স্থাপনা (কি-পয়েন্ট ইনস্টলেশন বা কেপিআই) রয়েছে। সারা দেশের আমদানি-রপ্তানি বাণিজ্যের ৮০ শতাংশ পরিবহন হয় চট্টগ্রাম বন্দর দিয়ে। অর্থাৎ সারা দেশের আমদানি-রপ্তানি বাণিজ্য ও জ্বালানির কেন্দ্রবিন্দু এই এলাকা।
প্রতিদ্বন্দ্বী দুই পক্ষের নেতা-কর্মীদের সঙ্গে কথা বলে জানা গেছে, নগর ও স্থানীয় আওয়ামী লীগের সবাইকে পাশে না পেলেও এম এ লতিফের ভরসা পুরোনো ভোটব্যাংক। এক দশকের বেশি সময় ধরে ‘স্বাধীনতা নারী শক্তি’ নামে নারীদের একটি সংগঠন দাঁড় করিয়েছেন। আবার নিম্ন আয়ের মানুষকে কম মূল্যে খাদ্যসহায়তাসহ নানা কর্মসূচি চালু রেখে ‘ভোটব্যাংক’ শক্ত করেছেন বলে মনে করেছেন ভোটাররা। অন্যদিকে জিয়াউল হকের বড় ভরসা শক্ত রাজনৈতিক ভিত্তি। তিন বড় নেতা তাঁকে প্রকাশ্যে সমর্থন দিয়েছেন। তা ছাড়া ৩৯ নম্বর ওয়ার্ডের জনপ্রতিনিধি তিনি, যেখানে সবচেয়ে বেশি ভোটার রয়েছে। তাঁর পক্ষে আছেন বাকি ওয়ার্ডের কাউন্সিলর ও তৃণমূলের নেতা-কর্মীদের বড় অংশও।
তবে ভোটারদের মতে, নির্বাচনের মাঠে নেতা-কর্মীদের সমর্থনের চেয়ে বড় বিষয় নিজেদের সমর্থক ভোটারদের কেন্দ্রে নেওয়া। কারণ হিসেবে তাঁরা বলছেন, ভোটের প্রতি সাধারণ মানুষের উৎসাহ কম। এ জন্য ভোটের দিনে কেন্দ্রে ভোটারদের নেওয়াই হবে দুই পক্ষের আসল পরীক্ষা।
সিটি করপোরেশনের ১০টি ওয়ার্ড নিয়ে বন্দর-পতেঙ্গা-ইপিজেড আসন। এই ১০টি হলো ২৭ থেকে ৩০ ও ৩৬ থেকে ৪১ নম্বর ওয়ার্ড। এই আসনে মোট ভোটার ৫ লাখ ১৬ হাজার ৯৮৩ জন, যা চট্টগ্রামের ১৬ আসনের মধ্যে দ্বিতীয় সর্বোচ্চ। এর মধ্যে শ্রমজীবী মানুষের সংখ্যা বেশি।
চট্টগ্রাম চেম্বারের সভাপতি থেকে এই আসনে ২০০৮ সালে প্রথমবার নির্বাচনে বিএনপি নেতা আমীর খসরু মাহমুদ চৌধুরীকে হারিয়ে সংসদ সদস্য হয়েছিলেন এম এ লতিফ। এরপর ২০১৪ ও ২০১৮ সালে দলীয় মনোনয়ন পেয়ে সংসদ সদস্য নির্বাচিত হন।
সংসদ সদস্য হওয়ার পর বড় নেতাদের সঙ্গে তাঁর দূরত্ব তৈরি হয়। তা প্রকাশ্যে আসে লতিফ মনোনয়ন পাওয়ার পর। নগর আওয়ামী লীগের সহসভাপতি খোরশেদ আলম ও আলতাফ হোসেন চৌধুরী এবং সাধারণ সম্পাদক আ জ ম নাছির উদ্দীন—এই তিন বড় নেতা স্বতন্ত্র প্রার্থী জিয়াউল হকের সমর্থনে প্রচারণা সভায় অংশ নেন। এ ছাড়া ওয়ার্ড কাউন্সিলর ও ওয়ার্ড আওয়ামী লীগের শীর্ষ নেতাদের (সভাপতি-সাধারণ সম্পাদক) বড় অংশই স্বতন্ত্র প্রার্থীকে সমর্থন দিয়েছেন। অবশ্য গতকাল মঙ্গলবার বড়পোল এলাকায় এম এ লতিফের পক্ষে সিটি করপোরেশনের মেয়র ও নগর আওয়ামী লীগের যুগ্ম সাধারণ সম্পাদক রেজাউল করিম চৌধুরীসহ নগরের নেতাদের একাংশ গণসংযোগে অংশ নিয়েছেন।
জানতে চাইলে এম এ লতিফ প্রথম আলোকে বলেন, ‘নগর আওয়ামী লীগের তিন নেতা নৌকার বিপক্ষে অবস্থান নিয়েছেন। তাঁরা অন্য নেতাদের নৌকার বিপক্ষে কাজ করার জন্য চাপ দিচ্ছেন। প্রকৃতপক্ষে নগর-তৃণমূলের নেতা-কর্মীদের বড় অংশই আমার পক্ষে আছেন।’ তিনি অভিযোগ করে বলেন, ‘প্রতিপক্ষ প্রার্থীকে দিয়ে মূলত বন্দরসহ গুরুত্বপূর্ণ এলাকায় নিয়ন্ত্রণ নিতে মরিয়া হয়ে উঠেছেন তাঁরা।’
অন্যদিকে স্বতন্ত্র প্রার্থী জিয়াউল হক আট বছর আগে প্রথমবার সিটি করপোরেশনের ৩৯ নম্বর ওয়ার্ডের কাউন্সিলর নির্বাচিত হন। পরে ২০২১ সালেও চট্টগ্রাম সিটি করপোরেশনের ওয়ার্ড কাউন্সিলর নির্বাচিত হন। দুই দফা কাউন্সিলর হওয়ার পর এবার সংসদ সদস্য নির্বাচনে প্রার্থী হয়েছেন তিনি।
স্বতন্ত্র প্রার্থী জিয়াউল হক প্রথম আলোকে বলেন, ‘তৃণমূল নেতা-কর্মীরা সংসদ সদস্যকে কখনো পাশে পাননি। এ জন্য নগর থেকে শুরু করে তৃণমূলের গুটিকয় নেতা ছাড়া সবাই আমার পাশে রয়েছেন।’
এম এ লতিফের অভিযোগের বিষয়ে চট্টগ্রাম নগর আওয়ামী লীগের সাধারণ সম্পাদক আ জ ম নাছির উদ্দীন প্রথম আলোকে বলেন, ‘এম এ লতিফের অভিযোগগুলো ভিত্তিহীন ও কাল্পনিক। তৃণমূলের নেতা-কর্মীদের অনেক রাগ-ক্ষোভ ও কষ্ট আছে। ১৫ বছর ধরে সংসদ সদস্য তাঁদের অবজ্ঞা–অবহেলা করেছেন। তাই তাঁরা স্বতন্ত্র প্রার্থীর পক্ষে কাজ করছেন। আমরাও তৃণমূলের সেন্টিমেন্ট ধারণ করি। আর দল সুযোগ দিয়েছে তাই স্বতন্ত্র প্রার্থী হয়েছেন। জিয়াউল হক আন্দোলন-সংগ্রামের পরীক্ষিত মানুষ।’
গতকাল বন্দর-পতেঙ্গা আসনের পশ্চিম মাদারাড়ী, আগ্রাবাদ, বিমানবন্দর সড়ক, এছাক ডিপোর পাশে হিন্দুপাড়া, ইপিজেড ও বন্দরটিলা ঘুরে দেখা যায়, মূল সড়কের পাশে ও অলিগলিতে নির্বাচনের পোস্টারে ছেয়ে গেছে। এই আসনে সবচেয়ে বেশি পোস্টার-ব্যানার ও নির্বাচনী কার্যালয় দেখা গেছে নৌকা ও কেটলি প্রতীকের। এ আসনে অন্য প্রার্থীদের পোস্টার-ব্যানার ছিল কম।
বিভিন্ন স্থানে নানা শ্রেণি–পেশার নয়জন ভোটারের সঙ্গে কথা বলেছে প্রথম আলো। সুষ্ঠু ভোট হলে তাঁদের অনেকেই ভোটকেন্দ্রে যাওয়ার কথা বলেছেন। কারও ভোট নিয়ে আগ্রহ নেই। ইপিজেড এলাকার ভোটার জানে আলম প্রথম আলোকে বলেন, ‘এই আসনে ভোট যাকেই দিই—জিতবে আওয়ামী লীগ। এরপরও ভোট দেওয়ার ইচ্ছে আছে। আগ্রাবাদ এলাকায় কথা হয় শারীরিক প্রতিবন্ধী আবদুল হাকিমের সঙ্গে। তিনি বলেন, ‘ভোটার হওয়ার পর একবারই ভোট দিতে পেরেছি। আরেকবার দৌড়ানি খেয়েছি।’
এই আসনে মূল প্রতিদ্বন্দ্বিতার বাইরে আছেন পাঁচ প্রার্থী। তাঁরা হলেন ইসলামিক ফ্রন্ট বাংলাদেশের আবুল বাশার মোহাম্মদ জয়নুল আবেদীন (চেয়ার), বাংলাদেশ সুপ্রিম পার্টির মহি উদ্দিন (একতারা), ন্যাশনাল পিপলস পার্টির (এনপিপি) নারায়ণ রক্ষিত (আম), গণফোরামের উজ্জ্বল ভৌমিক, (উদীয়মান সূর্য) ও তৃণমূল বিএনপির দীপক কুমার পালিত (সোনালী আঁশ)।
নৌকা ও কেটলি প্রতীকের প্রার্থীরা একে অপরের বিরুদ্ধে পাল্টাপাল্টি অভিযোগ করে আসছেন। স্বতন্ত্র প্রার্থী জিয়াউল হকের অভিযোগ, শুরু থেকে নৌকার প্রার্থীর অনুসারীরা ব্যানার-পোস্টার ছিঁড়ে ফেলা ও নির্বাচন পরিচালনায় যুক্ত একজনের ওপর হামলা ও কর্মী-সমর্থকদের ভয়ভীতি দেখাচ্ছেন। এ নিয়ে রিটার্নিং কর্মকর্তার কাছে সাতটি অভিযোগ দেওয়ার কথা জানান তিনি।
একইভাবে জিয়াউল হকের বিরুদ্ধে নৌকার ভোটারদের ভোটকেন্দ্রে যাতে না যান, সে জন্য ভয়ভীতি দেখানো হচ্ছে বলে পাল্টা অভিযোগ করেছেন এম এ লতিফ। তবে প্রতিপক্ষের কোনো নেতা-কর্মীর ওপর তাঁর কর্মী-সমর্থকের হামলার কথা অস্বীকার করেন তিনি।
পাল্টাপাল্টি অভিযোগ করা হলেও দুই পক্ষকে প্রচারণায় নির্বাচনী আচরণবিধি ভঙ্গ করতে দেখা যায়। কদমতলী এলাকায় দেখা যায়, রাস্তার এক পাশে স্বতন্ত্র প্রার্থী জিয়াউল হকের নির্বাচনী ক্যাম্প। ইপিজেড এলাকায় রাস্তার পাশে কেটলি প্রতীকের তোরণ নির্মাণ করা হয়েছে। একইভাবে ব্যাপারীপাড়ার মোড়ে ফুটপাতের ওপর নৌকার নির্বাচনী ক্যাম্প দেখা গেছে। আগ্রাবাদ সিডিএ ৯ নম্বর সেতুর ওপর নৌকা প্রতীকের নির্বাচনী ক্যাম্প বসানো হয়েছে।"
2024-01-03 18:42:47,ব্যাগি গ্রিন পথের পাশে ফেলে রাখবে বদমাশ চোর-আশা ওয়ার্নারের বাবার,"ছেলের প্রিয় ব্যাগি গ্রিন চুরি হওয়া নিয়ে সংবাদমাধ্যমের সঙ্গে কথা বলেছেন ওয়ার্নারের বাবা হাওয়ার্ড ওয়ার্নারও। অস্ট্রেলিয়ার এসইএন রেডিওতে আজ আশা প্রকাশ করেছেন ব্যাগি গ্রিনটি ফিরে পাওয়ার, ‘যে বদমাশ এটা নিয়েছে তাকে খুব তাড়াতাড়ি এটা ফেলে দিতে হবে। তারা (পুলিশ) এটাকে পরিত্যক্ত অবস্থায় খুঁজে পাবে। আমি জানি ও খুবই আবেগপ্রবণ। ব্যাগি গ্রিন পরেই ও (ওয়ার্নার) মাঠে নামতে চায়, যদি ও তা না পারে, পারল না। আপনি কী করতে পারবেন। অস্ট্রেলিয়ার সবাই ব্যাগি গ্রিন সম্পর্কে জানেন।’
ম্যাচের আগে ফক্স ক্রিকেটে ওয়ার্নার জানিয়েছেন, ক্যাপের খোঁজ তিনি এখনো পাননি। এর বদলে সিডনি টেস্টের প্রথম দিনে অন্য একটি ব্যাগি গ্রিন ব্যবহার করতে হয়েছে ওয়ার্নারকে। কোনো কারণে ব্যাগি গ্রিন নষ্ট হয়ে গেলে বা হারিয়ে গেলে ক্রিকেট অস্ট্রেলিয়া নতুন ক্যাপই দেয়। তবে নব্বই দশক থেকে অস্ট্রেলিয়ান ক্রিকেটারদের মধ্যে এটাও একটা রেওয়াজ চলে আসছে, তাঁরা ব্যাগি গ্রিন বদলাতে পছন্দ করেন না।
ওয়ার্নারের বক্তব্য অনুযায়ী, মেলবোর্নে বক্সিং ডে টেস্ট খেলে সিডনিতে যাওয়ার সময় লাগেজ থেকে সরিয়ে নেওয়া হয়েছে তাঁর ব্যাকপ্যাক। ওই ব্যাকপ্যাকের ভেতরেই ছিল তাঁর ব্যাগি গ্রিন ক্যাপ। ওয়ার্নার ইনস্টাগ্রামে গতকাল বলেছিলেন, ‘আমার ব্যাকপ্যাকটি লাগেজ থেকে সরিয়ে নেওয়া হয়েছে, যেখানে ব্যাগি গ্রিনগুলো রাখা ছিল। কিছুদিন আগে কোয়ান্টাসের ফ্লাইটে এটি মেলবোর্ন বিমানবন্দর থেকে সিডনিতে এসেছে। কোয়ান্টাস কর্তৃপক্ষ জানিয়েছে, তারা নিজেদের সব ক্যামেরার ভিডিও দেখেছে, কিন্তু কাউকে ব্যাগ খুলতে দেখা যায়নি।’"
2024-01-03 18:42:00,জন ভীতু,"আমি পরিষ্কার আমি স্বচ্ছ
আমি নির্দোষ আমি স্পষ্ট
আমি জাজ্বল্যমান আমি বিশুদ্ধ
আমি বাক্স্বাধীনতা আমি গণতন্ত্র
আমি ক্ষুধা নিবারক, আমি আবিষ্কারক
আমি ধার্মিক আমি বিবেক
আমি শিক্ষিত আমি মেধা
আমি লোলুপহীন আমি ক্রীড়া
এত কিছু আমি যেহেতু
তবু কেন আমি জন ভিতু?"
2024-01-03 18:41:52,ঢাকা শহর মানেই বাংলাদেশ নয়,"ইন্টারনেট–প্রযুক্তি বা ডিজিটাল লিটারেসি নিয়ে শহর ও গ্রামের মধ্যে যে বৈষম্য বিদ্যমান, সেটি মোটামুটি জানা কথাই। কিন্তু তথ্যপ্রযুক্তিভিত্তিক যে ব্যবসা-বাণিজ্য গড়ে উঠছে, সেখানেও শহর, বিশেষ করে ঢাকা শহর আর ঢাকার বাইরের মধ্যকার বৈষম্য দৃশ্যমান হয়ে উঠছে।
দেশে অ্যাসোসিয়েশন নিবন্ধিত সফটওয়্যার ফার্মের সংখ্যা দুই হাজারের ওপরে। কিন্তু আমরা কখনো জানতে চাই না, এর কত শতাংশ ঢাকার বাইরে? দেশের ভেতরেই সফটওয়্যার খাতে যে শতসহস্র কোটি টাকার কাজ হয়, তার কত শতাংশ ঢাকা শহরের বাইরে যায়? আমাদের সবকিছু রাজধানী শহরে। এর বাইরে আমরা যেন চিন্তাই করতে পারি না।
আমাদের পরিসংখ্যান, আমাদের উন্নতি বা অবনতি—সবকিছুর মাপকাঠি শুধু এই ঢাকা শহর। আমাদের ভবিষ্যৎ, আমাদের সভা-সেমিনার, কল্পনা-পরিকল্পনা—সব যদি এই ঢাকা শহরেই কেন্দ্রীভূত হয়ে যায়, তাহলে মিছে কেন আর এই গোটা দেশকে সামনে এগিয়ে নিয়ে যাওয়ার স্বপ্ন দেখা!
সংশ্লিষ্ট মেলাগুলো পর্যন্ত ঢুকে গেছে ঢাকা শহরের পাঁচ তারকা হোটেল কিংবা কনভেনশন সেন্টারে। অথচ এই মেলাগুলোকে কেন্দ্র করে হলেও আরেকটা শহর, আরেকটা ভেন্যুকে সবার কাছে তুলে ধরা যেত।
সারা দেশে তথ্যপ্রযুক্তি ও উচ্চ প্রযুক্তির টেকসই উন্নয়ন, অবকাঠামো–সুবিধা ও ব্যবসাবান্ধব পরিবেশ সৃষ্টিতে গঠিত হয়েছে বাংলাদেশ হাইটেক পার্ক কর্তৃপক্ষ। এর আওতায় সারা দেশের বিভিন্ন জায়গায় তৈরি হচ্ছে হাইটেক পার্ক, সফটওয়্যার টেকনোলজি পার্ক, ট্রেনিং ও ইনকিউবেশন সেন্টার। কিন্তু নানান কারণে এগুলো আশানুরূপ সফলতার মুখ দেখেছে খুব সামান্যই। অতীতের অভিজ্ঞতাও সুখকর নয়।
২০১৫ সালে ১ লাখ কর্মসংস্থান সৃষ্টির জন্য পরবর্তী ৩ বছরকে লক্ষ্য ধরা হলেও পরবর্তী ৫ বছরে সাকল্যে ৭ হাজার ৫০০ জনের কর্মসংস্থানের সুযোগ সৃষ্টি হয়েছিল। একমাত্র ঢাকার পার্কটি ছাড়া ঢাকার বাইরের বাকি একটি পার্কও ঘোষণার পাঁচ বছর পরও কাঙ্ক্ষিত লক্ষ্য অর্জন করতে পারেনি। আগ্রহী উদ্যোক্তার অভাবে ভাড়া দেওয়া সম্ভব হয়নি ৬০ শতাংশ জায়গা। (দ্য বিজনেস স্ট্যান্ডার্ড, ৮ নভেম্বর ২০২০)
ঢাকার বাইরে থাকা প্রতিষ্ঠানগুলোকে নীতিগত সুবিধা না দিলে বেশির ভাগ প্রতিষ্ঠান কখনো ঢাকার সঙ্গে প্রতিযোগিতা করে টিকে থাকতে পারবে না। বিভিন্নভাবে ঢাকার বাইরের এই প্রতিষ্ঠানগুলোকে উৎসাহিত করা যেতে পারে। যেমন মন্ত্রণালয়ের তথ্যপ্রযুক্তি–সংশ্লিষ্ট কাজের ২০ শতাংশ ঢাকার বাইরের প্রতিষ্ঠান দিয়ে করানো যেতে পারে, বিশেষ ছাড় দেওয়ার ব্যবস্থা করা যেতে পারে, ঢাকার প্রতিষ্ঠানগুলোকে অংশীদার হিসেবে বাইরের প্রতিষ্ঠানকে যুক্ত করার বাধ্যবাধকতা দেওয়া যেতে পারে, ২০ শতাংশ লোকবল ঢাকার বাইরে থেকে নেওয়ার শর্ত দেওয়া যেতে পারে।
সপ্তাহ দুয়েক আগে দেশের এক বিভাগীয় শহরের এক সফটওয়্যার ফার্মে যাওয়ার সুযোগ হয়েছিল। সেখানে দেখা গেল, ইউএসএ থেকে দেওয়া নেটওয়ার্ক ইঞ্জিনিয়ারিংয়ের ওপর অনলাইনে প্রশিক্ষণ কর্মসূচি আছে। আশপাশের বিভিন্ন শিক্ষাপ্রতিষ্ঠানের শিক্ষার্থীরা প্রশিক্ষণ নিচ্ছে। কারিগরি শিক্ষাপ্রতিষ্ঠানের শিক্ষার্থী আছে উল্লেখযোগ্য হারে। তাঁদের আয়ের মূল উৎস আউটসোর্সিং; বিপিও বা সেবা খাতের বাইরের কাজগুলো করে থাকেন। ঢাকার তুলনায় অনেক কম বেতনে লোকবলও পেয়ে যান।
পে–স্কেল ডটকমের তথ্য অনুযায়ী, বাংলাদেশে একজন সফটওয়্যার ইঞ্জিনিয়ারের মাসিক গড় বেতন ৩৮ হাজার টাকার কাছাকাছি। ঢাকার বাইরের বিভাগীয় শহরগুলোতে জীবনযাপনের খরচ কিছুটা হলেও কম বলে সেখানে গড় বেতনের কমেই লোকবল পাওয়ার সম্ভাবনা বেশি থাকে। কিন্তু ঢাকার বাইরের এই প্রতিষ্ঠানগুলো দেশের বা সরকারের বড় ধরনের প্রকল্পে কাজ করার সুযোগ পান খুব কম। অর্থাৎ কোনো কারণে আউটসোর্সিংয়ের কাজ না পেলে ওনাদের ব্যবসা বন্ধ করতে হবে।
এই অনিশ্চয়তার মধ্যে কাজ করা চ্যালেঞ্জিং। যদিও নিকটবর্তী হাইটেক পার্ক ভবিষ্যতের ব্যাপারে ওনাদের আশাবাদী করে তুলেছে, বর্তমান অনেক প্রতিষ্ঠান হাইটেক পার্ককে কেন্দ্র করে ভালো কিছু করার স্বপ্ন দেখছে।
একই সময়ে আরেকটি শহরে গিয়ে কিছুটা জেলা শহরের অবস্থা আঁচ করা গেল। সেখানকার আইটি ফার্মগুলোতে খুব বেশি আশাজাগানিয়া চিত্র নেই।
সরকারের সংশ্লিষ্ট প্রতিষ্ঠান মাঝেমধ্যে প্রশিক্ষণ বা ছোটখাটো মেলার আয়োজন করে। কিন্তু তাতে তথ্যপ্রযুক্তির প্রতিষ্ঠানগুলোর প্রত্যক্ষ কোনো লাভ হয় না। অথচ ঐতিহ্যবাহী নানা শিক্ষাপ্রতিষ্ঠান সেখানে আছে, লোকবল পাওয়ার সম্ভাবনা সেখানেও কম নয়। তারও পরে গিয়েছিলাম একেবারে এক উপজেলা শহরে। সেখানে আইটি প্রতিষ্ঠান বলতে আইএসপি। অর্থাৎ শুধু ইন্টারনেট সংযোগ প্রদানকারী প্রতিষ্ঠান আছে।
এই অল্প কয়েকটি জায়গায় গিয়ে কোনো সিদ্ধান্তে উপনীত হওয়া যাবে না, তবে এতটুকু পর্যবেক্ষণ দেওয়া যাবে যে প্রশাসনিকভাবে যে অঞ্চল বা যে শহর যতটুকু ওপরে বা নিচে অবস্থান করছে, সেখানকার তথ্যপ্রযুক্তি পরিস্থিতিও ততটুকু ওপরে বা নিচে অবস্থান করছে।
অন্য আর সব ব্যবসা বা উদ্যোগের ক্ষেত্রে এই পর্যবেক্ষণ স্বাভাবিক হলেও তথ্যপ্রযুক্তির ক্ষেত্রে সেটি বেমানান। তথ্যপ্রযুক্তিতে এগিয়ে যাওয়ার সঙ্গে প্রশাসনিক কাঠামোর সম্পর্ক খুব বেশি থাকা উচিত নয়। অবকাঠামোগত দিক, মুঠোফোন এবং ইন্টারনেট ব্যবহারকারীর সংখ্যা, ঢাকার বাইরের হাইটেক পার্ক, বিজ্ঞান ও প্রযুক্তি বিশ্ববিদ্যালয়—সব মিলিয়ে এখনই আমাদের তথ্যপ্রযুক্তি খাতকে ঢাকার বাইরে বিকেন্দ্রীকরণ করার সময়।"
2024-01-03 18:34:48,"মানুষ যদি মনে করে নির্বাচনটা ভালো হচ্ছে না, তখন চিন্তা করতে হবে: জি এম কাদের","জাতীয় পার্টির চেয়ারম্যান ও রংপুর-৩ (সদর ও সিটির আংশিক) আসনে দলটির প্রার্থী জি এম কাদের বলেন, ‘বেশির ভাগ মানুষ যদি মনে করে নির্বাচনটা ভালো হচ্ছে না, তখন আমাদের চিন্তা করে দেখতে হবে, কী করা যায়!’
আজ বুধবার দুপুর সাড়ে ১২টার দিকে নিজ নির্বাচনী এলাকার রংপুর কমিউনিটি মেডিকেল কলেজ হাসপাতালে চিকিৎসকদের সঙ্গে মতবিনিময় শেষে সাংবাদিকের সঙ্গে আলাপকালে তিনি এসব কথা বলেন। জাতীয় পার্টি শেষ সময় পর্যন্ত নির্বাচনে থাকার চেষ্টা করছে বলেও মন্তব্য করেন তিনি।
জাতীয় পার্টি থেকে অনেক প্রার্থী নির্বাচনের শেষ মুহূর্তে এসে সরে যাচ্ছেন—এমন কথার জবাবে জি এম কাদের বলেন, ‘অনেকেই অর্থনৈতিকভাবে কুলাতে পারছেন না। পরিবেশ ভালো হচ্ছে না, হুমকিও থাকতে পারে। যেকোনো কারণেই হোক, তাঁরা সরে দাঁড়াতে চাচ্ছেন।’ তিনি আরও বলেন, ‘আমাদের প্রার্থীরা এখনো বলছেন, তাঁরা ভালো করবেন। তা ছাড়া বিপুল প্রার্থী সরে যাওয়ার আশঙ্কা নেই। যখন সরে যাবেন, তখন বলা যাবে। তবে সরে গেলে আমাদের ওপর চাপ সৃষ্টি হবে। তারপরও আমরা শেষ পর্যন্ত নির্বাচনে থাকার চেষ্টা করছি।’
নির্বাচনের পরিবেশ নিয়ে জি এম কাদের বলেন, ‘এখন পর্যন্ত নির্বাচনের পরিবেশ খুব বেশি খারাপ বলা যাবে না। তবে ভোটারদের যে আশঙ্কা, তা উড়িয়ে দেওয়ার মতো না। নির্বাচন কমিশন এখন পর্যন্ত বলছে, ঠিক আছে এবং ঠিক থাকবে। আমরা সেই বিশ্বাস নিয়েই নির্বাচনে অংশ নিয়েছি। দেখি শেষ পর্যন্ত কী হয়।’
দলগতভাবে জাতীয় পার্টি কতটি আসন পেতে পারে? এমন প্রশ্নের জবাবে জাপা চেয়ারম্যান জি এম কাদের বলেন, ‘আমি এখনো সেই হিসাব করি নাই, কতটা পেতে পারে, কতটা পাবে না। এখন পর্যন্ত আমরা নিশ্চিতভাবে জানতে পারছি না।’ তিনি আরও বলেন, ‘নির্বাচনটা কেমন হবে, সেটাও আমরা নিশ্চিতভাবে বুঝতে পারছি না। শেষ পর্যন্ত নির্বাচনটা কীভাবে হয়? ফলাফল কীভাবে ঘোষণা করা হয়? এগুলো দেখে আমরা বুঝতে পারব, আমরা কয়টা সিট পেতে পারি।’
জাতীয় পার্টির অন্যান্য প্রার্থীর প্রচারণায় কেন অংশ নিচ্ছেন না? এমন প্রশ্নের জি এম কাদের বলেন, ‘যাওয়ার মতো প্রয়োজন হয়নি। যেখানে যাওয়ার, সেখানে যাচ্ছি। তবে অন্য নির্বাচনের মতো এই নির্বাচন সেইভাবে হচ্ছে না। প্রার্থীরা নিজেরাই প্রচারণাসহ অন্যান্য কাজ করছেন।’
সাংবাদিকদের সঙ্গে কথা বলার সময় সেখানে আরও উপস্থিত ছিলেন জাতীয় পার্টির কো-চেয়ারম্যান ও রংপুর সিটি করপোরেশনের মেয়র মোস্তাফিজার রহমান, জেলা জাতীয় পার্টির সদস্যসচিব ও কেন্দ্রীয় কমিটির সাংগঠনিক সম্পাদক আবদুর রাজ্জাক, মহানগর জাতীয় পার্টির সাধারণ সম্পাদক ও কেন্দ্রীয় ভাইস চেয়ারম্যান এস এম ইয়াসীর, জেলা জাপার সিনিয়র সহসভাপতি লোকমান হোসেন, সহসভাপতি জাহেদুল ইসলাম প্রমুখ।"
2024-01-03 18:32:15,মেহেরপুরে বোমা বিস্ফোরণে এক যুবক আহত,"মেহেরপুর সদর উপজেলায় বোমা বিস্ফোরণে সোহান মিয়া (৪০) নামের এক যুবক গুরুতর আহত হয়েছেন। আজ বুধবার বেলা ১১টার দিকে উপজেলার কুতুবপুর ইউনিয়নের শোলমারী গ্রামের একটি আমবাগানে এ ঘটনা ঘটে।
আহত সোহান মিয়া সদর উপজেলার শোলমারী গ্রামের হামিদুল ইসলামের ছেলে। পেশায় তিনি একজন কৃষক। আহত অবস্থায় স্থানীয় কৃষকেরা তাঁকে উদ্ধার করে প্রথমে মেহেরপুর জেনারেল হাসপাতাল ও পরে রাজশাহী মেডিকেল কলেজ হাসপাতালে পাঠান।
পুলিশ জানায়, আইনশৃঙ্খলা রক্ষাকারী বাহিনী ঘটনাস্থল পরিদর্শন করেছে। বোমা বানাতে গিয়ে বিস্ফোরণ হয়েছে, নাকি কুড়িয়ে পাওয়া বোমা বিস্ফোরণে ওই ব্যক্তি আহত হয়েছেন, তা তদন্ত করা হচ্ছে।
শোলমারী গ্রামের কৃষক মুকুল হোসেন জানান, আজ সকাল থেকে শোলমারী গ্রামের কাটিয়াখাড়া মাঠে কাজ করছিলেন কৃষকেরা। বেলা ১১টার দিকে হঠাৎ মাঠের পাশে আমবাগানে বিকট শব্দ শুনে সেখানে গিয়ে কৃষকেরা সোহান মিয়াকে রক্তাক্ত অবস্থায় পড়ে থাকতে দেখেন। পরে তাঁকে উদ্ধার করে মেহেরপুর জেনারেল হাসপাতালে নিয়ে যান। সেখানে প্রাথমিক চিকিৎসা দেওয়ার পর উন্নত চিকিৎসার জন্য তাঁকে রাজশাহী মেডিকেল কলেজ হাসপাতালে পাঠানো হয়। বিস্ফোরণে সোহানের পেট ও হাতের একাংশ গুরুতর ক্ষতিগ্রস্ত হয়েছে।
ঘটনার পরপরই অতিরিক্ত পুলিশ সুপার (প্রশাসন ও অর্থ) কামরুল আহসানের নেতৃত্বে অতিরিক্ত পুলিশ সুপার (ক্রাইম) আহসান খান, সদর থানার ভারপ্রাপ্ত কর্মকর্তা (ওসি) শেখ কনি মিয়াসহ পুলিশের একটি দল ঘটনাস্থল পরিদর্শন করে।"
2024-01-03 18:30:00,ক্ষতবিক্ষত মানুষ আমি,"নীল আকাশ মেঘে ঢেকে যায়। রংধনুর সব রং বিলীন হয়ে যায়। দুচোখ ঝাপসা হয়ে আসে, পৃথিবীর প্রতিটি প্রান্ত যেন কুয়াশাচ্ছন্ন। দুচোখ শুধু তোমাকে দেখতে চায়। দুহাত শুধু তোমার সংস্পর্শ চায়। কিন্তু আজ তোমার আমার দূরত্ব যেন এক আলোক বর্ষ। চাইলেও তোমাকে দুচোখ ভরে দেখা যায় না। দুহাত দিয়ে ছোঁয়া যায় না।
নিকট অতীতেও আমাদের স্বপ্ন ছিল এক। আমাদের চাওয়া-পাওয়া ছিল অভিন্ন। হয়তো আজ তোমার দুঃস্বপ্নেও আমি নেই। তুমি চাইলেই কি ফিরতে পারো না আমার কাছে? ফেরার সব পথ কি বন্ধ হয়ে গেছে? কই, আমি তো পথে ব্যারিকেড দিইনি, কাঁটা বিছিয়ে রাখিনি। তাহলে ফিরতে এত বাধা কিসের?
আসলে তুমি ফিরবে কীভাবে! আমাদের বিচ্ছেদ তো হিরোশিমার মতো ক্ষতবিক্ষত করে গেছে আমাকে। যে ক্ষত আজও বয়ে বেড়াচ্ছি। কে চায় বলো ক্ষতবিক্ষত বুকে মাথা রাখতে, রক্তাক্ত চোখের দিকে তাকিয়ে ভালোবাসি বলতে? আজ তো তোমার চারপাশ রডোডেনড্রন–টিউলিপে চেয়ে আছে। এসব ছেড়ে কোনো মানুষ কি ক্ষতবিক্ষত স্থানে আসতে চায়! যদি গোলাপ বিছিয়ে রাখি তোমার ফেরার রাস্তায়, তবু তুমি হয়তো ফিরেও দেখবে না এ পথ। হয়তো বিভিন্ন ধ্বংসস্তুপের মতো এই ক্ষতবিক্ষত আমিও একদিন বিলীন হয়ে যাব। সেদিনও হয়তো তুমি আমার চিহ্ন খুঁজবে না।
শিক্ষার্থী, শারদা ইউনিভার্সিটি, দিল্লী"
2024-01-03 18:30:00,মোশাররফ ভাইয়ের সঙ্গে তাল মিলিয়ে চলা কঠিন: শাহনাজ সুমি,"সুমি বললেন, এ সময়ে এমন একটি বিষয়বস্তু নিয়ে নির্মিত কাজটির অংশ হওয়া তাঁর জন্য খুবই গুরুত্বপূর্ণ। এটা বলার সঙ্গে সঙ্গে জানালেন সিরিজটি নিয়ে নিজের ভাবনাও, ‘আমরা এখনো পর্দায় কোনো খোলামেলা দৃশ্য দেখলে সেটাকেই সাহসী বলি কিন্তু আমার কাছে এটা কোনো সাহসী ব্যাপার নয়। সাহসী হলো এমন একটি চরিত্রে অভিনয় করা, যার কথা মানুষ শুনতে চায় না, কান বন্ধ করে রাখে। শুনেও না শোনার ভান করে থাকা এই কথাগুলো বলা, চোখে আঙুল দিয়ে দেখানো, এ ধরনের দৃশ্য অভিনয় সেটাই সাহসকিতা।’
যথাযথভাবে ফুটিয়ে তুলতে ওই সংলাপগুলো জরুরি ছিল। সংলাপগুলো শক্ত না হলে দৃশ্যগুলোর আবেদনই আর থাকত না, চরিত্রটির গাম্ভীর্য নষ্ট হতো। অভিনেত্রী মনে করেন, যৌন হয়রানির মতো সংবেদনশীল বিষয় নিয়ে এ ধরনের কাজ যত বেশি হবে, মানুষের সচেতনতা তত বাড়বে। এই সিরিজে তাঁকে দেখা গেছে মোশাররফ করিমের সঙ্গে অভিনয় করতে। তাঁর মতো একজন তারকার সঙ্গে কাজের অভিজ্ঞতা জানিয়ে সুমি বললেন, ‘মোশাররফ ভাইয়ের সঙ্গে কাজের সময় আসলে খুব ভালো করব এটা মাথায় থাকে না, কারণ, ওনার সঙ্গে তাল মিলিয়ে চলা কঠিন। তাই এটা নিশ্চিত করি খুব খারাপ যেন না হয়, তাহলেই চোখে লাগবে।’
তিনি বলেন, ‘উনি খুব আন্তরিক একজন, সবার সঙ্গে ভালোভাবে কথা বলেন। যখন ক্লাস সেভেনে পড়ি, তখন আমার কোরিওগ্রাফারকে বলেছিলেন, “নাচ কমিয়ে ওকে অভিনয়ে চেষ্টা করে দেখো।” শুটিংয়ের আগে আমার মা অপি আপুর আম্মুর সঙ্গেও কথা বলেছিলেন। কারণ, আমার পরিবারের কেউ অভিনয়ে নেই, জানতাম না কীভাবে কী হয়।’ দশম শ্রেণিতে পড়ার সময় রিয়েলিটি শো ‘সেরা নাচিয়ে’তে অংশ নেন সুমি। একই সময়ে অভিনয় করেন সালাহউদ্দিন লাভলুর নাটক ‘সোনার পাখি রুপার পাখি’তে। এটি ছিল তাঁর প্রথম নাটক।
এরপর ‘পাপ পুণ্য’, ‘দামাল’সহ কয়েকটি সিনেমাতেও অভিনয় করেছেন। তবে তাঁর কাজের সংখ্যা কম। কম কাজ করার কারণও ব্যাখ্যা করলেন তিনি, ‘ভালো চিত্রনাট্য না পেলে কাজ করতে চাই না। আবার ভালো চিত্রনাট্যে আমাকেও তো নির্বাচন করতে হবে। চরিত্র্যের দৈর্ঘ্য আমার কাছে ব্যাপার না, বুকের মধ্যে আগুন–এ আমার মাত্র ৯টি দৃশ্য ছিল। গল্প ও চরিত্র পছন্দ হলে সর্বোচ্চটা দিয়ে চেষ্টা করি, না হলে নয়।’
সুমি ছোট টিভি নাটকে কাজ করেন না। ফলে ওটিটি আর সিনেমায় এত কম কাজ করে কি আর্থিকভাবে টিকে থাকা সম্ভব? সুমি বললেন, তিনি এখনো শিক্ষার্থী; গভর্নমেন্ট কলেজ অব অ্যাপ্লায়েড হিউম্যান সায়েন্সে স্নাতক তৃতীয় বর্ষে পড়ছেন। ফলে পড়াশোনা শেষে অভিনয়কে পেশা হিসেবে নেবেন, এটা এখনই ভাবছেন না। মনের আনন্দে বেছে বেছেই কাজ করতে চান। যেন পাঁচ বছর পর কোনো আফসোস না থাকে।"
2024-01-03 18:29:11,এক্সে আবার চালু হলো লিংকসহ খবরের শিরোনাম দেখার সুযোগ,"লিংকসহ খবরের শিরোনাম দেখার সুবিধা আবার চালু করেছে খুদে ব্লগ লেখার ওয়েবসাইট এক্স (সাবেক টুইটার)। দীর্ঘদিন এ সুবিধা চালু থাকলেও গত বছরের অক্টোবর মাসে হঠাৎ করেই পোস্টের লিংকে সংবাদের শিরোনাম প্রদর্শন বন্ধ করে দেয় ইলন মাস্কের মালিকানাধীন এক্স। এ সুবিধা কাজে লাগিয়ে এক্সে যেকোনো ওয়েবসাইটে প্রকাশিত সংবাদের শিরোনাম লিংকসহ প্রদর্শন করতে পারতেন ব্যবহারকারীরা। তাই সুবিধাটি বন্ধের পরপরই ব্যাপক সমালোচনার মুখোমুখি হন ইলন মাস্ক। সমস্যা সমাধানে আবারও লিংকসহ বিভিন্ন ওয়েবসাইটে প্রকাশিত সংবাদের শিরোনাম প্রদর্শন শুরু করেছে এক্স।
এ সুবিধা চালুর পর এক্সে নতুন ফরম্যাটে বিভিন্ন ওয়েবসাইটে প্রকাশিত সংবাদের লিংকের তথ্য ছবিসহ এমবেডেড আকারে দেখা যাচ্ছে। ফলে সংবাদের শিরোনামসহ সেখানে থাকা ছবিও সহজে দেখার সুযোগ মিলছে । আর তাই লিংকে ক্লিক না করেও বন্ধুদের পোস্টগুলো সম্পর্কে প্রাথমিক ধারণা পাচ্ছেন এক্স ব্যবহারকারীরা।"
2024-01-03 18:26:56,বুয়েটের শিক্ষার্থী জারিন তাসনিম পেলেন গ্লোবাল আন্ডারগ্রাজুয়েট অ্যাওয়ার্ড,"বুয়েটের শিক্ষার্থী জারিন তাসনিম শরীফ পেয়েছেন গ্লোবাল আন্ডারগ্রাজুয়েট অ্যাওয়ার্ড। নিজের স্নাতকের থিসিসের জন্য আর্কিটেকচার ও ডিজাইন বিভাগে এ পুরস্কার পেয়েছেন তিনি। জারিন তাসনিমের থিসিসের শিরোনাম ছিল ‘ওয়েস্ট ইন দ্য সিটি: অ্যাগ্লোমারেটিং লোকাল ইকোনমি অব মাতুয়াইল ল্যান্ডফিল।’
গ্লোবাল আন্ডারগ্রাজুয়েট অ্যাওয়ার্ডস বিশ্বের অন্যতম মর্যাদাপূর্ণ একাডেমিক পুরস্কারগুলোর মধ্যে একটি। বিশ্বব্যাপী ২৫টি ডিসিপ্লিনে জমা নেওয়া এসব আবেদনের মূল্যায়ন করেন পেশাদার শিক্ষাবিদেরা। সেই মূল্যায়নে পুরস্কার পেলেন বুয়েটের শিক্ষার্থী জারিন তাসনিম শরীফ।
সাতটি অঞ্চল থেকে এ আবেদন নেওয়া হয়। এগুলো আফ্রিকা ও মধ্যপ্রাচ্য, এশিয়া, ইউরোপ, আয়ারল্যান্ড দ্বীপ, লাতিন আমেরিকা, ওশেনিয়া, যুক্তরাষ্ট্র ও কানাডা। আয়ারল্যান্ডের প্রেসিডেন্ট মাইকেল ডি. হিগিন্সের পৃষ্ঠপোষকতায় তিনটি বিভাগে শিক্ষার্থীদের পুরস্কৃত করা হয়।"
2024-01-03 18:26:26,খুলনায় কবর থেকে এসে ভোট না দেওয়ার শপথবাক্য পাঠ করাল বিএনপি,"মৃত ব্যক্তিদের কবর থেকে উঠে এসে ভোট না দেওয়ার আহ্বান জানিয়েছে খুলনা বিএনপি। আজ বুধবার দুপুরে খুলনা নগরের টুটপাড়া কবরস্থানে মৃত ব্যক্তিদের উদ্দেশে এমন শপথবাক্য পাঠ করায় তারা। পরে টুটপাড়ার দিলখোলা সড়কে এক দফা দাবিতে লিফলেট বিতরণ করেন বিএনপির নেতা-কর্মীরা।
এ সময় বিএনপির নেতা-কর্মীরা বলেন, এই সরকারের ভোট জালিয়াতি এমন পর্যায়ে পৌঁছেছে যে বিভিন্ন সময় কবরবাসীকে জীবিত দেখিয়ে জাল ভোট দেওয়া হয়েছে। ৭ জানুয়ারির নির্বাচনেও কবরবাসীর ভোট নিয়ে টানাহেচঁড়া করা হতে পারে। এ জন্য মৃত ব্যক্তিরা যাতে কবর থেকে এসে ভোট না দেন, সে জন্য তাঁদের উদ্দেশে শপথবাক্য পাঠ করানো হয়েছে।
বিএনপির নেতা-কর্মীরা বলেন, কবরে শায়িত ব্যক্তিদের ককটেল মেরে দৌড়ে পালিয়ে যেতে দেখতে পান ‘গায়েবি’ মামলার তদন্ত কর্মকর্তারা। মৃত ব্যক্তিদের প্রতি অসম্মান-তাচ্ছিল্য এবং পরিবারের সঙ্গে তামাশাকারীদের প্রতিহত করতে হবে। রাজনৈতিক ভিন্নমত থাকার কারণে মৃত ব্যক্তিদের বিনা চিকিৎসায় বা অপচিকিৎসা দিয়ে কারাগারে আটকে রেখে মৃত্যুকে ত্বরান্বিত করা ও আপনজনের সঙ্গে বিদায়ী সাক্ষাৎ করতে না দেওয়ার মতো ঘটনার সঙ্গে জড়িত সবাইকে উপযুক্ত জবাব দেওয়া হবে।
শপথ ও লিফলেট বিতরণ অনুষ্ঠানে অন্যদের মধ্যে উপস্থিত ছিলেন মহানগর বিএনপির নেতা স ম আবদুর রহমান, শের আলম, বদরুল আনাম খান, মাসুদ পারভেজ, শেখ সাদী, চৌধুরী হাসানুর রশিদ, মো. জাহিদ হোসেন প্রমুখ।"
2024-01-03 18:19:31,"ঢাকা বিশ্ববিদ্যালয়ে বায়োমেডিকেল ফিজিকস অ্যান্ড টেকনোলজিতে মাস্টার্স, আবেদন শেষ ৪ জানুয়ারি","শিক্ষাগত যোগ্যতা
যেকোনো স্বীকৃত বিশ্ববিদ্যালয় থেকে বায়োমেডিকেল ইঞ্জিনিয়ারিং; পদার্থবিদ্যা; ইইই; সিএসই; ইসিই; আইসিটি; চিকিৎসা পদার্থবিদ্যা; মেকানিক্যাল ইঞ্জিনিয়ারিং; রোবোটিকস ও মেকাট্রনিকস; ফলিত পদার্থবিদ্যা; ইলেকট্রনিকস; ম্যাটেরিয়াল সায়েন্সেস অ্যান্ড ইঞ্জিনিয়ারিং এবং নিউক্লিয়ার ইঞ্জিনিয়ারিংসহ প্রাসঙ্গিক বিষয়ে চার বছরের স্নাতক ডিগ্রি থাকতে হবে আবেদনকারীদের। গ্রেডিং পদ্ধতির ক্ষেত্রে স্নাতকে জিপিএ/সিজিপিএ-৪-এর মধ্যে ৩ থাকতে হবে। এসএসসি ও এইচএসসি পরীক্ষায় আলাদা করে ৩.৫ করে সিজিপিএ থাকতে হবে।
ভর্তি ফরম সংগ্রহ ও জমা দেওয়া যাবে ২০২৪ সালে ৪ জানুয়ারি পর্যন্ত। আবেদনের বিস্তারিত তথ্য মিলবে www.bmpt.du.ac.bd–তে।"
2024-01-03 18:16:08,কোন গ্রহে আপনার ওজন কত,"আপনি হয়তো বিজ্ঞান কল্পগল্পের ভক্ত কিংবা একজন মহাকাশপ্রেমী। অথবা বিশ্বাস করেন, ভবিষ্যতে মানুষ মঙ্গল, চাঁদ বা অন্য কোনো গ্রহে বাস করবে। সেক্ষেত্রে সেসব গ্রহ বা উপগ্রহে আপনার ওজন কত হবে, তা নিশ্চয়ই জানতে ইচ্ছে করে। আর তা জানার জন্য একটুখানি পদার্থবিজ্ঞান ও গণিতের সাহায্যে নিতে হবে। হিসেব কষে দেখতে হবে, কোন গ্রহে আমাদের ওজন কত। তবে তার আগে ওজন ও ভর সম্পর্কেও একটু আলোচনা করা দরকার।
ওজন ও ভরের মধ্যে বিস্তর ফারাক। কথায় কথায় আমরা ওজন ও ভর মিলিয়ে ফেললেও দুটি বিষয় আসলে এক নয়। ভর বলতে বোঝায়, কোনো বস্তুর মধ্যে কতটুকু পদার্থ আছে। যেমন, আপনার হাতের মোবাইলের ভর ৫০০ গ্রাম। অর্থাৎ, মোবাইলে মোট ৫০০ গ্রাম পদার্থ আছে। কিন্তু ওজন হলো, কোনো পদার্থের ভর ও অভিকর্ষজ ত্বরণের গুণফল। মানে কোনো বস্তুকে পৃথিবী তার নিজের দিকে যে বলে টানে, সেই বলই হলো ওজন। মোবাইলের উদাহরণটা দিয়ে আরও একটু সহজে বোঝার চেষ্টা করি। আপনার ৫০০ গ্রাম ভরের মোবাইলটা ওপরের দিকে ছুড়ে মারলে, মোবাইল নিচের দিকে পড়বে। যত বেগে মোবাইলটা নিচে পড়বে, সেটাই মোবাইলের ওজন।
তাহলে আমরা বাজারে গিয়ে যখন মাছ বা মুরগির ওজন জিজ্ঞেস করি, তা কি ভুল হয়? আমাদের কি মাছের ভর জিজ্ঞেস করা উচিৎ? আসলে না। কারণ মাছ বা মুরগি যেহেতু পৃথিবী পৃষ্ঠেই আছে, সুতরাং ওজন বলাই যায়। এবার প্রসঙ্গে ফিরি। একটুখানি অঙ্ক করে বের করি, কোন গ্রহে আমাদের ওজন কত হতে পারে?
অন্য গ্রহে নিজের ওজন বের করতে হলে পৃথিবীতে নিজের ওজন জানতে হবে। যেমন, পৃথিবীতে হয়ত আপনার ওজন হতে পারে ৭০ কেজি। আর যে গ্রহে নিজের ওজন নির্ণয় করতে চান, সেই গ্রহের পৃষ্ঠের মহাকর্ষ শক্তি জানতে হবে। কোন গ্রহের মহাকর্ষ শক্তি কত, তা নিচে দেওয়া আছে। সবশেষে নিজের ওজনের সঙ্গে কোনো নির্দিষ্ট গ্রহের মহাকর্ষ শক্তি গুণ করলেও পাওয়া যাবে সে গ্রহে আপনার ওজন।
অন্য গ্রহে নিজের ওজন বের করার সূত্র: নিজের ওজন × গ্রহের মহাকর্ষ শক্তি।
সৌরজগতের বিভিন্ন বস্তুর মহাকর্ষ শক্তি:
সূর্য: ২৭.০১
বুধ: ০.৩৮
শুক্র: ০.৯১
পৃথিবী: ১
চাঁদ: ০.১৬৬
মঙ্গল: ০.৩৮
বৃহস্পতি: ২.৩৪
শনি: ১.০৬
ইউরেনাস: ০.৯২
নেপচুন:১.১৯
প্লুটো: ০.০৬
এবার ধরুন, পৃথিবীতে আপনার ওজন ৭০ কেজি। তাহলে মঙ্গলে আপনার ওজন হবে ৭০ × ০.৩৮ = ২৬.৬ কেজি। এভাবে যেকোনো গ্রহে আপনার ওজন কত হবে, তা নিজেই বের করতে পারবেন।"
2024-01-03 18:15:57,পাঠকের ছবি,
2024-01-03 18:15:43,গণিতের সবচেয়ে সুন্দরতম সমীকরণ কোনটি?,"আজ একটি সমীকরণ নিয়ে কথা বলব, যে সমীকরণটিকে গণিতের সবচেয়ে সুন্দর সমীকরণ বলা হয়ে থাকে। সমীকরণটি আবিষ্কার করেছিলেন গণিতবিদ অয়লার। তার নাম অনুসারে সমীকরণটির নাম ''Euler's identity""। আচ্ছা, এখন দেখা যাক এটি কি, কিভাবেই বা আসে-
""Euler's formula"" - থেকে আমরা পাই,
eix = cosx + i*sinx
x=π বসালে,
eiπ = -1+0*i
eiπ = -1
eiπ + 1 = 0
eiπ + 1 = 0
এটিই হলো সেই সমীকরণ। এই সমীকরণটিকে শেক্সপিয়ারের সনেটের সাথে তুলনা করা হয়েছে এবং বলা হয়েছে এটি গণিতের সবচেয়ে সুন্দরতম সমীকরণ। রিচার্ড ফাইম্যান এই সমীকরণকে গণিতের সবচেয়ে গুরুত্বপূর্ণ সমীকরণ হিসেবে অভিহিত করেছেন।
এখন কথা হলো, সুন্দরতম সমীকরণ কেন বলা হয়?
আমরা সমীকরণটিতে দেখতে পাই,এতে ৫ টি মৌলিক ধ্রুবক রয়েছে। অন্যভাবে দেখতে গেলে, এই সমীকরণে একই সময়ে গনিতের ৯টি মৌলিক ধারণা বিদ্যমান, যা অনন্যা সমীকরণে দেখা যায় না বললেই চলে। আর খুবই অদ্ভুত দেখতে ,যেখানে রয়েছে ২ টি অমূলদ সংখ্যা এবং ১ টি কাল্পনিক এককের সমন্বয়, তার মান নাকি হয় -১, ভাবা যায়?
১) e: e ""Euler's number"" হিসেবে পরিচিত। e হচ্ছে ন্যাচারাল লগারিদমের ভিওি। এটি একটি অমূলদ সংখ্যা, অর্থাৎ এটিকে কখনোই দুটি পূর্ণসংখ্যার অনুপাত হিসেবে প্রকাশ করা যায় না। e এর মান ২.৭১৮২৮১৮২৮৪...।
২) i(Imaginary unit): i হচ্ছে কাল্পনিক একক। রেনে দেকার্তে এবং ১৭৭৭ সালে অয়লার √-1 এর জন্য i প্রতীক আবিষ্কার করেন। এটি কাল্পনিক কেননা, বাস্তবে এমন কোনো সংখ্যা পাওয়া যায় না যার বর্গ ঋনাত্মক হবে। জটিল সংখ্যার(complex number) মধ্যে আমরা এটি দেখতে পাই।
৩)π(Pi): সাধারণত বৃওের পরিধিকে তার ব্যাস দিয়ে ভাগ করলে আমরা একটি ধ্রুব মান পেয়ে থাকি। এটি একটি অমূলদ সংখ্যা। যার মান ৩.১৪১৫৯…। যা পাই নামে পরিচিত। Pi সবসময় আমাদের কাছে কৌতূহলের একটি বিষয়। বর্তমানে সুপার কম্পিউটার ব্যবহার করে পাই এর মান দশমিকের পর কয়েক ট্রিলিয়ন ঘর পর্যন্ত বের করে ফেলা হয়েছে এবং এই প্রক্রিয়া এখনো চলছেই । পাই 'Transcendental Number' হিসেবেও পরিচিত।
৪) 0: '0' কে যোগের ক্ষেত্রে বাস্তব সংখ্যার (Real numbers) অভেদক বলা হয়ে থাকে।
৫) 1: '1' কে গুণনের ক্ষেত্রে বাস্তব সংখ্যার (Real numbers) অভেদক বলা হয়।"
2024-01-03 19:11:14,আইসিসির বর্ষসেরা উদীয়মান পুরস্কারের তালিকায় বাংলাদেশের মারুফা,"২০২৩ সালে আইসিসির বর্ষসেরা উদীয়মান নারী ক্রিকেটারের পুরস্কারে মনোনয়ন পেয়েছেন বাংলাদেশের পেসার মারুফা আক্তার। চারজনের সংক্ষিপ্ত তালিকায় মারুফার সঙ্গে আছেন অস্ট্রেলিয়ার ফিবি লিচফিল্ড, ইংল্যান্ডের লরেন বেল এবং স্কটল্যান্ডের ডার্সি কার্টার।
এ ছাড়া বর্ষসেরা উদীয়মান পুরুষ ক্রিকেটার বিভাগে মনোনয়ন পেয়েছেন ভারতের যশস্বী জয়সোয়াল, নিউজিল্যান্ডের রাচিন রবীন্দ্র, দক্ষিণ আফ্রিকার জেরাল্ড কোয়েৎজি এবং শ্রীলঙ্কার দিলশান মাদুশঙ্কা।
বর্ষসেরা উদীয়মান নির্বাচিত হবেন গণমাধ্যম প্রতিনিধিদের প্যানেল, আইসিসি ভোটিং একাডেমি এবং সমর্থকদের ভোটে। আইসিসির ওয়েবসাইটের মাধ্যমে সমর্থকেরা ভোট দিতে পারবেন।
ওয়ানডে: ৯ উইকেট, ২৪.৭৭ গড়
টি–টোয়েন্টি: ১০ উইকেট, ২৩.৩০ গড়
মারুফা আক্তারের ওয়ানডে ও টি–টোয়েন্টি অভিষেক ২০২২ সালের ডিসেম্বরে। ক্যারিয়ারের বেশির ভাগ ম্যাচই খেলেছেন ২০২৩ সালে। গত বছরের ফেব্রুয়ারিতে অনুষ্ঠিত আইসিসি নারী টি–টোয়েন্টি বিশ্বকাপে নিজের প্রথম ম্যাচেই শ্রীলঙ্কার বিপক্ষে ২৩ রানে ৩ উইকেট নেন মারুফা। ১৯ বছর বয়সী এই পেসার বিশ্বকাপে মোট ৪ উইকেট নেন ৬.৩১ ইকোনমি রেটে। বছরের মাঝামাঝিতে ঢাকায় ভারতের বিপক্ষে বাংলাদেশের দারুণ জয়ের ম্যাচে নেন ২৯ রানে ৪ উইকেট।
টি–টোয়েন্টি: ২২৪ রান, ২২.৪০ গড়; ১৩ উইকেট, ১২.০৭ গড়
১৮ বছর বয়সী ডার্সি কার্টার ব্যাটিং–বোলিং দুটিতেই আবির্ভাবে নজর কেড়েছেন। জুলাইয়ে স্কটল্যান্ড, থাইল্যান্ড ও নেদারল্যান্ডসের ত্রিদেশীয় সিরিজের মাধ্যমে টি–টোয়েন্টি অভিষেক তাঁর। পরে খেলেছেন আয়ারল্যান্ডের বিপক্ষেও, যেখানে ৪৫ রানের ইনিংস আছে কার্টারের। এ ছাড়া অফ স্পিন বোলিংয়ে আইরিশদের বিপক্ষে ওয়ানডে সিরিজে নেন ৩ উইকেট।
টেস্ট: ৮৭ রান, ২১.৭৫ গড়
ওয়ানডে: ৩৪৪ রান, ৪৯.১৪ গড়
টি–টোয়েন্টি: ৮৮ রান, ৮৮ গড়
অস্ট্রেলিয়ার বাঁহাতি এ ব্যাটার বছর শুরু করেছিলেন পাকিস্তানের বিপক্ষে ওয়ানডেতে টানা দুই অর্ধশতকে। বছরের মাঝামাঝিতে আয়ারল্যান্ডের বিপক্ষে ডাবলিনে খেলেন ১০৬ রানের ইনিংস। বছরের প্রথম টি–টোয়েন্টি খেলতে নামেন অক্টোবরে। আর সেই ম্যাচেই ওয়েস্ট ইন্ডিজের বিপক্ষে মাত্র ১৯ বলে ৫ ছক্কায় খেলেন ৫২ রানের অপরাজিত ইনিংস।
ছেলেদের ক্রিকেটে বর্ষসেরা উদীয়মানের সংক্ষিপ্ত তালিকায় আছেন দুই পেসার ও দুই ব্যাটসম্যান—ভারতের জয়সোয়াল, শ্রীলঙ্কার মাদুশঙ্কা, দক্ষিণ আফ্রিকার কোয়েৎজি ও নিউজিল্যান্ডের রাচিন রবীন্দ্র।
ওয়ানডে: ৮২০ রান, ৪১ গড়, ১০৮.০৩ স্ট্রাইক রেট; ১৮ উইকেট, ৬.০২ ইকোনমি
টি–টোয়েন্টি: ৯১ রান, ১৮.২০ গড়, ১৩৩.৮২ স্ট্রাইক রেট; ৫ উইকেট, ৯.১১ ইকোনমি
রাচিন রবীন্দ্রর টেস্ট ও টি–টোয়েন্টি অভিষেক হয়েছিল ২০২১ সালেই। ২০২৩ সালে পা রাখেন ওয়ানডে ক্রিকেটে। মার্চে অভিষেকের পর স্বপ্নের মতো একটি বছর কাটিয়েছেন এ বাঁহাতি। এর মধ্যে নিউজিল্যান্ডের হয়ে এক বিশ্বকাপ আসরে সর্বোচ্চ ৩টি শতক করেন। তাঁর তোলা ৫৭৮ রান ছিল আসরের চতুর্থ সর্বোচ্চ।
টেস্ট: ১০ উইকেট, ২১.৭০ গড়, ৩.৮৭ ইকোনমি
ওয়ানডে: ৩১ উইকেট, ২৩.২২ গড়, ৬.৪৮ ইকোনমি
টি–টোয়েন্টি: ৬ উইকেট, ২৩.৩৩ গড়, ১০.৫০ ইকোনমি
বছরজুড়েই ধারাবাহিক ছিলেন জেরাল্ড কোয়েৎজি। ২০২৩ সালে তিন সংস্করণে অভিষেক হওয়া পেসার টেস্টে ইনিংসে গড়ে নেন দুটি করে উইকেট। আর ওয়ানডেতে উইকেটে নিয়েছেন প্রতি ১৩ বলে একটি করে। ২৩ বছর বয়সী কোয়েৎজি ফেব্রুয়ারিতে অভিষেক টেস্ট ইনিংসে ওয়েস্ট ইন্ডিজের বিপক্ষে ১৮ ওভারের মধ্যে ৩ উইকেট নিয়ে বিশেষভাবে দৃষ্টি কাড়েন। নিয়মিত বলে গতিও রাখতে পারেন ঘণ্টায় ১৪৫ কিলোমিটারের আশপাশে।
ওয়ানডে: ৩১ উইকেট, ২৪.০৬ গড়, ৬.০৯ ইকোনমি
টি–টোয়েন্টি: ৬ উইকেট, ৩৩ গড়, ১২.৩৭ ইকোনমি
বাঁহাতি এ পেসারের অভিষেক হয়েছিল গত জানুয়ারিতে, ভারতের বিপক্ষে ওয়ানডেতে। তবে দলে থিতু হয়েছেন জুনে বিশ্বকাপ বাছাইপর্ব দিয়ে। দুষ্মন্ত চামিরার চোটে বদলি হিসেবে সুযোগ পাওয়া মাদুশঙ্কা বছরের বাকি সময় ছিলেন দুর্দান্ত। বিশ্বকাপের প্রথম ৪ ম্যাচে ১১টিসহ মোট নেন ২১ উইকেট। যা আসরের তৃতীয় সর্বোচ্চ।"
2024-01-03 18:00:00,আমির-কন্যা ইরার বিয়েতে যা হচ্ছে,
2024-01-03 18:00:00,‘ব্যাচেলর পয়েন্ট’ নির্মাতা এবার সমাজের মানুষের দম্ভ দেখানোর গল্প বলবেন,"সমাজের চারপাশের নানা বিষয় হয় নির্মাতা কাজল আরেফিন অমির নাটকের বিষয়বস্তু। হাসি–আনন্দের মধ্য দিয়ে গল্পের শেষে একটা বার্তা দেওয়ার চেষ্টা করেন। অমির বানানো এসব গল্প আলোচনায় আসে। ইউটিউবে হয় মিলিয়ন মিলিয়ন ভিউ। এবার এই নির্মাতা বানিয়েছেন, ‘অসময়’ নামের একটি ওয়েব ফিল্ম। পরিচালকের মতে, সমাজের দম্ভ দেখিয়ে চলা মানুষের গল্পই উঠে এসেছে এই ওয়েব ফিল্মে।
এদিকে নতুন বছরের শুরুতে ‘অসময়’ ওয়েব ফিল্মের একটি পোস্টার প্রকাশিত হয়েছে। পোস্টারে দেখা যাচ্ছে, চারপাশ ভরে আছে ময়লা–আবর্জনায়, পলিথিনে মোড়ানো পচা খাবার ও বর্জ্যের স্তূপ। সেসব খাবার খাচ্ছে কাক–কুকুরে। ঠিক যেমনটা দেখা যায় শহরের পাশের ময়লা ফেলার স্থানে। এসবের মাঝে নামীদামি পোশাক পরে দাঁড়িয়ে আছে কয়েকজন, যারা সমাজের বিভিন্ন শ্রেণি–পেশার! ‘ব্যাচেলর পয়েন্ট’ নির্মাতার নতুন ওয়েব ফিল্মের পোস্টার আলোচনায় এসেছে।
‘অসময়’–এর আগে একাধিক কমেডি ধাঁচের নাটক নির্মাণ করে জনপ্রিয়তা অর্জন করেছেন কাজল আরেফিন। এবার তিনি কমেডি ঘরানার পাশাপাশি ‘অসময়’-এ বর্তমান সমাজের এমন কিছু দিক তুলে ওয়েব ফিল্ম নির্মাণ করলেন, যা আগে করেননি। এই জানুয়ারিতে ডিজিটাল প্ল্যাটফর্ম বঙ্গ-তে রিলিজ হবে এই ওয়েব ফিল্ম।
পরিচালক অমি বলেন, ‘মূলত সমাজের মানুষের দম্ভ দেখানোর গল্পটা তুলে ধরেছি।’
তিনি বলেন, “‘অসময়” এই সময়ের গল্প। আমরা যেটা নই, কিন্তু সেটা দেখানোতেই যেন বেশি পটু! সমাজের শো-অফের কিছু গল্প আমরা এতে দেখাব। আমরা দেখি, আমাদের সমাজের বেশির ভাগ মানুষ সুন্দর পোশাক পরে চলাফেরা করে। তারা এমন একটা ভাব ধরে যে অনেক আধুনিক। কিন্তু ভেতরটা পোশাকের মতো সুন্দর নয়, বরং নোংরা মানসিকতায় পরিপূর্ণ। মুখোশধারী এই মানুষগুলো নিয়ে সমাজে বসবাস করি। গল্পের চরিত্রগুলোর সঙ্গে মিল রেখেই পোস্টারটি তৈরি করি। এরা নিজেদের খুব পরিচ্ছন্ন–পরিপাটি মনে করলেও আসলে এরা পরিচ্ছন্ন নয়।’"
2024-01-03 18:00:00,"বেসরকারি সংস্থায় চাকরি, বেতন ২ লাখ ৫০ হাজার","পদের নাম: ন্যাশনাল কনসালট্যান্ট (ম্যাটারনাল, নিউবর্ন অ্যান্ড চাইল্ড হেলথ)
পদসংখ্যা: ১
যোগ্যতা ও অভিজ্ঞতা: এমপিএইচ বা এ ধরনের কোনো বিষয়ে ডিগ্রিসহ এমবিবিএস ডিগ্রি থাকতে হবে। সরকারি প্রতিষ্ঠান ও জাতিসংঘের কোনো এজেন্সিতে সংশ্লিষ্ট ক্ষেত্রে অন্তত ৫ বছর চাকরির অভিজ্ঞতা থাকতে হবে। সিদ্ধান্ত গ্রহণের সক্ষমতা থাকতে হবে। স্বাস্থ্য মন্ত্রণালয়, ইউনিসেফ বা বিশ্ব স্বাস্থ্য সংস্থায় ভালো যোগাযোগ বাড়তি যোগ্যতা হিসেবে বিবেচিত হবে।"
2024-01-03 18:19:11,২০২৩ - আট বছরে সবচেয়ে দূষিত বায়ুর বছর,
2024-01-03 17:48:04,ছুটি নিয়ে বানোয়াট প্রজ্ঞাপন আমলে না নিতে অনুরোধ,"দ্বাদশ জাতীয় সংসদ নির্বাচন উপলক্ষে ৭ জানুয়ারি সারা দেশে সাধারণ ছুটি ঘোষণা করেছে সরকার। কিন্তু বিভিন্ন সামাজিক যোগাযোগমাধ্যমে নির্বাচন উপলক্ষে ৫ থেকে ৮ জানুয়ারি ছুটি ঘোষণাসংক্রান্ত একটি বানোয়াট প্রজ্ঞাপন প্রচার করা হচ্ছে বলে জানিয়েছে জনপ্রশাসন মন্ত্রণালয়। এ জন্য বানোয়াট ওই প্রজ্ঞাপন আমলে না নেওয়ার জন্য সবাইকে অনুরোধ করেছে মন্ত্রণালয়।
আজ বুধবার এক বিজ্ঞপ্তিতে এ অনুরোধ করেছে জনপ্রশাসন মন্ত্রণালয়। বিজ্ঞপ্তিতে আরও বলা হয়, ৭ জানুয়ারি সব সরকারি, আধা সরকারি, স্বায়ত্তশাসিত ও বেসরকারি অফিস, প্রতিষ্ঠান ও সংস্থায় কর্মরত কর্মকর্তা-কর্মচারী এবং সরকারি-বেসরকারি শিক্ষাপ্রতিষ্ঠানের শিক্ষক, কর্মকর্তা ও কর্মচারীদের ভোটাধিকার প্রয়োগ ও ভোট গ্রহণের সুবিধার্থে সারা দেশে নির্বাচনকালীন ছুটি ঘোষণা করা হয়েছে। ২৮ ডিসেম্বর জারি করা প্রজ্ঞাপনটি জনপ্রশাসন মন্ত্রণালয়ের ওয়েবসাইটে প্রদর্শিত হচ্ছে।"
2024-01-03 17:42:00,একনজর: সারা দিন বিশ্বে যা ঘটল,"গাজা ছেড়ে ফিলিস্তিনিদের অন্য দেশে চলে যাওয়া এবং উপত্যকায় নতুন ইসরায়েলি বসতি গড়ে তোলার আহ্বান জানিয়ে দুই ইসরায়েলি মন্ত্রী সম্প্রতি যে বক্তব্য দিয়েছেন, তার নিন্দা জানিয়েছে যুক্তরাষ্ট্র। মার্কিন পররাষ্ট্র দপ্তরের মুখপাত্র ম্যাথিউ মিলার গতকাল মঙ্গলবার এ ধরনের বক্তব্যের সমালোচনা করেন।
ইসরায়েলের হয়ে গুপ্তচরবৃত্তিতে জড়িত থাকার সন্দেহে তুরস্কে ৩৩ জনকে আটক করা হয়েছে। এ ছাড়া ইসরায়েলের গোয়েন্দা সংস্থা মোসাদের সঙ্গে যোগসাজশ থাকার সন্দেহে আরও ১৩ ব্যক্তিকে খোঁজা হচ্ছে। তুরস্কের আনাদোলু নিউজ গতকাল মঙ্গলবার এ তথ্য জানিয়েছে।
কাতারে যুক্তরাষ্ট্রের একটি ঘাঁটিতে আরও ১০ বছরের জন্য সামরিক উপস্থিতির মেয়াদ বাড়াতে দুই দেশের মধ্যে সমঝোতা হয়েছে। গতকাল মঙ্গলবার সংশ্লিষ্ট একটি সূত্র রয়টার্সকে খবরটি নিশ্চিত করেছে।
হিনডেনবার্গের প্রতিবেদনের ভিত্তিতে শেয়ার কারচুপির মামলায় আদানি গোষ্ঠী ও ভারতের শেয়ারবাজারের নিয়ন্ত্রক সংস্থা সিকিউরিটিজ অ্যান্ড এক্সচেঞ্জ বোর্ডকে (সেবি) স্বস্তি দিলেন সুপ্রিম কোর্ট। আজ বুধবার সর্বোচ্চ আদালত জানিয়ে দেন, সেবির তদন্তে তাঁরা কোনো রকম হস্তক্ষেপ করবেন না। সেবিকে বাদ দিয়ে বিশেষ তদন্ত দল গঠনেরও প্রশ্ন নেই।
অনলাইন মেটাভার্সে ভার্চ্যুয়াল রিয়েলিটি গেম (ভিআর গেম) খেলার সময় ‘দলবদ্ধ ধর্ষণের’ শিকার হয়েছে বলে অভিযোগ তুলেছে যুক্তরাজ্যের এক কিশোরী। ভার্চ্যুয়াল মাধ্যমে ওই ‘ধর্ষণের’ ঘটনায় তদন্ত শুরু করেছে যুক্তরাজ্য পুলিশ। ভার্চ্যুয়াল মাধ্যমে ‘ধর্ষণের’ ঘটনার অভিযোগে বিশ্বে সম্ভবত এটাই প্রথম পুলিশি তদন্ত।
পদত্যাগ করেছেন বিশ্বখ্যাত হার্ভার্ড বিশ্ববিদ্যালয়ের প্রেসিডেন্ট ক্লোডিন গে। ক্যাম্পাসে ইহুদিবিদ্বেষ নিয়ে মন্তব্য করায় সমালোচিত হয়েছিলেন তিনি। সেই সঙ্গে তাঁর বিরুদ্ধে অন্যের লেখার অংশবিশেষ চুরির অভিযোগ উঠেছে। এসব কারণে কয়েক সপ্তাহ ধরে পদত্যাগের ক্রমবর্ধমান চাপ সামলাতে হচ্ছিল ক্লোডিনকে।"
2024-01-03 17:39:00,বহুনির্বাচনি প্রশ্ন (২১-২৯) : অধ্যায় ২ | ব্যবসায় সংগঠন ও ব্যবস্থাপনা ১ম পত্র - এইচএসসি ২০২৪,
2024-01-03 17:35:15,আমরা হলাম আর্দিয়ান,"প্রায়ই ক্লাস নিই, সপ্তাহে অন্তত একবার। বেশির ভাগ ক্লাস সিক্স ও সেভেনের। সব সময় নয়, তবে কখনো কখনো অদ্ভুত সব আলোচনার সূত্রপাত হয়।
সুদর্শনা, ক্লাস সিক্সে পড়ে। অন্যদের চেয়ে বেশি সরব। কখনো কখনো অন্যের কথা কেড়ে নিজেই কথা বলে। তার সহপাঠীরা তাকে একধরনের বাধার মতো দিলেও, আবার সায়ও দেয়। চায়, ও কথা বলুক, একধরনের স্বতঃস্ফূর্ততা জোগায়। ওরাও বোধ হয় তার অংশ হয়ে যায়। এদের মধ্যে রয়েছে জাহরা, আনন্দ, প্রত্যূষ, ডোডো, বর্ণ, অদ্বৈত—আসলে পুরো ক্লাসটাই।
একদিন সে আমাকে বলে, ‘শোনো, একটা কথা বলি, মহাবিশ্বকে যদি সংখ্যাতত্ত্ব দিয়ে নির্ণয় করতে হয়, তবে তা অসীম।’ আমি একটু চমকে উঠে বললাম, ‘কী রকম?’ সে বলল, ‘দেখো, তার কারণ সংখ্যা গণনার কোনো সীমা নেই। যদি আমি শূন্য থেকে গণনা শুরু করি, তবে ধারাবাহিকভাবে আর শূন্যে ফিরতে পারব না। যদি আমি শূন্যে ফিরতে চাই, তবে আমাকে গণনার পেছনে আবার ফিরে আসতে হবে।’
মানসী, অদ্রি ও সোহা এর মধ্যে আবার বলে ওঠে, ‘আমরা গণনা কেন শূন্য থেকে শুরু করব?’
তবে হ্যাঁ, ইউক্লিডীয় সংখ্যাতত্ত্ব বলে ১, ২, ৩, ৪...এভাবে অন্তহীন গোনা যায়, কখনো তা শূন্যে ফিরে আসে না। অতএব মহাবিশ্বের শেষ নেই, অন্তহীন ছুটে চলা যায়। একধরনের পিথাগোরীয় ধরন: সংখ্যাতত্ত্বের সাহায্যে বিশ্বকে ব্যাখ্যা করা।
মানসী বিষয়টাকে সমর্থন করে রীতিমতো একটা ব্যাখ্যাও তৈরি করেছে দেখলাম।
আমার মনে পড়ে গেল একটা কথা, পিথাগোরীয়রাই বলতেন, সংখ্যাই প্রকৃতিকে নিয়ন্ত্রণ ও পরিচালনা করে, প্রকৃতিতে একটা ঐকতান আছে, বৈচিত্র্যে রয়েছে সমন্বয়। আর রয়েছে এর একটা ভাষা। সংখ্যাই প্রকৃতির ভাষা।
আমি বললাম, ‘কিন্তু বিশ্ব তো অসীম নয়, তার নির্দিষ্ট ভর আছে, ঘনত্ব রয়েছে।’
সে আমার কথায় সায় না দিলেও, চুপ করে থাকে। আমার মাথায় একটা অভিজ্ঞতার কথা মনে আসে, অভিজ্ঞতা অনেকটা গল্পের মতো। সবাই সমস্বরে বলে ওঠে, গল্পটা কী?
আমিও মনে করতে থাকি, তারপর একসময় বলি, ‘শোন, নালন্দারই একটা ঘটনা, এক দশকের বেশি আগে, প্রায় ১৫ বছর। একই ক্লাস, বয়স তোদের মতোই।’
সেই ক্লাসে কয়েকজনকে জিজ্ঞেস করেছিলাম, ‘আচ্ছা বল তো, যদি তোকে একটা দুরবিন দিয়ে বিশ্বের শেষ অবধি দেখতে বলা হয়, তাহলে কী দেখা যাবে?’
একেকজন একেক ধরনের কথা, ধারণা (প্রকল্প) বলছিল। বলছিল, দূর, বহুদূর, অনেক দূর...। আমি বললাম, তারও তো শেষ রয়েছে, খুব বেশি না হলেও, কেউ কেউ সায় দিল।
‘হ্যাঁ, বিশ্বটা তো বিশাল, বিশাল বড়: পিংপং বল নয়, পৃথিবীর মতো নয়, সৌরজগতের মতো নয়, গ্যালাক্সিও নয়; আরও বড়, আরও...’ হঠাৎ বর্তমানে ফিরে এলাম সুদর্শনার কথায়, ‘হ্যাঁ, বিশাল তো!’
আমি বললাম, ‘আগে শোন…’
‘জানিস,’ হঠাৎই ওদের মধ্যে একজন বলে বসল, ‘আমার পেছনের দিকটা…’
মানুষের উন্মোচন প্রক্রিয়াটা হলো সংক্রামক একটা ব্যাপার, আমারও তা–ই মনে হয়। অনেকটা সে কারণেই হয়তো অন্য একজন বলে বসল, কালো অবয়ব, তারই কথার রেশ ধরে সঙ্গে সঙ্গে আরেকজন বলে বসল, ‘আমার মাথার চুলগুলো।’ আমি তাদের বললাম, ‘উত্তরটা কিন্তু দারুণ!’
বর্তমানে ফিরে এলাম, এখনকার সিক্সের সবাই বিস্ময়সহকারে বলল, ‘কে, কে, কে?’
আমি বললাম, সেটা কি খুব গুরুত্ব বহন করে? কেননা, ক্লাসের সবাই কোনো না কোনোভাবে অংশগ্রহণ করেছিল, যেমনটি এখানে ঘটেছে, পরিবেশ–পরিস্থিতি প্রভাবক হিসেবে কাজ করে, তবু হয়তো একজন প্রতিনিধিত্ব করে, নাম তারও ছিল, ‘লাবিকা’। এখানকার লাবিকা চমকে উঠল, এক দূরদৃষ্টি নিয়ে তাকাল!
বিশ্বকে অসীম ভাবার ক্লাসটা আমাকে এতটাই প্রভাবিত করেছিল, বিষয়টা ক্লাস সেভেনের শিক্ষার্থীদের কাছে নিয়ে গিয়েছিল। কোনো এক প্রসঙ্গ ধরে বিশ্ব অসীম না সসীম, আলোচনাটা আবার ফিরে এল। আমি বললাম, বিশ্ব যদি অসীমতা দিয়ে ঘেরা থাকে, তাহলে তার সামগ্রিক প্রকৃতি, জন্ম–মৃত্যু বা নিয়তি কিছু বলতে পারব না। কিন্তু এটি যদি সসীম হয়, তাহলে একে আমরা বোঝার চেষ্টা করতে পারি। তারা ‘হুম’ বলল।
তবে সপ্তম শ্রেণির ‘কথা’, একটু আনমনা থাকে। উত্তর দেওয়ার সময় ভীষণ সচেতন। আমার সঙ্গে একটু বাদ–বিবাদও ঘটে। জিজ্ঞেস করে, ‘কীভাবে, পেছনের চুলগুলো দেখতে পাবে?’
বললাম, ‘কেন? আলো যেমন করে বস্তু থেকে প্রতিফলিত হয়ে আমাদের কাছে ফিরে আসে আর আমরা দেখতে পাই তাকে, তেমন করে।’
‘কথা’র সঙ্গে অনেকে বলল, আলো তো সোজা ছুটতে থাকবে। ও তো দূর থেকে দূরে হারিয়ে যাবে আকাশ হয়ে মহাকাশের দিগন্তে।
আমি জিজ্ঞেস করলাম, ‘বুঝলি কেমন করে? যেমন ধর, খোলা মাঠে দাঁড়িয়ে থাকলে পৃথিবীকে কি তোর গোল মনে হয়?’
ও বলল, ‘না, সমতলই মনে হয়।’ একজন মানুষ যদি কোনো বন্ধুর কাছ থেকে বিদায় নিয়ে সোজা হাঁটতে থাকে, হেঁটে যেতে কোনো খাদে বা নদীতে না ডুবে, সমুদ্রের ঢেউয়ের আঘাতে হারিয়ে না যায়, তাহলে সে একদিন ফিরে আসবে ওই বন্ধুর পেছনে; অন্য কোনো বেলায়ও (যেমন কোনো বিন্দু থেকে) যদি ফিরে আসে, তাহলে বুঝতে হবে তার পথটা বাঁকা, তাই ওই বিন্দুতে ফিরে আসা হয়েছে, তবে পথের শেষ নেই। কারণ, তার চলমানতায় কোনো বাধা নেই, পুরোনো রেখাতে প্রবেশ করে। গণিতের ভাষায় বলে রি–ইন্টারেন্ট।
ব্যাপারটা বুঝতে পিথাগোরাসকে অনেক কাঠখড় পোড়াতে হয়েছিল। অনেক কিছু অবলোকন করতে হয়েছিল। সমুদ্রপারে দাঁড়িয়ে জাহাজের আসা-যাওয়া এবং দিগন্তের পারে অদৃশ্য হওয়া, আবার দৃশ্যমান হওয়ার ঘটনা, চাঁদে পৃথিবীর ছায়া থেকেও বুঝেছিলেন পৃথিবীটা গোল আর পৃষ্ঠটা বক্র।
‘তাহলে আলো কি সোজা পথে চলে না?’ কথা ও দিব্য আবার বলল।
‘চললে কি সে ফিরে আসত? সে অনন্তে হারিয়ে যেত। তবে পৃথিবীর পথে পথিকের হেঁটে যাওয়াটা হচ্ছে দ্বিমাত্রিক পৃষ্ঠ দিয়ে, তবে আলো তা করেনি। সে ত্রিমাত্রিক পৃষ্ঠের মধ্য দিয়ে ছুটে চলে, সেই বক্রপথটা সসীম। বক্রপথটা এতটা বড়, তা সৌরজগতের প্রেক্ষাপটে, এমনকি হাবল টেলিস্কোপ দিয়েও বোঝা দুষ্কর। বিজ্ঞানীরা মহাবিশ্বের ভর ও ঘনত্ব পরিমাণ থেকে এটার বক্রতার পরিমাণ বের করতে পারেন। এখন পর্যন্ত আমরা তা–ই জানি।
তবে চতুর্মাত্রিক জগৎ থেকে বিশ্বটাকে দেখা যেত, তাহলে সে আসলে একটা ত্রিমাত্রিক পৃষ্ঠ দেখতে পেত। মূলত মহাবিশ্বে আলোর চলাচলের পথকে বলা যায় মহাবিশ্বের পৃষ্ঠ দিয়ে চলাচল। যদিও বিশ্বের বাইরে যাওয়ার কোনো উপায় নেই বা এ কথার কোনো অর্থও নেই। তারপরও যদি বাইরে থেকে আমাদের বিশ্বটাকে দেখা যেত, বিশ্বটাকে কৃষ্ণবিবরের মতোই মনে হতো। দর্শকেরা ঘটনার দিগন্তের মাধ্যমে কৃষ্ণবিবরের বৈশিষ্ট্য নিরূপণের চেষ্টা করত। তাহলে কৃষ্ণবিবরেও কি গোটা একটা বিশ্বই থাকতে পারে?
সোজা চলা আলোর হারিয়ে যাওয়া পথটা হলো ইউক্লিডীয় সরলরেখা, যার বিন্দুগুলো সমভাবে আনত, সরলতায় প্রবাহিত, কখনো ফিরে আসে না। আর বিশাল দূরত্ব অতিক্রম করে ফিরে আসা পথটা ‘রিম্যানীয় সরলরেখা’, ঘোরপ্যাঁচে প্রতি পদক্ষেপে বিন্দুগুলো আবর্তিত, একে ‘জিওডেসিক’ বলা হয়। বর্তমানে দুটি ঘটনা বিন্দুর মধ্যকার দূরত্বকে জিওডেসিক (সর্বনিম্ন দূরত্ব) বলে। যাকে ব্যবহার করে আইনস্টাইন মহাবিশ্বের মৌলিক সমীকরণ আবিষ্কার করেছিলেন।
ইতিহাসের বিচারে, যুক্তির সরলতায় পিথাগোরাসের কাছাকাছি কেউ অবস্থান করেন না। তবু দু-একজনের নাম এলে তাতে আইনস্টাইনও থাকেন, যিনি তোদের মতো বয়সে প্যাভিয়ার রাস্তায় একাকী হেঁটে বেড়াতেন, আর ঘটনা ও আলোক দ্রুতির মধ্যে সম্পর্ক খুঁজতেন। যেমনটি পিথাগোরাস প্রকৃতির মধ্যে সংখ্যার মিলের ঐক্য খুঁজে ফিরতেন, শুধু শব্দ বা ধ্বনির ক্ষেত্রেই নয়, প্রকৃতির সব কাজ ও মাত্রায় নিশ্চয় সরল সংখ্যাতত্ত্ব আছে, যা সমগ্র ঐক্য প্রকাশ করে।
পিথাগোরীয়রা বিশ্বাস করত, গ্রহ-নক্ষত্রের কক্ষপথও সংগীতের স্বরের বিরামের হিসাব অনুযায়ী নির্ধারণ করা যেতে পারে। তারা অনুভব করত, প্রকৃতির সব নিয়মানুবর্তিতা সাংগীতিক ঐকতানময়। তাদের কাছে গ্রহ-নক্ষত্রের আবর্তনও ছিল একধরনের সংগীত, যা মানুষের অশ্রুত এক মহা ঐকতান!
স্বরের সুরময় এই ঐকতানে কেপলার নিজেকে ভাসিয়েছিলেন আর গ্রহদের গতিপথ নির্ণয় করে ভেবেছিলেন যে প্রতিটি গ্রহের দ্রুতি তার সময়কার জনপ্রিয় লাতিন মিউজিক্যাল স্কেল—ডো, রে, মি, ফা, সোল, লা, সি-এর অনুরূপ হয়। এগুলোকে ভারতীয় কন্টিনেন্টের মিউজিক্যাল স্কেলের স্বরগুলোর মতোই সারেগামাপাধানি বলা যায়।
জোহান কেপলার দাবি করেছিলেন, গোলকের ঐকতানে পৃথিবীর সুরগুলো হলো ফা, মি; যে পৃথিবী ফা বা মা, মি বা গা বলে চিরকাল ডেকে চলেছে!
এই স্বরগুলো সরাসরি ফ্যামাইন বা দুর্ভিক্ষ শব্দের লাতিন রূপে দাঁড়িয়ে আছে। কেপলার প্রাসঙ্গিকতা না হারিয়ে বললেন, ওই বেদনাময় শব্দগুচ্ছ দ্বারা পৃথিবীকে সবচেয়ে ভালোভাবে বর্ণনা করা যায়, ‘আহা দুঃখী পৃথিবী’!
যে পৃথিবীর শতকোটি বছরের প্রাণের বিকাশে আমাদের উদ্ভব, যে পৃথিবীর প্রাণময়তার মধ্য দিয়ে আমরা বড় হয়ে উঠছি, সাদা বকের মতো উড়ে জীবনকে উন্মোচন করছি, তাকে কেন বিচ্ছিন্ন করছি, আলাদা করে সজীবতাকে নষ্ট করছি? আমরা তো গাছ, পাখি, তিমি এবং মানুষ—সবাই পৃথিবীবাসী।
মানে, আমরা হলাম আর্দিয়ান (Earthian)। আমাদের বার্তা নিয়ে ছুটে চলেছে মহাকাশযান ভয়েজার।
চল, সেই সুরময় ঐকতানে জীবনকে মহাজাগতিক প্রান্তরে ছড়িয়ে দিই!
লেখক: বিজ্ঞানবক্তা; সম্পাদক, মহাবৃত্ত
উত্স: নালন্দার ষষ্ঠ ও সপ্তম শ্রেণির মতবিনিময়ের প্রতিফলন, ২০২১
*লেখাটি ২০২২ সালে বিজ্ঞানচিন্তার জুলাই সংখ্যায় প্রকাশিত"
2024-01-03 17:34:30,ফরিদপুরে নৌকার প্রার্থী শামীম হকের পক্ষে গণসংযোগ করলেন সাকিব আল হাসান,"এ খবর ছড়িয়ে পড়লে মুহূর্তের মধ্যে দলীয় নেতা-কর্মী ও সংবাদকর্মীদের পাশাপাশি শতাধিক সাকিবভক্ত সেখানে ভিড় জমান। ভক্তরা সেলফি তোলেন সাকিবের সঙ্গে। নৌকার কর্মীরা ‘শেখ হাসিনার নৌকা, সাকিব ভাইয়ের নৌকা’ ও ‘শামীম ভাইয়ের নৌকায় ভোট চাই, ভোট চাই’ বলে স্লোগান দিতে শুরু করেন।
দলীয় কার্যালয়ে নৌকার প্রার্থী ও জেলা আওয়ামী লীগের সভাপতি শামীম হকের সঙ্গে মতবিনিময় করার পর সাংবাদিকদের সঙ্গে কথা বলেন সাকিব আল হাসান। সাকিব বলেন, ‘আমি গতকালকেও (মঙ্গলবার) এখানে এসেছিলাম। মাননীয় প্রধানমন্ত্রী এসেছিলেন শামীম ভাইয়ের জন্য। আমি তো আজকেও আসলাম শামীম ভাইয়ের জন্য। আশা করছি, ভালো কিছু হবে। সারা দেশে এই সরকারের আমলে যে অভূতপূর্ব উন্নয়ন সাধিত হয়েছে, তাই এই উন্নয়নের ধারা অব্যাহত রাখতে সবাই আবার নৌকা মার্কায় ভোট দেবেন বলে আশা করি।’
এ সময় শামীম হক বলেন, ‘ফরিদপুরে নৌকার গণজোয়ার তো ছিলই। গতকালের সমাবেশের পর মানুষের উৎসাহ–উদ্দীপনা আরও বেড়েছে। সবাই ভোট দেওয়ার জন্য অধীর আগ্রহে আছেন। সব জায়গা থেকে ব্যাপক সাড়া পাচ্ছি। ইনশা আল্লাহ ৭ তারিখে তাঁরা স্বতঃস্ফূর্তভাবে আমাকে নৌকা মার্কায় ভোট দেবেন।’
এরপর দুপুর ১২টা ১০ মিনিটের দিকে ছাদখোলা একটি গাড়িতে শামীম ও সাকিব গণসংযোগ শুরু করেন। তাঁরা ফরিদপুর শহরের বিভিন্ন মহল্লা ঘুরে নির্বাচনী প্রচারণা চালান। তাঁদের সঙ্গে তিন–চারটি মাইক্রোবাস ও পাঁচ থেকে সাতটি মোটরসাইকেলে আওয়ামী লীগের নেতা-কর্মীরা শরিক হন। সাকিব ও শামীম সড়কের পাশে উপস্থিত জনতার উদ্দেশে হাত নাড়তে নাড়তে এগোতে থাকেন। একটু পরপর গাড়ি থামিয়ে ভোটারদের সঙ্গে করমর্দন করেন এবং নৌকায় ভোট চেয়ে লিফলেট বিতরণ করেন।"
2024-01-03 17:34:52,"দেশকে সংকটে ফেলে, এমন নির্বাচন আমরা চাই না: রাশেদা সুলতানা","নির্বাচন কমিশনার রাশেদা সুলতানা বলেছেন, তাঁরা এমন কোনো নির্বাচন করতে চান না, যেটা নতুন করে দেশকে একটা সংকটের মধ্যে ফেলবে। তাঁরা মনে করেন, ভালো নির্বাচন করা তাঁদের নৈতিক দায়িত্ব। আজ বুধবার নির্বাচন কমিশনে (ইসি) নিজ দপ্তরে সাংবাদিকদের প্রশ্নের জবাবে রাশেদা সুলতানা এসব কথা বলেন।
১৯৯৬ সালের ১৫ ফেব্রুয়ারির নির্বাচনের কথা উল্লেখ করে রাশেদা সুলতানা বলেন, সে সময় নানা রকম আন্দোলনের মধ্য দিয়ে একটি নির্বাচন হয়েছিল। সে নির্বাচন (সরকার) দীর্ঘদিন স্থায়ী হয়নি। নির্বাচনটি গ্রহণযোগ্য হয়নি বলে অল্প দিনের মধ্যে আবারও নির্বাচন হয়েছে।
এই নির্বাচন কমিশনার বলেন, ‘আমরা এ রকম কোনো ইলেকশন করতে চাই না, যেটা নতুন করে দেশকে একটা সংকটের মধ্যে ফেলে। আমরা চাই, একটা ইলেকশন হবে, সরকার যে ফর্ম (গঠন) করবে, সেই সরকার স্থায়ী রূপ নেবে। যখনই সরকার অস্থায়ী অবস্থায় চলে যায়, দেশ তখন বিপর্যয়ের মধ্যে চলে যায়। এই সেন্স থেকে হয়তো আমাদের মাথায় এসেছে, আমরা একটা ফেয়ার ইলেকশন করব। আন্তর্জাতিক চাপ আমাদের অন্য কিছু না বা অন্য বিষয়ই না। কোনো দিক থেকে কোনো চাপ না।’"
2024-01-03 17:30:00,শীতার্ত মানুষের পাশে মিউচুয়াল ট্রাস্ট ব্যাংক পিএলসি,"দেশের যেকোনো দুর্যোগ মোকাবিলা করার জন্য গঠিত হয়েছে ত্রাণ তহবিল। সিডর, আইলা, বন্যা ও অন্যান্য প্রাকৃতিক দুর্যোগে অথবা শীতার্ত মানুষের পাশে গিয়ে দাঁড়ায় প্রথম আলো ট্রাস্ট। তারই ধারাবাহিকতায় এবারো শীতার্ত মানুষের জন্য শীতবস্ত্র বিতরণ করছে প্রথম আলো ট্রাস্ট। ট্রাস্টের এই কার্যক্রমকে এগিয়ে নিয়ে যাচ্ছে বিভিন্ন ব্যক্তি ও প্রতিষ্ঠান।
প্রথম আলো ট্রাস্টের এই আয়োজনে সহযোগিতা করছে মিউচুয়াল ট্রাস্ট ব্যাংক পিএলসি। শীতার্ত মানুষের জন্য প্রথম আলো ট্রাস্টে ৫০০টি কম্বল দিয়েছে প্রতিষ্ঠানটি। এই কম্বল অসহায় শীতার্ত মানুষের কাছে পৌঁছে দেওয়া হবে।
এগিয়ে আসতে পারেন আপনিও:
সহায়তা পাঠানো যাবে ব্যাংক ও বিকাশের মাধ্যমে।
হিসাবের নাম: প্রথম আলো ট্রাস্ট/ত্রাণ তহবিল
হিসাব নম্বর: ২০৭ ২০০০০১১১৯৪
ঢাকা ব্যাংক লিমিটেড, কারওয়ান বাজার শাখা, ঢাকা।
অথবা
বিকাশে পেমেন্ট করতে পারেন: ০১৭১৩-০৬৭৫৭৬ এই মার্চেন্ট অ্যাকাউন্ট নম্বরে।
এ ছাড়া বিকাশ অ্যাপে ডোনেশন অপশনের মাধ্যমেও আপনার অনুদান পাঠাতে পারেন।"
2024-01-03 17:30:00,"স্কুটারে পিকআপ দিতে গেলে কবজিতে ব্যথা হচ্ছে, কী করি?","প্রশ্ন: আমি স্কুটার চালাতে পছন্দ করি। আমার কাজের জন্যও এটি দরকারি। কিন্তু একবার স্কুটার চালাতে গিয়ে ছোট্ট একটা দুর্ঘটনায় পড়েছিলাম। এরপর থেকে স্কুটারে উঠলেই আমার ভয় করে। সেই সঙ্গে একটা ছোট্ট সমস্যাও হচ্ছে। স্কুটার চালানোর সময় পিকআপ (এক্সেলারেটর) দিতে গেলে হাতের কবজিতে ব্যথা হচ্ছে। তবে আমি স্কুটার চালাতে চাই। দয়া করে পরামর্শ দেবেন।
নাম প্রকাশে অনিচ্ছুক
পরামর্শ: আপনার বিবরণে বয়স উল্লেখ করেননি। বয়স জানাটা জরুরি ছিল। যা–ই হোক, প্রাথমিকভাবে আপনাকে কিছুদিন কতগুলো নিয়ম মেনে চলার পরামর্শ দিচ্ছি। রিস্ট ব্রেস ব্যবহার করুন। ঘুম ও গোসলের সময় বাদে সব সময় হাতে পরে রাখবেন। মোটামুটি তিন সপ্তাহ এটি ব্যবহার করে দেখুন। আক্রান্ত হাতে যাতে কোনো চাপ না পড়ে বা টান না লাগে, সেদিকে খেয়াল রাখবেন। হাত সম্পূর্ণ বিশ্রামে রাখুন কিছুদিন। সুস্থ হয়ে গেলে আবার স্কুটার চালাবেন বা দৈনন্দিন কাজ করবেন। আর যদি সপ্তাহ তিনেকের মধ্যে দৃশ্যমান উন্নতি না হয়, তাহলে একজন বিশেষজ্ঞ চিকিৎসক দেখিয়ে প্রয়োজনীয় চিকিৎসা নিতে হবে।"
2024-01-03 17:28:07,ভয়াবহ বিমান দুর্ঘটনায় যেভাবে বেঁচে গেলেন শত শত যাত্রী,
2024-01-03 17:23:22,জাদুর বাক্সে এবার মিলবে গামছার হুডি,"বর্তমান প্রজন্মের ছেলেমেয়েদের কাছে হুডি অত্যন্ত পছন্দের শীতপোশাক। জাদুর বাক্স যেহেতু বরাবরই গামছা দিয়ে ভিন্ন ভিন্ন ধরনের পোশাক নিয়ে আসে, তাই এবার শীতের কথা মাথায় রেখে তৈরি করে ফেলেছে গামছা প্যাচওয়ার্কের হুডি। এটা এমন প্যাটার্নে করা হয়েছে, যাতে ছেলেমেয়ে উভয়েই পরতে পারে। এটি তৈরিতে ব্যবহার করা হয়েছে সিরাজগঞ্জের হান্ডলুম গামছা এবং একটু ভারী করার জন্য ভেতরে থাই কটন ব্যবহার করা হয়েছে। সাধারণত আমরা জানি, গামছা থেকে অনেক সময় রং ওঠে। এ জন্য এই হুডি তৈরিতে যে গামছা ব্যবহার করা হয়েছে, সেগুলোর রং পাকা। ফলে রং ওঠার কোনো ভয় নেই। নিজেদের ঐতিহ্যের তাঁতের কাপড়কে এভাবেই আন্তর্জাতিক মানের পোশাকে রূপান্তরের এই প্রয়াস—কোনো সন্দেহ নেই অসাধারাণ।
ছবি: যাদুর বাক্স"
2024-01-03 17:23:00,বহুনির্বাচনি প্রশ্ন (৩১-৪০) : অধ্যায় ৩ | পদার্থবিজ্ঞান - এসএসসি ২০২৪,"৩৬. বন্দুক থেকে গুলি ছুড়লে—
i. গুলি ও বন্দুকের ভরবেগ সমমুখী হয়
ii. গুলি ও বন্দুকের ভরবেগ সমমানের হয়
iii. বন্দুকের পশ্চাৎ বেগ গুলির তুলনায় কম হয়
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
৩৭. ‘বাহ্যিক বল প্রয়োগ না করা হয় তাহলে সংঘর্ষের পরেও সম্মিলিত ভরবেগের কোনো পরিবর্তন হয় না’—এটি কিসের সূত্র?
ক. নিউটনের দ্বিতীয় সূত্র
খ. নিউটনের তৃতীয় সূত্র
গ. শক্তির নিত্যতা সূত্র
ঘ. ভরবেগের নিত্যতা সূত্র
৩৮. সমভরের দুটি বস্তুর মধ্যে স্থিতিস্থাপক সংঘর্ষ হলে তারা কোনটি বিনিময় করে?
ক. ভর খ. বেগ
গ. ত্বরণ ঘ. বল
৩৯. গাড়ির গতি নিয়ন্ত্রণের জন্য সবচেয়ে গুরুত্বপূর্ণ কোনটি?
ক. হুইল খ. ব্রেক
গ. চাকা বা টায়ার ঘ. ইঞ্জিন
৪০. দুটি বস্তুর মধ্যে সংঘর্ষের ক্ষেত্রে মেনে চলে–
i. ভরবেগের নিত্যতা সূত্র
ii. শক্তির নিত্যতা সূত্র
iii. নিউটনের তৃতীয় সূত্র
নিচের কোনটি সঠিক?
ক. i ও ii খ. i ও iii
গ. ii ও iii ঘ. i, ii ও iii
সঠিক উত্তর
অধ্যায় ৩: ৩১.খ ৩২.গ ৩৩.ক ৩৪.গ ৩৫.খ ৩৬.গ ৩৭.ঘ ৩৮.খ ৩৯.খ ৪০.ঘ"
2024-01-03 17:20:50,তুমি ও সন্ধ্যা-১,"সন্ধ্যা হয় হয় অবস্থা। হঠাৎ রফিকের ঘুমটা ভাঙল। ব্যালকনিতে পানি পড়ার আওয়াজ পাওয়া যাচ্ছে। টপ টপ শব্দ। রফিক গুনতে শুরু করল। এক, দুই, তিন, চার...রফিক অবাক হয়ে শুনল পানির ফোঁটাগুলো এখন নিজ থেকেই গুনে দিচ্ছে পাঁচ, ছয়, সাত, আট...নিজের কান দুটিকে বিশ্বাস করতে পারল না। এ কী করে সম্ভব। একটু পর আবার স্পষ্ট শুনতে পেল, পঁচিশ, ছাব্বিশ! আরে, আসলেই তো! ওরা গুনেই যাচ্ছে। দেয়ালে ঝোলানো ঘড়ির দিকে তাকাল। টিক টিক শব্দ করে ঘড়ির কাঁটা ঘুরছে। একটু পর মনে হলো ঘড়ির কাঁটাও সংখ্যা গুনছে! দশ, বিশ, ত্রিশ...এ রকম হচ্ছে কেন? বৃষ্টির ফোঁটার সঙ্গে ঘড়ির কাঁটার গণনায় প্যাঁচ লেগে যাচ্ছে। রফিকের মনে হলো ওর মাথায় কিছু একটা হয়েছে। চারদিকে শোরগোলের শব্দ। দুই কানে শক্তভাবে আঙুল দিয়ে চেপে ধরল। লাভ হলো না। বৃষ্টির ফোঁটা আর ঘড়ির কাঁটার মধ্যে গণনার প্যাঁচ এখনো শোনা যাচ্ছে। মনে হচ্ছে, ওরা একে অপরকে ছাড়িয়ে যাওয়ার প্রতিযোগিতায় লিপ্ত হয়েছে। গায়ের ওপর কম্বলটা ভালো করে জড়িয়ে নিল। রফিক আর ভাবতে পারছে না।
এমন সময় কেউ একজন এসে মুখের ওপর থেকে কম্বল সরিয়ে নিল। তারপর সোজা কপালে হাত দিয়ে জিজ্ঞাসা করল,
-মাথাব্যথাটা একটু কমেছে?
রফিক তাকিয়ে দেখল, অসম্ভব সুন্দরী একটি মেয়ে। মুখে লাজুকতার আভা। যেন সদ্য কিশোরীকাল পার করে এসেছে। বিশ্বাস হচ্ছে না। এ কী করে সম্ভব! আবার অবিশ্বাসও করতে পারছে না। কপালের ওপর ঠান্ডা নরম হাতটি এখনো রয়েছে।
-কী, ফ্যালফ্যাল করে তাকিয়ে আছ কেন? ব্যথাটা কমেনি?
রফিক এবার বলল,
-ব্যথা?
মেয়েটির ভ্রু কুঁচকে গেল।
জিজ্ঞাসা করতে ইচ্ছা হলো, আমি কি আপনাকে চিনি? কিন্তু মুখে কিছু বলতে পারল না। একবার মনে হলো, পুরো ঘটনাই ঘুমের ঘোরে দেখা স্বপ্ন। কী দরকার শুধু শুধু ঘুম ভেঙে। তার চেয়ে চলতে থাকুক। মন্দ লাগছে না। হঠাৎ মনে হলো, মেয়েটিকে কোথাও যেন দেখেছে। তবে পুরোপুরি মনে করতে পারল না। রফিককে ভ্যাবাচেকা খাওয়া অবস্থায় দেখে মেয়েটি আরেকটু ঝুঁকে এল। তারপর কপালে হাত ভুলিয়ে জিজ্ঞেস করল,
-কী, কথা বলছ না কেন? ব্যথা সেরেছে?
-হুঁ।
‘হ্যাঁ’সূচক উত্তর শুনে মেয়েটি এবার হাসল। মিষ্টি একটি হাসি। হাসির রেশ যেন সারা চোখেমুখে একাকার হয়ে ঢেউ খেলে গেল। রফিক এই হাসির সঙ্গে পরিচিত। কোথায় যেন শুনেছে। রফিক বৃষ্টির শব্দ শোনার চেষ্টা করল। নাহ, আগের মতো গণনার শব্দ আসছে না। বরং হাসির শব্দের প্রতিধ্বনি শোনা যাচ্ছে।
-তুমি কি আসলেই আমাকে চিনতে পারছ না?
-না।
-আমার নাম?
-নাহ! পারছি না! তবে...
-তবে কী?
-তোমার গায়ের গন্ধ খুব পরিচিত লাগছে।
-ওহ তা-ই? কিসের মতো?
-হাসনাহেনা ফুল!
-মেয়েটি একটা কপট রাগের ভাব ধরে একটা মুচকি হাসি দিল। তারপর আবার বলল,
-তাহলে তো ভালোই হলো। আজ থেকে আমি হেনা। পুরো নাম হবে হাসনাহেনা। বলেই হাসতে লাগল।
রফিক হেনা নামটির সঙ্গে পরিচিত নয়। কোথায় ভুল হয়ে যাচ্ছে, তা ধরতে পারল না।
-চা খাবে? তাহলে দেখবে মাথার যন্ত্রণাটা একেবারেই চলে গিয়েছে।
-হুঁ, খাব।
হেনা নামের মেয়েটি চলেই যাচ্ছিল, এমন সময় রফিক অস্পষ্ট স্বরে বলল, চায়ে চিনি দিতে হবে না।
এ কথা শুনে মেয়েটি পেছন ফিরে তাকাল। তারপর কপাল ও গলায় হাত দিয়ে আরেকবার দেখল জ্বর আছে কি না।
-নাহ, জ্বর নেই শরীরে।
তারপর একটু থেমে আবার জিজ্ঞাসা করল,
-তুমি কিন্তু আসলেই সব সময় চিনি ছাড়া চা খাও।
রফিক কী বলবে বুঝতে পারল না। হুটহাট করে কোনো কিছু ভুলে যাওয়া ওর পুরোনো রোগ। বলতে গেলে জেনেটিক্যালি পেয়েছে। রফিকের বাবা অ্যালঝেইমারের রোগী ছিল। প্রথম দিকে তেমন সমস্যা ছিল না। শুধু মাঝেমধ্যে নিজের ছেলেদের নাম ভুলে যাওয়া ছাড়া। দেখা যেত, অনেকক্ষণ ছেলেদের দিকেও তাকিয়েও নাম মনে করতে পারছে না। আবার কখনো বড় ছেলে শফিককে, রফিক ডাকা শুরু করত। তবে সমস্যাটা প্রকট হয়েছিল চাকরির শেষ দিনগুলোয়।
রফিক দেখল কিছু পানির ঝাপটা রুম পর্যন্ত চলে আসছে। বিছানা থেকে নেমে ব্যালকনিতে দাঁড়াল। ঝিরিঝিরি বৃষ্টি পড়ছে। হিমশীতল পরিবেশ। পাশের মসজিদ থেকে সুমধুর আজানের সুর ভেসে আসছে। এখান থেকে গলির রাস্তাটা দেখা যায়। রফিক তাকিয়ে দেখল, আজ রিকশার ভিড় নেই। কয়েকটি ছোট ছেলে কাকভেজা হয়ে সেখানে ফুটবল খেলছে। দেখতে খারাপ লাগছে না। ল্যাম্পপোস্টে আলো জ্বলতে শুরু করেছে। বাদলাদিনে সন্ধ্যা একটু আগেভাগেই নামে। এমন সময় মেয়েটির নাম মনে পড়ে গেল। ওর নাম হেনা নয়, শানু। রফিক মনে মনে হাসল। ঘুমের ঘোরে নিজের স্ত্রীর নামই ভুলে গিয়েছিল।
ব্যালকনির এক পাশে একটি ছোট চেয়ার আর টেবিল আছে। রাতের বেলা এখানে আরাম করে বসা যায়। রফিক দেখল সেখানে এক কাপ চা রাখা আছে। অবাক হয়ে গেল। এখানে চা কখন রাখল।
-কী, এখন একটু ভালো বোধ করছ?
রফিক পেছন ফিরে দেখল, শানু দাঁড়িয়ে আছে।
-কী, কথা বলছ না কেন? এখন একটু ভালো বোধ করছ?
রফিক এবারও কোনো উত্তর দিল না। শুধু মিটিমিটি হাসতে লাগল।
-কী, হাসছ কেন?
-একটা মজার ঘটনা ঘটেছিল।
-কী?
-বিশ্বাস করবে?
প্রশ্ন শুনে শানু কপাল কুঁচকিয়ে ফেলল। রফিক স্পষ্টভাবে মনে করতে পারল। শানুর অল্পতেই কপাল কুঁচকিয়ে ফেলার বদভ্যাস আছে। বিয়ের সময় যেদিন প্রথম দেখা। ওদিনই ব্যাপারটা ধরতে পেরেছিল। তবে কাউকে বলেনি। রফিক গোপন করলেও কুঁচকিয়ে সমস্যাটা আরও একজন ধরতে পেরেছিল। রফিকের বড় ভাবি। রফিককে ঘরের এক কোনায় টেনে নিয়ে বলল,
-দেখো ভাই, এ মেয়েকে খুব বেশি সুবিধাজনক মনে হচ্ছে না।
-কেন, ভাবি। এত সুন্দরী একটা মেয়ে।
-আরে রাখো তোমার সুন্দরী মেয়ে।
রফিকের ভাবি হলিক্রস স্কুলের ইংরেজির শিক্ষক। সব সময় মেজাজ একটু চড়া। সাধারণ কথাবার্তাতেও উত্তেজিত হয়ে যায়। তবে মানুষ হিসেবে অসাধারণ। রফিক এবার সিরিয়াস হয়।
-বলো তো ভাবি, কী সমস্যা দেখলে?
-তোমার চোখে কিছু পড়েনি?
-পড়েছে।
-কী?
-ওর হাসিটা। খুব সুন্দর।
-তোমাদের পুরুষ মানুষের এই এক সমস্যা। রূপ দেখে পাগল হয়ে যাও। আগামাথা বিচারের বুদ্ধিশুদ্ধি নেই। মেয়েকে দেখলাম একটু পরপর তোমার দিকে তাকাচ্ছে। আর কপাল কুঁচকিয়ে ফেলছে। লক্ষণ ভালো ঠেকছে না।
-ওহ। আমি তো ভেবেছিলাম টোল পড়েছে।
দেবরের নির্বুদ্ধিতায় অবাক হয়ে কিছুক্ষণ চেয়ে রইল। তারপর বলল,
-আরে হুতোম, টোল পড়ে গালে। কপালে না।
শানুর সিরিয়াস সমস্যা আবিষ্কার হওয়া সত্ত্বেও বিয়ে আটকাল না। বরং মহা ধুমধাম করেই হলো। জগতের বিচিত্রতম ঘটনা প্রকাশ পেল বিয়ের কয়েক দিন পর। দেখা গেল, শানু আর বড় ভাবির মধ্য সবচেয়ে দহরম-মহরম সম্পর্ক। দুজন মিলে সারাক্ষণ কুটুরকুটুর কথা বলে। মাঝেমধ্যে হাসিরও শব্দ শোনা যায়। রফিকের খুব ইচ্ছা ওরা কী নিয়ে এত কথা বলে, তা শোনা। কিন্তু তা হয় না। রফিককে দেখলে চুপ হয়ে যায়। যেন তৃতীয় পক্ষের কেউ।
-কী বলছ না কেন? কী ঘটনা ঘটে গেল।
শানুর কথায় সংবিৎ ফিরল। রফিক হাসতে হাসতে বলল,
-আমি তোমার নাম ভুলে গিয়েছিলাম।
-এখন মনে পড়ল?
-হুঁ।
-বলো তো আমার নাম কী?
-শানু!
রফিকের কথায় শানু মোটেও অবাক হলো না। তারপর বলল, আর কারও কথা মনে আছে?
-হ্যাঁ। মনে থাকবে না কেন?
-আমাদের বিয়ের কথা?
-হুঁ।
তোমার গ্রামের বাড়ির কথা।
-অবশ্যই।
এমন সময় ধীরপায়ে কে যেন এগিয়ে এল। একটি ছোট বাচ্চা মেয়ে। তুলোর মতো। রফিক চিনতে পারল। ওদের মেয়ে। দূরে দাঁড়িয়ে আছে। কাছে আসছে না। রফিক হাতের ইশারায় ডাক দিল। এল না। দূর থেকেই আবার রুমের ভেতর চলে গেল।
-ও চলে গেল কেন?
কোনো জবাব পায় না। রফিক আবার ডাক দেয়,
-শানু?
আবার কোনো সাড়া না পেয়ে পেছনে তাকাল। নাহ, কেউ নেই। এমনকি শানুও! একজন মানুষ কিনা ভোজবাজির মতো উধাও হয়ে গেল। রফিক ভয় পেয়ে গেল। চায়ের কাপটি এখনো ওর হাতে। অদ্ভুত ব্যাপার। একটু পর বাসার কাজের মেয়েটি চায়ের কাপ নিয়ে গেল। রফিক ওকে কিছু একটা জিজ্ঞাসা করতে গিয়েও থেমে গেল। রফিক ঘামছে। ভাবল, একজন সাইক্রিয়াটিস্টের সঙ্গে কথা বলার দরকার।
রুমে গিয়ে ওর গোপন ডায়েরিটা বের করল। তারপর পুরো ঘটনার খুঁটিনাটি লিখল। ডায়েরির পাতার বিগত দিনের লেখাগুলো পড়তে গিয়ে একটা মজার ব্যাপার আবিষ্কার করল। দেখল, একই রকম ঘটনা আগেও ঘটেছে। এক-দুবার নয়। বহুবার। সব কটি ঘটনার তারিখের নিচে লাল কালি দিয়ে দাগ দেওয়া। আর সবার নিচে লাল কালিতে লেখা
‘ড. আদিলুর রহমান, নিউরো সায়েন্টিস্ট (এমআইটি, ইউএসএ)
চেম্বার: এলিফ্যান্ট রোড, ১২ নম্বর বাসা।’
ডায়েরির ঠিকানা একটা কাগজে লিখে বের হয়ে পড়ল। বৃষ্টির দিন হওয়ায় রাস্তা ফাঁকা। সিএনজিচালিত অটোরিকশা নিয়ে আসতে মাত্র ৩০ মিনিট সময় লেগেছে। কপাল ভালোই বলতে হবে। চেম্বারে অল্প কিছু রোগী। বেশির ভাগই বয়স্ক মানুষ। দেখা গেল ঘণ্টাখানেকের বেশি অপেক্ষা করতে হলো না। অপেক্ষা করার সময়টায় একটা মজার ব্যাপার ঘটল। ওয়েটিং রুমে বড় করে ড. আদিলুরের ছবি। রফিকের মনে হলো আগে কোথায় যেন এ রকম চেহারার একটি মানুষ দেখেছে। হঠাৎ মনে পড়ল। আদিলুর ওর হাইস্কুলজীবনের বন্ধু। তুইতোকারি পর্যায়ের সম্পর্ক ছিল। স্কুলে মজা করে ডাকত আদু। তারপর আর যোগাযোগ ছিল না। এখন কীভাবে আদিলুরের ঠিকানা ওর ডায়েরির পাতায় এসেছে মনে করতে পারল না। সব রোগী বিদায় নেওয়ার পর আদিলুর সাহেব রফিককে নিয়ে বসলেন। অস্বস্তি নিয়ে রফিক সবকিছু বলতে শুরু করল। রফিক খেয়াল করল, ‘আপনি’ সম্বোধনে কথা বলায় আদিলুর সাহেবের চোখেমুখে বিব্রতবোধ আর দ্বিধার ভাব ফুটে উঠেছে। এমনকি একপর্যায়ে রফিককে থামিয়ে, অনেকক্ষণ অবিশ্বাসের চোখে রফিকের দিকে তাকিয়ে রইল। তারপর জিজ্ঞাসা করল,
-রফিক, আমার ব্যাপারে তোর কিছু মনে আছে?
-হুঁ
-কী মনে আছে?
-স্কুলের কথা।
-আর কিছু?
-নাহ।
-ওয়াও, গুড এনাফ। আমি তোর বন্ধু। আমার কাছে ভণিতা কিংবা লুকোচুরির দরকার নেই। ওকে?
এবার রফিকের অস্বস্তি দূর হলো। একটু সময় নিয়ে বলল,
-একটা বড় রকমের সমস্যায় পড়ে গিয়েছি।
-কী হয়েছে বল তো। কিছুই যেন বাদ না যায়।
রফিক শানুর কথা, বাচ্চা মেয়েটির ব্যাপারটা বলল। তবে ডায়েরির লেখাগুলোর ব্যাপারে কিছু বলল না।
-এখন আর শানুকে দেখতে পাচ্ছিস না?
-না!
-শেষ কবে দেখেছিস?
-আজ সন্ধ্যায়।
-তার আগে কবে?
রফিক মনে করতে পারল না। তবে ওর ডায়েরিতে লেখা ছিল।
-কী মনে করতে পারছিস না?
-নাহ।
আদিলুর একটি ফাইল এগিয়ে দিল। শুরুতে দিন-তারিখসহ সব আছে। লেখাটি রফিক চিনতে পারল। স্পষ্ট অক্ষরে ওর নিজেরই লেখা। তারিখ অনুযায়ী সর্বশেষ এসেছিল মাসখানেক আগে। ফাইলের কাগজগুলোয় প্রতিবার একই রকম ঘটনা। সব কটি উল্টেপাল্টে দেখল।
-মাসখানেক আগে আমার সামনে বসে ঠিক আজকের এই ঘটনাটাই লিখেছিলি। মনে পড়ছে?
-নাহ। কিছুই মনে রাখতে পারি না। পেছনের সবকিছুকেই ধূসর মনে হয়। তবে একটা ব্যাপার ছাড়া।
-তবে কী?
-একটা গন্ধ সব সময়ই পাচ্ছি।
-কিসের গন্ধ?
-হাসনাহেনা ফুলের মতো।
-এখানেও পাচ্ছিস?
-হুঁ। তবে আগের মতো তীব্র নয়।
আদিল হাসল।
-তুই হাসছিস?
-আরে হাসব না। তোর অবস্থার অনেক উন্নতি হয়ে গিয়েছে। আমি যে তোর বন্ধু, এটা আজকেই প্রথম বলতে পারলি। আগেও জিজ্ঞাসা করেছি। পারিসনি।
-মানে?
-আগে প্রায় প্রতি সপ্তাহে হ্যালুসিনেশন হতো। এখন তার ফ্রিকোয়েন্সি কমে দাঁড়িয়েছে মাত্র মাসে একবার।
-এসবের মানে সত্যিই কিছু বুঝতে পারছি না।
-মানে সিম্পল। বছরখানেক আগেকার একটা দুর্ঘটনার কথা মনে আছে।
রফিকের পুরো ঘটনা মনে নেই। কিছু ঝাপসা স্মৃতি মনে করতে পারল,
-হ্যাঁ, মনে পড়েছে। তবে খুব ডিটেইলস মনে করতে পারছি না।
রফিকের চোখের দিকে কিছুক্ষণ চেয়ে থাকল। তারপর বলল,
-তোর বাবা আলঝেইমারের রোগী ছিল, তা মনে আছে?
-হুঁ। অনেকটাই মনে করতে পারি।
-ওকে। তাহলে বুঝতেই পারছিস। এমনিতেই জেনেটিক্যালি তোর আলঝেইমারের ঝুঁকি ছিল। আর ওই দুর্ঘটনায় মাথায় আঘাত পাওয়ায় সমস্যাটা কয়েক গুণ বেড়ে যায়। একদিকে স্মৃতিভ্রষ্ট হয়ে যাওয়া, অন্যদিকে হ্যালুসিনেশন। এ দুয়ের ফলে তুই একটা কমপ্লিকেটেড সমস্যার ভেতর দিয়ে এসেছিস।
-তার মানে? সমস্যা সমাধান হয়ে গেছে?
-নাহ। পুরোপুরি না। আলঝেইমারের কোনো চিকিৎসা এখন পর্যন্ত নেই। তবে আশার কথা হল, হ্যালুসিনেশন সমস্যাটা অনেকটাই কাটিয়ে উঠতে পেরেছিস।
-আচ্ছা, তাহলে কি শানুর পুরোটাই হ্যালুসিনেশন?
-না, আংশিক। প্যারিসের মতো। অর্ধেক নগরী তুমি অর্ধেক কল্পনা।
বলেই আদিলুর হাসতে শুরু করল। কেউ হাসির কিছু বললে অন্তত ভদ্রতার খাতিরেও হাসতে হয়। কিন্তু রফিকের হাসির রেশমাত্র এল না। ওর জীবনের সবচেয়ে ক্রিটিক্যাল ঘটনা জানতে চলেছে এখন। আদিলুর আবার বলতে শুরু করল,
-শানু তোর স্ত্রী। তবে...
-তবে কী?
-মাস ছয়েক আগেই তোকে ছেড়ে চলে গিয়েছে!
-তার মানে, শানুর সবকিছু হ্যালুসিনেশন!
রফিক বিড়বিড় করে আরও অনেক কিছু বলল। তবে বোঝা গেল না।
রফিককে চা দেওয়া হয়েছে। কিন্তু এসবে ওর ইচ্ছা নেই। আদিলুর রিভলভিং চেয়ারে দুল খেতে খেতে চা শেষ করল। তারপর আলতো করে রফিকের হাত ধরে বলল,
-দোস্ত, সত্যি বলতে কি শানু চলে যাওয়ার পর থেকে এই সমস্যা শুরু। তিন ধরনের হ্যালুসিনেশন একসঙ্গে। ক্যান ইউ ইমাজিন!
-তিন ধরনের?
-হুঁ। মানুষ সাধারণত যেকোনো একটি সমস্যায় ভোগে। তোর কেসটা কমপ্লেক্স ছিল। একসঙ্গে ভিজুয়াল, অলফ্যাক্টরি আর ট্যাক্টাইল। ফলে তোর কল্পনায় ওদের এত জীবন্ত মনে হতো। যেন সত্যি সত্যি ওদের কথা শুনতে পারতি। দেখতে পারতি। এমনকি ট্যাক্টাইল হ্যালুসিনেশন কারণে স্পর্শ পর্যন্ত অনুভব করতে পারতি! এটা কিন্তু আসলেই রেয়ার কেস।
রফিক সব শুনে কিছুক্ষণ চুপ রইল। ওর কাছে সবকিছুই এখন ঝকঝকে পরিষ্কার। শুধু একটা ব্যাপার ছাড়া।
-একটা প্রশ্ন করব?
আদিলুর হেসে বলল,
-হুঁ, অবশ্যই। বল।
-আমি তোর চেম্বারের ঠিকানা কীভাবে পেয়েছিলাম?
-ইউএস থেকে আসার পর তোদের বাসায় গিয়েছিলাম। উদ্দেশ্য ছিল বিয়ের দাওয়াত দেব। আর পেলাম রোগীকে!
বলেই আবার হাসতে শুরু করল। রফিকের স্পষ্ট মনে আছে আগে কথায় কথায় হেসে ফেলার ছেলে আদিলুর ছিল না। বরং বয়সের চেয়ে একটু বেশিই রাশভারী ছিল। সময় কত দ্রুত মানুষকে বদলে দেয়।
রফিকের মাথা ঝিমঝিম করছে। মনে হচ্ছে এক্ষুনি চেয়ার থেকে পড়ে যাবে। দুই হাতে সামনের টেবিল চেপে ধরল। তারপর একটু স্থির হয়ে জিজ্ঞাসা করল,
-একটা সত্যি কথা বলবি?"
2024-01-03 17:14:15,বহুনির্বাচনি প্রশ্ন (৫১-৬০) : অধ্যায় ১ | ফিন্যান্স ও ব্যাংকিং - দশম শ্রেণি,
2024-01-03 17:10:56,নোয়াখালী-৪ আসন: সুষ্ঠু নির্বাচনের জন্য চরজব্বর থানার ওসির প্রত্যাহার চাইলেন স্বতন্ত্র প্রার্থী,"আজ বুধবার বেলা সাড়ে ১১টায় জেলা শহর মাইজদীর নিজ বাসভবনে আয়োজিত সংবাদ সম্মেলনে শিহাব উদ্দিন শাহিন এই অভিযোগ করেন। নির্বাচনী প্রচারণায় সংশ্লিষ্ট কর্মী-সমর্থকদের ওপর হামলা, প্রচার-প্রচারণায় বাধা, কার্যালয় ভাঙচুর, বহিরাগতদের অনুপ্রবেশ এবং নৌকার প্রার্থীর বিভিন্ন সন্ত্রাসী কর্মকাণ্ডের প্রতিবাদে এই সংবাদ সম্মেলনের আয়োজন করা হয়। সংবাদ সম্মেলনে অন্যদের মধ্যে উপস্থিত ছিলেন সদর উপজেলা আওয়ামী লীগের সভাপতি আবু জাহের, সাধারণ সম্পাদক আতাউর রহমান, সুবর্ণচর উপজেলা আওয়ামী লীগের সভাপতি বাহার উদ্দিন প্রমুখ।
সংবাদ সম্মেলনে শিহাব উদ্দিন শাহিন বলেন, আওয়ামী লীগ সভানেত্রী শেখ হাসিনা ঘোষণা দিয়েছেন যে দলের প্রার্থীর পাশাপাশি দলের নেতাদের কেউ স্বতন্ত্র প্রার্থী হলে দলের কোনো আপত্তি থাকবে না। এ কারণে স্থানীয় নেতা ও সাধারণ ভোটারদের চাপের মুখে তিনি স্বতন্ত্র প্রার্থী হয়েছেন।
শিহাব উদ্দিন শাহিন অভিযোগ করেন, তৃণমূল পর্যায়ে তাঁর পক্ষে দলীয় নেতা-কর্মী ও সাধারণ মানুষজন স্বতঃস্ফূর্তভাবে সাড়া দিচ্ছেন। এ কারণে নৌকার প্রার্থীর লোকজন বিভিন্ন এলাকায় তাঁর কর্মীদের নানা হুমকিধমকি দেওয়া শুরু করেন। তাঁরা এরই মধ্যে সুবর্ণচরে তাঁর প্রধান নির্বাচন সমন্বয়ক ও উপজেলা আওয়ামী লীগের সভাপতি বাহার উদ্দিনের বাড়িতে হামলা এবং ফটকে অগ্নিসংযোগ করেছেন। এ ছাড়া তাঁর নির্বাচন পরিচালনা কমিটির সদস্যসচিব আবু নাছেরের বাড়িতে ককটেল হামলা, সুবর্ণচরে কর্মী তারেক মাসুদকে তুলে নিয়ে নির্যাতন, সদরের নোয়ান্নইতে নির্বাচনী কার্যালয় ভাঙচুর ও নেয়াজপুরে গণসংযোগে হামলা চালিয়েছেন। এসব ঘটনার মধ্য দিয়ে শান্তিপূর্ণ নির্বাচনের পরিবেশকে অস্থিতিশীল করার চেষ্টা করছেন নৌকার প্রার্থী।
স্বতন্ত্র প্রার্থীর অভিযোগ, একাধিক নির্বাচনী অপরাধের বিষয়ে চরজব্বর থানার ভারপ্রাপ্ত কর্মকর্তাকে (ওসি) লিখিত এজাহার দেওয়ার পরও তিনি মামলা রেকর্ড করে কোনো আসামিকে ধরেননি। তাই সুষ্ঠু নির্বাচনের স্বার্থে অবিলম্বে ওই ওসিকে প্রত্যাহার করতে হবে। এ বিষয়ে আজই সংশ্লিষ্ট দপ্তরে লিখিত অভিযোগ করবেন বলে জানান শিহাব উদ্দিন।
জানতে চাইলে চরজব্ব থানার ভারপ্রাপ্ত কর্মকর্তা (ওসি) মোহাম্মদ রফিকুল ইসলাম প্রথম আলোকে বলেন, তিনি আইনের মধ্য থেকে যাকে যতটুকু আইনি সহায়তা দেওয়ার, ততটুকুই দিচ্ছেন। কারও প্রতি কোনো রকম পক্ষপাতমূলক আচরণ করছেন না।
শিহাব উদ্দিনের অভিযোগের বিষয়ে বক্তব্য জানার জন্য নোয়াখালী ৪ আসনের নৌকার প্রার্থী মোহাম্মদ একরামুল করিম চৌধুরীকে একাধিকবার ফোন করা হলেও তিনি ফোন ধরেননি। তাই এ বিষয়ে তাঁর বক্তব্য জানা সম্ভব হয়নি।"
2024-01-03 17:02:10,"শরীফুল এগোলেন ৩২ ধাপ, সাকিবকে সরিয়ে বাংলাদেশের সেরা মোস্তাফিজ","তিন ম্যাচে ৬ উইকেট। বাংলাদেশ-নিউজিল্যান্ড সিরিজে সর্বোচ্চ উইকেটশিকারি ছিলেন শরীফুল ইসলাম। বাংলাদেশের বাঁহাতি পেসার সিরিজের সেরা খেলোয়াড়ের পুরস্কারও জিতেছেন। মাঠের পারফরম্যান্সের পুরস্কার আইসিসি র‍্যাঙ্কিংয়েও পেলেন শরীফুল। আজ প্রকাশিত সর্বশেষ র‍্যাঙ্কিংয়ে টি-টোয়েন্টির বোলারদের তালিকায় ৩২ ধাপ এগিয়ে ৫৫ নম্বরে উঠে এসেছেন ২২ বছর বয়সী শরীফুল।
তবে টি-টোয়েন্টিতে বাংলাদেশের বোলারদের মধ্যে শীর্ষ পাঁচেও নেই শরীফুল। সবার ওপরে থাকা মোস্তাফিজুর রহমান আছেন ২২ নম্বরে। নিউজিল্যান্ডে তিন ম্যাচে ২ উইকেট নিলেও ওভারপ্রতি ৪.৮৮ রান দিয়েছেন এই বাঁহাতি পেসার। আর তাতেই পাঁচ ধাপ এগিয়েছেন মোস্তাফিজ।
বাংলাদেশের বোলারদের মধ্যে ক্রমানুসারে এরপর আছেন সাকিব আল হাসান (২৮), মেহেদী হাসান (২৯), তাসকিন আহমেদ (৩৩), নাসুম আহমেদ (৩৫) ও হাসান মাহমুদ (৪৩)। আগের সপ্তাহে সাকিবই সবার ওপরে ছিলেন। সিরিজটা না খেলায় ছয় ধাপ পিছিয়েছেন জাতীয় সংসদ নির্বাচনে অংশ নিতে ক্রিকেট থেকে আপাতত দূরে থাকা সাকিব।
ব্যাটিংয়ে বাংলাদেশের কারও বড় কোনো উন্নতি হয়নি। দুই ধাপ পেছালেও লিটন দাসই আছেন সবার ওপরে (২৩)। দুই ধাপ এগোনো নাজমুল হোসেন আছেন ৩২-এ। বাংলাদেশের ব্যাটসম্যানদের মধ্যে তিনে থাকা আফিফ হোসেন (৬৬) পিছিয়েছেন ৬ ধাপ। ৬ ধাপ পেছানো সাকিব নেমে গেছেন ৭০-এ।"
2024-01-03 17:01:29,মহুয়ার সদস্যপদ খারিজ মামলায় লোকসভা সচিবালয়কে আদালতের নোটিশ,"ভারতের তৃণমূল কংগ্রেস সদস্য মহুয়া মৈত্রের সদস্যপদ খারিজ মামলায় লোকসভা সচিবালয়কে নোটিশ পাঠালেন সুপ্রিম কোর্ট। আজ বুধবার ওই নোটিশে বলা হয়েছে, তিন সপ্তাহের মধ্যে লোকসভার সচিবালয়কে বহিষ্কারসংক্রান্ত বিষয়ে তাদের বক্তব্য জানাতে হবে।
লোকসভায় ঘুষ নিয়ে প্রশ্ন করার জন্য গত ৮ ডিসেম্বর মহুয়ার সদস্যপদ খারিজ করা হয়। সেই সিদ্ধান্তের বিরুদ্ধে মহুয়া সুপ্রিম কোর্টে মামলা করেন।
লোকসভার সচিবালয়ের পক্ষে আজ বুধবার শুনানির সময় হাজির ছিলেন সলিসিটর জেনারেল তুষার মেহতা। বিচারপতি সঞ্জিব খান্না ও বিচারপতি দীপংকর দত্তর এজলাসে তিনি বলেন, সংসদের অভ্যন্তরে গৃহীত কোনো সিদ্ধান্ত বিবেচনার অধিকার সুপ্রিম কোর্টের নেই। তাই এই মামলা খারিজ করা দরকার।
মামলা খারিজ না করে বিচারপতিরা বলেন, এই মামলা শোনার অধিকার তাঁদের আছে কি না, সেটা আগে বিবেচনা করে দেখতে হবে। তারপর সিদ্ধান্ত।
তিন সপ্তাহের মধ্যে লোকসভার সচিবালয় জবাব পাঠালে প্রত্যুত্তরের জন্য মহুয়াকে আরও তিন সপ্তাহ সময় দেওয়া হবে। সেই হিসাবে এই মামলার পরবর্তী শুনানি হবে ১১ মার্চ।
আজ বুধবার এই শুনানির নির্যাস মহুয়া নিজেই ‘এক্স’ হ্যান্ডেলে জানান।
মহুয়ার আরজি ছিল দ্রুত মামলাটি শোনার। কারণ, ফেব্রুয়ারির শেষে সংসদের বাজেট অধিবেশন। সুপ্রিম কোর্টের ডিভিশন বেঞ্চ তাতে আমল দেননি। মহুয়ার আইনজীবী অভিষেক মনু সিংভি অনুরোধ করেছিলেন, অন্তর্বর্তী নির্দেশ হিসেবে মহুয়াকে বাজেট অধিবেশনে যোগ দেওয়ার অনুমতি দেওয়া হোক।
তবে আইনজীবীর সেই আবেদন নাকচ করে বিচারপতি সঞ্জিব খান্না বলেন, ‘সেটা করা যায় না। সেটা হবে আবেদন গ্রহণ করারই শামিল। আমরা নিজেরাই এখনো নিশ্চিত নই, আমাদের এখতিয়ার কতখানি।’
মহুয়া মৈত্র তৃণমূল কংগ্রেসের প্রার্থী হিসেবে পশ্চিমবঙ্গের নদিয়া জেলার কৃষ্ণনগর কেন্দ্র থেকে লোকসভার সদস্য নির্বাচিত হয়েছিলেন।
মহুয়ার বিরুদ্ধে বিজেপির অভিযোগ, তিনি এক ব্যবসায়ীর কাছ থেকে ২ কোটি টাকা ও অন্যান্য দামি উপহারের বিনিময়ে তাঁরই স্বার্থে সংসদে প্রশ্ন করেছেন। এমনকি সেই ব্যবসায়ীর কাছে তিনি তাঁর ই-মেইলের লগইন পাসওয়ার্ডও দিয়ে রেখেছিলেন, যাতে বিদেশে বসেও লোকসভায় প্রশ্ন ওঠানো যায়।"
2024-02-29 13:10:46,জানতে হবে গোসলের নিয়ম,"উঁচু স্থানে বসে গোসল করা, যাতে পানি গড়িয়ে যায় ও গায়ে ছিটা না লাগে। পানির অপচয় করা যাবে না। লোকসমাগম যেখানে হয়, সেই স্থানে গোসল না করা। ডান দিক থেকে গোসল শুরু করা (রদ্দুল মুহতার ১/৯৪)। বাহ্যিক অঙ্গের চুল পরিমাণ জায়গাও শুকনা থাকলে ফরজ গোসল শুদ্ধ হবে না (শরহে মুখতাসারুত তাহাভি ১/৫১০)।
নেল পালিশ, রং বা সুপার গ্লু ইত্যাদি যা শরীরে পানি পৌঁছার ক্ষেত্রে প্রতিবন্ধক হয়, তা উঠিয়ে নিচে পানি পৌঁছানো জরুরি, না হলে গোসল শুদ্ধ হবে না। (ফাতাওয়া হিন্দিয়া ১/১৩)
ফরজ গোসলে পুরুষের দাঁড়ি ও মাথার চুল গোড়ায় সম্পূর্ণ ভালোভাবে ভিজতে হবে। নারীদের চুলের গোড়ায় পানি পৌঁছানো। সম্পূর্ণ চুল ধোয়া। (বাদায়েউস সানায়ে ১/৩৪, রদ্দুল মুহতার ১/১৪২); নারীদের কান ও নাকফুল নাড়িয়ে ছিদ্রে পানি পৌঁছানো জরুরি। (আল মুহিতুল বুরহানি ১/৮০); তবে কানের ভেতর ও নাভিতে পানি পৌঁছানোর ক্ষেত্রে সতর্ক থাকতে হবে।
অনেকের দাঁতে ক্যাপ লাগানো হয়ে থাকে, কুলি করলে নিচে পানি পৌঁছে না এবং তা খুললেও ক্ষতির আশঙ্কা হয়, তাহলে গোসলের সময় তা খোলা জরুরি নয়, আর যদি এমন কিছু লাগানো থাকে, যা সহজে খোলা যায়, তাহলে খুলে তার নিচে পানি পৌঁছানো জরুরি। (রদ্দুল মুহতার ১/১৫৪, আহসানুল ফাতাওয়া ২/৩২)।
মৃত ব্যক্তিকে গোসল দেওয়া ফরজে কিফায়া। কেউ কেউ ওয়াজিব বলেছেন। যাঁরা গোসল দিতে পারদর্শী, তাঁরাই মৃত ব্যক্তিকে গোসল দেবেন।
১. মৃত ব্যক্তিকে গোসল দেওয়ার সময় গোসলের খাটে শোয়াতে হয়। এরপর পরনের কাপড় সরিয়ে পুরুষ হলে নাভি থেকে হাঁটু পর্যন্ত একটা কাপড় রাখতে হবে।
২. প্রায় বসার মতো করে মৃত ব্যক্তির মাথা উঁচু করে আলতোভাবে পেট চাপ দিয়ে বেশি করে পানি ঢেলে ময়লা বের করতে হয়।
৩. গোসলদাতার হাতে একটি ন্যাকড়া পেঁচিয়ে নেওয়া বা হাত মোজা পরে নেওয়া।
৪. গোসলের নিয়ত করে প্রথমে মৃত ব্যক্তিকে অজুর ন্যায় ধুয়ে নেওয়া। তবে মুখে ও নাকে পানি প্রবেশ করানো যাবে না। বরং ভিজা আঙুলদ্বয় নাকে ও মুখে প্রবেশ করানো।
৫. সন্তান প্রসব করার পর মারা গেলে মুখ ও নাকে পানি পৌঁছানো জরুরি।
৬. তুলা দিয়ে দাঁতের মাড়ি পরিষ্কার করে দেওয়া।
৭. বরইপাতা ও সাবান মেশানো হালকা গরম পানি দিয়ে প্রথমে মৃত ব্যক্তির মাথা ও দাঁড়ি ধোয়া।
৮. এরপর ঘাড় থেকে পা পর্যন্ত ডান পাশ ধুয়ে তারপর পিঠের ডান অংশ ধোয়া।
৯. এভাবে তিনবার ধৌত করা। এরপরও যদি ময়লা থাকে, তবে ময়লা পরিষ্কার হওয়া পর্যন্ত বেজোড় করে ধৌত করা।
১০. গোসলের শেষবারের পানির সঙ্গে করপুর, আতর মিশিয়ে সারা শরীরে পানি ঢেলে দেওয়া।
১১. মৃত ব্যক্তির গোঁফ বা নখ বেশি লম্বা হলে কেটে ফেলা। (তবে এ ব্যাপারে মতভেদ রয়েছে)
১২. একটি পরিষ্কার কাপড় দিয়ে মৃত ব্যক্তির শরীরের পানি মুছে দেওয়া।
১৩. মৃত ব্যক্তি নারী হলে চুল বেণি করে পেছনের দিকে রাখা।
১৪. গোসল দেওয়ার পর দেহ থেকে ময়লা বের হলে, বের হওয়া স্থান ধৌত করে তুলা দিয়ে বন্ধ করে দেওয়া। এ ক্ষেত্রে কেউ বলেছেন, অজু করাতে হবে।"
2024-01-03 17:00:00,নাতিদের নিয়ে মনের আনন্দে ঘুরে বেড়াচ্ছেন নায়িকা চম্পা,"চিত্রনায়িকা চম্পা এখন আর নিয়মিত অভিনয় করেন না। ভালো গল্পের প্রস্তাব পেলে তবেই অভিনয় করে থাকেন। সর্বশেষ তাঁকে ‘শান’ ছবিতে দেখা গেছে। দেশের চলচ্চিত্রের বরেণ্য এই অভিনেত্রী বেশ কিছুদিন ধরে ব্যাংককে আছেন। স্বামী, সন্তান ও নাতিদের নিয়ে ঘোরাঘুরি করছেন। আজ বুধবার সকালে তাঁর সঙ্গে কথা হলে ঘোরাঘুরির বিষয়টা জানান তিনি। এরপর কিছু স্থিরচিত্র চাওয়া হলে হোয়াটসঅ্যাপে পাঠান। দেখে নেওয়া যাক তাঁদের ঘোরাঘুরির খণ্ডচিত্র
২ / ৮"
2024-01-03 17:00:00,অসমাপ্ত পাণ্ডুলিপি,"জীবনের কবিতা লিখব বলে-
ধ্যান, জ্ঞান, সময় একত্র করেছি বহুবার;
প্রাপ্তি-অপ্রাপ্তি জটলা বাঁধে বারংবার
সুখের দল পরাস্ত গুমোট আর্তচিৎকারে।
কান্নার নোনাজলে মুছে যায় পঙ্‌ক্তিমালা,
অব্যক্ত পাপগুলো বিষ ছড়ায় বিবেকে;
আত্মরক্ষায় আত্মসমর্পণ করি ইমানের কাছে।
হাতের কাঁপুনিতে ছিটকে যায় কবিতার কলম,
যেন ছিন্নভিন্ন ছন্নছাড়া একটি অসমাপ্ত পাণ্ডুলিপি।
অতঃপর...
আমি ঘুমিয়ে পড়ি পরিত্যক্ত কাগজের ওপর।"
2024-01-03 17:00:00,শীতকালেই কেন পিঠা খাওয়ার ধুম?,"শীতকাল অনেকের খুব পছন্দ। আবার অনেকেই শীতে জবুথবু। অনেকে সারা বছর ধরে ডিসেম্বর মাসের জন্য অপেক্ষা করেন। কবে ডিসেম্বর আসবে আর কবে শীত আসবে। ডিসেম্বরে সাধারণত পরীক্ষা শেষ হয়। শীতের মধ্যে পড়ে বছর শেষের ছুটি। বেড়াতে যায় অনেকে। আত্মীয়বাড়িতে আপ্যায়ন হয় ধুমধাম করে।
শীতের সময় সবার হাতে অবসর কাটানোর মতো সময় থাকে। এ সময়ে স্কুল-কলেজ, কোচিং, পড়ালেখার ছুটি। মা-বাবারাও কিছু দিনের জন্য কাজ থেকে বিরতি নেন। ব্যাগপোটলা বেঁধে সপরিবার বেশ কদিনের জন্য অনেকে দেন ছুট। গ্রামে, নানাবাড়ি বা দাদাবাড়িতে। সেখানে সব ভাইবোনদের একসঙ্গে জড়ো হলে আনন্দের সীমা থাকে না। প্রতিদিন সকালে লেপ-কম্বলের আরাম ছেড়ে মোটা মোটা শীতের পোশাক পরে নাস্তায় হাতে বানানো কোনো না কোনো পিঠা খাওয়া হয়। খেজুরের রস চুলার ধারে বসে খাওয়া চলে। সারা দিনই পিঠার আয়োজন, বাড়ির কোনো প্রতিবেশি মেহমান এসেছে শুনে নিজেরাও বানিয়ে পাঠানো চিরচেনা এইসব দৃশ্য যেন শীতকালের মূল ঘটনা। কিন্তু শীত এলেই কেন এত পিঠার আয়োজন করা হয়?
আমাদের দেশে শীতকাল ছাড়াও বিভিন্ন অনুষ্ঠান, আয়োজনে সারা বছর পিঠা তৈরি হয়। তবে শীতকালে হরেক রকম পিঠার সংখ্যা চোখে পড়ে বেশি। এই প্রচলন নতুন নয়। ছয় ঋতুর মধ্যে পঞ্চম ঋতু শীত, আর তার আগে আসে চতুর্থ ঋতু হেমন্ত। হেমন্ত ঋতু মানে নবান্ন উৎসব। এই সময়টায় সোনারাঙা আমন ধান ঘরে তোলেন কৃষক। ধান ভেঙে আসে নতুন চাল। এর কিছুদিন পরই আসে শীতকাল। তাই হেমন্তের নতুন চালে পিঠা বানানোর ধুম পড়ে শীতে। বানানো হয় ভাপা পিঠা, চিতই, পাটিসাপটা, পুলি, দুধ পুলি বা দুধ চিতই, মালপোয়া, নকশিপিঠার মতো হরেক ধরনের পিঠা। আবার শীতকালে পাওয়া যায় খেজুরের রস। অনেকেই গাছ থেকে খেজুরের রস সংগ্রহ করে তা দিয়েও তৈরি করে বাহারি সব পিঠা। খেজুরের গুড়ও পিঠা তৈরির গুরুত্বপূর্ণ অনুষঙ্গ। এই দুই মিলে শীতকাল ঋতুটা হয়ে যায় পিঠা উৎসবের ঋতু।
গ্রাম বাংলায় শীতের এই দৃশ্যের চল দেখা গেলেও শহরে সেভাবে লক্ষ্য করা যায় না। তাই শহরে শীত এলেই রাস্তার ধারে দেখা যায় বিভিন্ন পিঠার ছোট ছোট দোকান। আবার অনেক প্রতিষ্ঠান, সংগঠন আয়োজন করে পিঠামেলার। সেখানেও হরেক রকম বাহারি পিঠার দেখা মেলে। অনেকে আবার শত ব্যস্ততার মধ্যেও বাসায় তৈরি করে পিঠা। ছুটির দিনে পরিবার মিলে উপভোগ করে সেই মুহূর্ত। যেভাবেই হোক না কেন, এক কথায় পিঠা ছাড়া যেন শীত জমেই না। তাই তো শীত এলেই যেভাবেই হোক পিঠা চাই–ই চাই।"
2024-01-03 16:56:46,নির্বাচনের কৌশলী খেলায় জনগণ কী পাচ্ছে,"নতুন বছর ৭ জানুয়ারি বাংলাদেশের দ্বাদশ জাতীয় সংসদ নির্বাচন। নানা নাটকীয়তার জন্ম হয়েছিল নির্বাচনকে ঘিরে। বিশ্ব মোড়লদের সরবতা দেখে মনে হয়েছিল, সব দল, বিশেষ করে বিএনপি হয়তো এবার নির্বাচনে অংশগ্রহণ করবে। আর এমন প্রত্যাশা নিয়ে জনগণও আশা করেছিলেন, গণতান্ত্রিকভাবে তাঁরা তাঁদের ভোটাধিকার প্রয়োগ করতে পারবেন ৭ জানুয়ারির নির্বাচনে। তবে হ্যামিলনের বাঁশীর সুরের মতো কাজ করেনি বিশ্ব মোড়লদের আলাপ–আলোচনা। বিএনপি নির্বাচনে আসেনি। অতএব নির্বাচন হচ্ছে আওয়ামী লীগের নিজেদের ঘরে। যার ফলে আওয়ামী সরকারের অধীনের এ নির্বাচন নিয়ে দলের নেতা–কর্মীদের মধ্যে এক ধরনের দ্বিমুখী–ত্রিমুখী সংকট চলছে। তার কারণ হলো আওয়ামী লীগের মনোনয়নপ্রাপ্ত প্রার্থীর বিপক্ষে অবস্থানকারী প্রার্থীর বেশির ভাগই আওয়ামী লীগের ব্যক্তি। স্বতন্ত্র প্রার্থীর লেবাসে আওয়ামী লীগই নির্বাচন করছে। সহজ কথায় বলা যায়, একক চরিত্রে বহুরূপী অভিনয়।
আর অভিনয়ের কথা বলতে গেলে চোখের সামনে আসে, দেশের বিশেষ কিছু আসনে নায়ক-নায়িকা, গায়ক-গায়িকা আর খেলোয়াড়দের মুখ। রাজনীতি আর নির্বাচন এখন ধনিক শ্রেণির বিলাসিতার বস্তু।
সংসদ সদস্য পদবিটি তাঁদের দরকার নামের পাশে সমাজের কদর বাড়ানোর জন্য। এখন প্রশ্ন হলো, দেশের রাজনৈতিক দলের ত্যাগী নেতাদের উপেক্ষা করে কেন নির্বাচনে শীতের পাখিদের দিয়ে নির্বাচন করতে হয়? রাজনীতি বলতে এখন একটিমাত্র বড় দল আছে বলেই কি সংসদে রাজনৈতিক প্রজ্ঞাবান ব্যক্তিদের প্রয়োজন নেই? এসব প্রশ্নের উত্তর দিতে গেলে সহজ কথায় বলা যাবে না। কারণ, বাংলাদেশের রাজনীতি পট পরিবর্তনের সঙ্গে সঙ্গে দলগুলোতে ‘জনগণের জন্য রাজনীতি করার’ মানসিকতা হারিয়ে গেছে, দলের সত্যিকারের নেতা–কর্মীরা। সেখানে জায়গায় করে নিয়েছে বিত্তশালী ক্ষমতাধারী ব্যক্তিরা। আর বর্তমান সময়ে দলের মধ্যে শোবিজের ব্যক্তিদের বিচরণ দেখে মানুষ হতাশ।
তবে এ ক্ষেত্রে একটা বিষয় সুস্পষ্ট আওয়ামী লীগ এ নির্বাচনের মাধ্যমে নিজের দলের যে ক্ষতি করছে, তা বুঝতে হয়তোবা কাঠখড় পোহাতে হবে দীর্ঘ সময় ধরে। নায়ক–নায়িকা থেকে রাজনৈতিক ব্যক্তি হয়ে ওঠা এতটা সহজলভ্য নয়। আবার তারকাদের দেখলেই মানুষ ভোট দিতে পাগল হয়ে যাবে, তা কিন্তু নয়।
আওয়ামী লীগের ছায়াতলে এসে ধনিক শ্রেণি রাজনীতিতে যে নতুন মেরুকরণের প্রচেষ্টা চালাচ্ছে, তা এখনো স্পষ্ট সাধারণ মানুষের কাছে। তাঁদের কাছে সংসদ সদস্য পদবিটা সুযোগ–সুবিধা নেওয়ার একটা হাতিয়ার। এর পেছনে যে বিষয়টি প্রশ্নবোধক চিহ্ন হয়েছে, তা হলো ব্যক্তি স্বার্থের কারণ, যারা নির্বাচন করছেন, তাঁরা জনগণের প্রতিনিধি কোনো দিন ছিলেন না, আর আগামীতেও থাকবেন না। ৫০ হাজার টাকা দিয়ে নমিনেশন পেপার কেনার মতো ক্ষমতা দেশের বহু মানুষের আছে, তার প্রমাণ মানুষ পেয়েছে ইতিমধ্যে। সারা দেশ দেখেছে টাকা কীভাবে উড়েছে, রাজনৈতিক দলগুলোর অফিসে। রাজনৈতিক ব্যক্তিসহ সমাজের নানা পেশার লোক গণহারে নির্বাচনে প্রার্থী হয়েছেন। বিশেষ করে আওয়ামী লীগের অবস্থা দেখে মনে হয়েছে, দেশে নৌকা ছাড়া কিছু নেই। সময়ের ব্যবধানে দেখা গেল রাতারাতি ভোল পাল্টে মুজিব কোট পরে নৌকার হয়ে নির্বাচনের মাঠে নেমেছেন অনেকে। শরিক দলগুলো ও নৌকা প্রতীক ছাড়া নির্বাচন করতে ভয় পায়। কারণ, তাঁরা জানেন, সঠিকভাবে ভোট যদি জনগণ দেয়, তাহলে তাঁদের পরিণতি কতটা করুণ হবে।
অন্যদিকে ‘যাহা লাউ তাহা কদু’—এমন দশা এখন সারা দেশের নির্বাচনের স্বতন্ত্র প্রার্থীদের ক্ষেত্রে।
আগামী সংসদে সরকার দল ও বিরোধী দল বলতে আলাদা আর কিছু যে থাকবে না, তা আর বলার পক্ষে রাখে না। আওয়ামী লীগের স্বতন্ত্র প্রার্থী প্রকৃত পক্ষে আওয়ামী লীগেরই প্রার্থী। তাই সাধারণ মানুষ মনে করে ৭ জানুয়ারির নির্বাচনের ফলাফল নিয়ে চিন্তা করার কিছু নেই। বরং আওয়ামী লীগের লেবাসে কিছু ব্যক্তি সংসদে আসবেন, যাঁদের সঙ্গে জনগণের যোগাযোগাযোগ ছিল না কোনোকালে। নির্বাচনের প্রচারে এলাকায় যাচ্ছেন তাঁরা নতুন রূপে, নতুন বেশে। রাজনীতিকে বলা হয়, ‘রাজার খেলা।’ শুধু ভোটের ম্যান্ডেট নিয়ে নৌকার কান্ডারি হলে রাজনীতিবিদ হওয়া যায় না। রাজনৈতিক চিন্তা, ধ্যানধারণা শুধু ভোটের প্রচারণা দিয়ে শেখা যায় না।
কিন্তু বিগত সময়ের ধারাবাহিকতায় আওয়ামী লীগের কাছে জনগণের নতুন কিছু প্রত্যাশা ছিল সংসদ সদস্যদের নিয়ে। উন্নয়নকে চলমান রাখতে হলে আওয়ামী সরকার দরকার। কিন্তু তৃণমূলে নতুন নেতৃত্ব আসবে, এ আশা করেছিল মানুষ। কেননা উন্নয়নের সঙ্গে সঙ্গে অনিয়ম–দুর্নীতিসহ নানা ক্ষোভ ছিল বিভিন্ন আসনের সংসদ সদস্যদের নিয়ে। তবে এ বিষয়গুলোকে অনেকটাই উপেক্ষা করে প্রার্থী দেওয়া হয়েছে দলের নিজের পছন্দমতো। বঞ্চিত প্রার্থী নিয়ে হতাশার সুর রয়েছে এলাকাতে। যার কিছুটা আঁচ করা যায় মাঠের রাজনীতিতে। যদিও দল বলছে প্রার্থী যেই হোক, কাজ করতে হবে দলের জয়ের জন্য।
দলীয় কর্মীদের এ কথা বোঝানো গেলেও জনগণ তা কতটা শুনবে, তা নিয়ে ভাবতে হচ্ছে। এর কারণ হলো ভোটের সিলের মালিক জনগণ হলেও তাঁদের মধ্যে ভোট দেওয়ার মানসিকতা নেই। বিশ্বের কাছে এ নির্বাচনের গ্রহণযোগ্যতা প্রমাণের মানপত্র তৈরি করতে গিয়ে কেবল সবাই মিলে ভোটের চড়ুইভাতি খেলা হচ্ছে। শ্রাদ্ধ হবে জনগণের অর্থের। নির্বাচনী প্রচারণার রংবাহারি আয়োজনের সঙ্গে প্রার্থীদের আয়ের উৎস হিসাবে যে হিসাব দিয়েছে, তা হাস্যকর বলে প্রতীয়মান। কারণ, মানুষ আজকাল সামাজিক মাধ্যমসহ গণমাধ্যমের বদৌলতে জানতে পারেন, প্রার্থীরা কতটা ধনবান। সুতরাং নির্বাচনি ব্যয় দেখে বোঝা যায়, কতটা শুভংকরের ফাঁকিতে ভরা এ ভোটের লড়াই।
বিগত নির্বাচনের জের ধরে মানুষ এখনো সুষ্ঠু নির্বাচনের সে আস্থার জায়গাটা পাচ্ছে না। প্রশাসনিক বলয়ে নির্বাচন হবে বলে যে কথাটি বাতাসে উড়ছে, তার কিছুটা হলেও প্রমাণ মানুষ পেয়েছে প্রার্থীদের মনোনয়ন বাতিলের বহু রকমের ঘটনার মধ্য দিয়ে। সার্বিক পরিস্থিতে উন্নয়নের বাংলাদেশের দ্বাদশ জাতীয় সংসদ নির্বাচন ধনিক শ্রেণির রাজনীতিতে গণতন্ত্র আর জনগণের চাওয়া–পাওয়া তেমন করে নেই বলে ভোট নিয়ে হিম হিম শীতের শৈত্যপ্রবাহ প্রতীয়মান এখন পর্যন্ত চলমান। আর এর রেশ ধরে আগামী সংসদের সদস্যরা শক্তিশালী হয়ে জনগণের জন্য যে কথা বলবেন, তার আশা নেই মানুষের কাছে।
জনগণের প্রাত্যহিক জীবনে যে খাদ্যপণ্যর ঊর্ধ্বমুখী মূল্যবৃদ্ধির ফলে নাভিশ্বাস চলছে, তা নিয়ে কারও কোনও ভ্রুক্ষেপ নেই। দেশের কাঠামোগত উন্নয়নে উচ্ছ্বসিত হয়ে স্বপ্ন দেখলে গরিবের ঘরে ভাতের জোগান দেওয়া যায় না। তাই ধনীদের ভোটের খেলাতে মানুষ আগ্রহ হারিয়ে ফেলেছে। বরং তাঁরা মনে করেন, যার খুশি, সে সরকার হোক—তাতে কোন আপত্তি নেই। সরকার শুধু মানুষের জীবন চালানোকে সহনশীল করে দিলেই তাঁরা খুশি। কারণ, তাঁদের কাছে ভোটের অধিকারের চেয়ে ভাতের অধিকারটাই এখন মূল্যবান। অতএব বাজারদর পরিবর্তনটা যে মানুষের মুখে হাসি ফুটাবে, তা বুঝতে পারলে উন্নয়নের সরকার সার্থক হবে। অন্য কিছুতে আর চমক আসবে না, তা বুঝতে হবে দল ও সরকারকে।"
2024-01-03 16:56:26,গাজায় রেড ক্রিসেন্ট ভবনে হামলাকে ‘বিবেকবর্জিত’ বললেন ডব্লিউএইচওর প্রধান,"গাজার রেড ক্রিসেন্ট দপ্তরে হামলার ঘটনায় কঠোর নিন্দা জানিয়েছেন বিশ্ব স্বাস্থ্য সংস্থার (ডব্লিউএইচও) প্রধান তেদরোস আধানোম গেব্রেয়াসুস। এ হামলাকে তিনি ‘বিবেকবর্জিত কর্মকাণ্ড’ বলে অভিহিত করেছেন।
গতকাল মঙ্গলবার তেদরোস বলেন, সংঘাত চলাকালে কখনো স্বাস্থ্য খাতকে লক্ষ্যবস্তু করা যাবে না। গাজাবাসী ব্যাপক মানবিক বিপর্যয়ের মধ্যে আছে বলেও উল্লেখ করেন তিনি।
প্যালেস্টাইন রেড ক্রিসেন্ট সোসাইটি (পিআরসিএস) কর্তৃপক্ষ মঙ্গলবার বলেছে, দক্ষিণাঞ্চলীয় খান ইউনিস শহরে তাদের সদর দপ্তরে ইসরায়েল দুইবার হামলা চালিয়েছে। এতে সেখানে ও পার্শ্ববর্তী হাসপাতালে আশ্রয় নেওয়া বাস্তুচ্যুত মানুষেরা হতাহত হন। হামলায় পাঁচজন নিহত ও তিনজন আহত হয়েছেন।
গতকাল সামাজিক যোগাযোগমাধ্যম এক্সে দেওয়া এক পোস্টে তেদরোস বলেন, ‘আজ পিআরসিএস পরিচালিত হাসপাতালে হামলার ঘটনায় আমি কঠোর নিন্দা জানাচ্ছি।’
তেদরোসের দাবি, ওই হাসপাতালে ১৪ হাজার মানুষ আশ্রয় নিয়েছিলেন। তাঁদের অনেকেই হাসপাতাল ছেড়ে চলে গেছেন। যাঁরা এখনো হাসপাতালে অবস্থান করছেন, তাঁরা তাঁদের নিরাপত্তা নিয়ে শঙ্কিত।
বিশ্ব স্বাস্থ্য সংস্থার প্রধান বলেন, ‘আন্তর্জাতিক মানবিকতার আইন অনুযায়ী, সব সময় হাসপাতাল, অ্যাম্বুলেন্স, স্বাস্থ্যকর্মী ও অসুস্থ মানুষদের অবশ্যই সুরক্ষা দিতে হবে। আজকের বোমা হামলার ঘটনাটি বিবেকবর্জিত কাজ। গাজার স্বাস্থ্য ব্যবস্থা ইতিমধ্যে নুয়ে পড়েছে। যুদ্ধাবস্থার মধ্যে স্বাস্থ্যকর্মী ও ত্রাণকর্মীরা ক্রমাগত নিজেদের জীবন বাঁচাতে মরিয়া প্রচেষ্টা চালাচ্ছেন।’"
2024-01-03 16:46:29,"কণ্ঠস্বরে সমস্যা, হাঁটুতে ব্যথা নিয়ে গ্রাম থেকে গ্রামে প্রচারে মাশরাফি","নির্বাচনী গণসংযোগ করতে নড়াইল-২ (সদরের একাংশ ও লোহাগড়া) আওয়ামী লীগের প্রার্থী ও বর্তমান সংসদ সদস্য ক্রিকেটার মাশরাফি বিন মুর্তজা গ্রাম থেকে গ্রামে ছুটছেন। প্রতিদিন ভোর থেকে গভীর রাত পর্যন্ত নির্বাচনী আসনের ভোটারদের সঙ্গে কথা বলছেন এবং নৌকায় ভোট দেওয়ার আহ্বান জানাচ্ছেন।
মাশরাফির নির্বাচনী সফরসঙ্গীরা বলেন, গত ২৪ ডিসেম্বর ঢাকা থেকে নড়াইলে এসে নির্বাচনী গণসংযোগ শুরু করেন তিনি। পাঁচ দিন পর থেকে তাঁর কণ্ঠস্বরে সমস্যা দেখা দেয়। গত ১০ দিনে তিনি একেকটি ইউনিয়নের অধিকাংশ গ্রাম, বাজার ও মোড়ে মোড়ে গিয়ে ভোটারদের সঙ্গে দেখা করেছেন। পথসভায় বক্তব্য দিচ্ছেন। সবাইকে ভোটকেন্দ্রে যাওয়ার আহ্বান জানাচ্ছেন। নিজের জন্য ভোট চাচ্ছেন।
মাশরাফির একান্ত সচিব জামিল আহমেদ প্রথম আলোকে বলেন, নির্বাচনী গণসংযোগ করতে প্রতিদিন ভোর থেকে গভীর রাত পর্যন্ত মোটরসাইকেলে গ্রাম থেকে গ্রামে ছুটছেন মাশরাফি। দিনে ১৫ থেকে ২০টি পথসভায় বক্তব্য দিচ্ছেন। বক্তব্য দেওয়ার কারণে এবং ঠান্ডায় তাঁর কণ্ঠস্বরের অবস্থা খারাপ। এ ছাড়া আগে থেকেই ডান হাঁটুতে পাওয়া আঘাতের ব্যথা বেড়েছে। সেখানে অস্ত্রোপচার করতে হবে। নির্বাচনী ব্যস্ততার কারণে অস্ত্রোপচার করতে পারছেন না তিনি।
নির্বাচনী গণসংযোগে গিয়ে বিভিন্ন পথসভায় প্রায় একই ধরনের বক্তব্য দিচ্ছেন মাশরাফি বিন মুর্তজা। মূলত ভোটকেন্দ্রে যাওয়ার আহ্বান জানাচ্ছেন তিনি। সেই সঙ্গে বলছেন, ‘আপনাদের সন্তান ও নাতি-পুতিদের ভালো জায়গায় নিয়ে যেতে চাই। তাদের জন্য কাজ করছি। আগামী ৭ তারিখ পর্যন্ত আপনারা আমার দায়িত্ব নেন। ৮ তারিখ থেকে আপনার সন্তানদের ও আপনাদের দায়িত্ব আমার। আগামী প্রজন্মের ভবিষ্যতের জন্য ভোটকেন্দ্রে যাবেন। আপনাদের মূল্যবান ভোটটি দেবেন। আমি আপনাদের জন্য কাজ করেছি, তাই আমি নিশ্চিত, ভোট আমাকেই আপনারা দেবেন।’
ভোটকেন্দ্রে যাওয়ার আহ্বান জানিয়ে মাশরাফি বিন মুর্তজা বলেন, ‘আপনারা যদি ভোটকেন্দ্রে না যান, ভুল করবেন। আমার মতো মাশরাফিরা আপনাদের পাশে আসবে না। আমি নড়াইলের সন্তান। আমার একা ভালো থাকা নয়, সবাইকে ভালো রাখা আমার দায়িত্ব। যে কাজ করে তাঁর ভুল হয়। যে কাজ করে না, সে সমালোচনা করে।’
নিজের শারীরিক কষ্টের কথা উল্লেখ করে মাশরাফি আরও বলেন, ‘এলাকার সেবা করতে গিয়ে নিজের শরীরের ওপর কষ্ট দিচ্ছি। আরাম-আয়েশ ত্যাগ করেছি। শীতের পিঠার বদলে ধুলো খেয়ে বেড়াচ্ছি। অথচ পরিবার–পরিজন নিয়ে দেশে-বিদেশে ঘুরে বেড়াতে পারতাম। আয়েশি জীবন ভোগ করতে পারতাম। আমি এসেছি, যাঁরা মানুষকে শোষণ করেছেন, তাঁদের বিরুদ্ধে যুদ্ধ করতে। আমি চ্যালেঞ্জ নিয়েছি আগামী প্রজন্ম বাঁচাতে।’
মাশরাফি তাঁর বক্তব্যে ভোটারদের কাছে প্রশ্ন করেন, ‘আমি কারও কাছ থেকে ১০টি টাকা নিয়েছি? বাসায় পুলিশ পাঠিয়েছি? কাউকে ধাওয়া দিয়েছি, মেরেছি? তারপরও চায়ের দোকানে বসে কেউ কেউ প্রোপাগান্ডা ছড়ান। আমার যদি অভাব থাকত, এখানে আসতাম না। ক্রিকেট খেলতাম। আমি জানি সব মানুষ সবাইকে পছন্দ করবে না। মানুষ তখন হেরে যায়, যখন বিবেকের কাছে হেরে যায়। আমি আমার বিবেকের কাছে ঠিক আছি। আমি আগামী প্রজন্মের জন্য একটি সুন্দর সমাজ গড়তে চ্যালেঞ্জ নিয়েছি। অনেক বাধাও টপকাচ্ছি।’
নির্বাচনে মাশরাফির প্রতিদ্বন্দ্বী আছেন ছয়জন। এর মধ্যে দুজন স্বতন্ত্র। এ ছাড়া বাংলাদেশের ওয়ার্কার্স পার্টি, জাতীয় পার্টি, ইসলামী ঐক্যজোটের (আইওজে) ও গণফ্রন্টের প্রার্থী আছেন।"
2024-01-03 18:39:55,একঝলক (৩ জানুয়ারি ২০২৪),
2024-01-03 16:41:27,মেইনে অযোগ্য ঘোষণার সিদ্ধান্ত আদালতে চ্যালেঞ্জ ট্রাম্পের,"মেইনের সেক্রেটারি অব স্টেট শেনা বেলোসের এই সিদ্ধান্তের বিরুদ্ধে গতকাল মঙ্গলবার অঙ্গরাজ্যটির সর্বোচ্চ আদালতে আপিল করেন ট্রাম্প। তিনি তাঁর আপিলে সিদ্ধান্তটি বাতিলের জন্য আদালতের কাছে আরজি জানিয়েছেন।
মেইনের প্রাইমারিতে ট্রাম্পকে অযোগ্য ঘোষণার ক্ষেত্রে মার্কিন সংবিধানের চতুর্দশ সংশোধনীর বিদ্রোহসংক্রান্ত ধারার কথা উল্লেখ করেছিলেন অঙ্গরাজ্যটির শীর্ষ নির্বাচনী কর্মকর্তা। তিনি তাঁর রুলে বলেছিলেন, ট্রাম্প বিদ্রোহে উসকানি দিয়েছেন। তাঁর উসকানিতেই ২০২১ সালের ৬ জানুয়ারি ক্যাপিটল হিলে দাঙ্গা হয়। এ কারণে তিনি নির্বাচনে অংশ নেওয়ার অযোগ্য।
মেইন অঙ্গরাজ্যের শীর্ষ নির্বাচনী কর্মকর্তার এই সিদ্ধান্তের তাৎক্ষণিক নিন্দা জানায় ট্রাম্পের প্রচারণা দল। পরে মেইনের সেক্রেটারি অব স্টেট শেনা তাঁর সিদ্ধান্তের সপক্ষে যুক্তি দিয়ে বলেন, আইন সমুন্নত রাখার জন্য তাঁর অলঙ্ঘনীয় বাধ্যবাধকতা আছে।
মেইনের সেক্রেটারি অব স্টেটের সিদ্ধান্তের বিরুদ্ধে ট্রাম্পের করা আপিলে বলা হয়েছে, তিনি (মেইনের সেক্রেটারি অব স্টেট) একজন ডেমোক্র্যাট। তিনি একজন পক্ষপাতদুষ্ট সিদ্ধান্ত গ্রহণকারী। ব্যালট থেকে ট্রাম্পের নাম অপসারণের আইনগত কর্তৃত্ব তাঁর নেই।
সাবেক মার্কিন প্রেসিডেন্ট ট্রাম্পকে কলোরাডো অঙ্গরাজ্যের প্রাইমারিতেও অযোগ্য ঘোষণা করা হয়েছে। কলোরাডোয় তাঁকে অযোগ্য ঘোষণা করেন অঙ্গরাজ্যের সুপ্রিম কোর্ট। এ ক্ষেত্রেও মার্কিন সংবিধানের চতুর্দশ সংশোধনীর বিদ্রোহসংক্রান্ত ধারার কথা বলেন আদালত।"
2024-01-03 16:40:23,স্বতন্ত্র প্রার্থীর নির্বাচনী ক্যাম্পে হামলার অভিযোগে ছাত্রলীগ নেতার বিরুদ্ধে মামলা,"নেত্রকোনা-৫ (পূর্বধলা) আসনের স্বতন্ত্র প্রার্থী মাজহারুল ইসলাম ফকিরের বেশ কয়েকটি নির্বাচনী ক্যাম্পে হামলা, ভাঙচুর এবং তাঁর কর্মীদের মারধর ও প্রচারে বাধা দেওয়ার অভিযোগে মামলা করা হয়েছে। গতকাল মঙ্গলবার রাতে স্বতন্ত্র প্রার্থীর সমর্থক রাসেল মিয়া উপজেলা ছাত্রলীগের সাধারণ সম্পাদক ও নৌকার প্রার্থীর ভাতিজা শাহাদাত হোসেনকে প্রধান আসামি করে মামলাটি করেন। পূর্বধলা থানার ভারপ্রাপ্ত কর্মকর্তা (ওসি) মোহাম্মদ রাশেদুল ইসলাম মামলার বিষয়টি নিশ্চিত করেছেন।
এসব ঘটনায় নৌকার প্রার্থী বীর মুক্তিযোদ্ধা আহমদ হোসেনের বিরুদ্ধে আচরণবিধি লঙ্ঘনের অভিযোগ তুলে আজ বুধবার সকালে জুবলি এলাকায় সংবাদ সম্মেলন করেছেন স্বতন্ত্র প্রার্থী মাজহারুল ইসলাম (ট্রাক প্রতীক)। এসব অভিযোগের বিষয়ে আওয়ামী লীগের প্রার্থীর সঙ্গে চেষ্টা করেও কথা বলা সম্ভব হয়নি।
নৌকার সমর্থকদের হামলায় নিজ পক্ষের অন্তত ১০ নেতা-কর্মী আহত হয়েছেন দাবি করে সংবাদ সম্মেলনে মাজহারুল ইসলাম বলেন, হামলায় আহত ব্যক্তিদের মধ্যে বোরহান উদ্দিন ও মোস্তফা নামের দুজনের অবস্থা আশঙ্কাজনক। তাঁদের ঢাকা মেডিকেল কলেজ হাসপাতালে ভর্তি করা হয়েছে। এর আগে প্রথমে তাঁদের পূর্বধলা উপজেলা স্বাস্থ্য কমপ্লেক্সে এবং পরে ময়মনসিংহ মেডিকেল কলেজ হাসপাতালে ভর্তি করা হয়। তাঁরা দুজনই উপজেলার ভিতরগাঁও গ্রামের বাসিন্দা।
আওয়ামী লীগের মনোনয়নবঞ্চিত মাজহারুল ইসলাম আরও বলেন, গতকাল সন্ধ্যার পর থেকে বিশকাকুনি ইউনিয়নের বাদেপুটিকা, খলিশাউড় ইউনিয়নের ইচুলিয়া, পূর্বধলা সদরের নারায়ণডহর, নারান্দিয়া ইউনিয়নের ভবের বাজার, ঘাগড়ার শিবপুর এবং বৈরাটি ও গোহালাকান্দা ইউনিয়নের অন্তত ১০টি নির্বাচনী ক্যাম্পে হামলা ও ভাঙচুর চালিয়েছেন নৌকার প্রার্থীর কর্মী-সমর্থকেরা। এ ছাড়া প্রতীক পাওয়ার পর থেকে বিভিন্ন স্থানে নৌকার প্রার্থীর কর্মী–সমর্থকেরা তাঁর কর্মীদের মারধর এবং নির্বাচনী প্রচারেও বাধা দিয়েছেন।"
2024-01-03 16:46:49,চলুন দেখে আসি রণবীরের ৩৫ কোটির বাড়ির অন্দর,"রণবীর কাপুর স্ত্রী আলিয়া ভাট ও কন্যা রাহাকে নিয়ে মুম্বাইয়ের পশ্চিম বান্দ্রার পালি হিলে নিজের কেনা ‘বাস্তু অ্যাপার্টমেন্ট’-এ থাকেন। যদিও রণবীরদের পৈতৃক বাড়িটি হলো ৯ তলা ‘কৃষ্ণা রাজ বাংলো’। ১৯৮০ সালে বাড়িটি বানিয়েছিলেন রণবীরের বাবা ঋষি কাপুর ও মা নীতু কাপুর। বিয়ের আগে সেখানে আর আলিয়ার বাড়ি দুই জায়গাতেই থাকতেন। তবে বিয়ের পর স্ত্রীকে নিয়ে নিজের বাড়িতে উঠেছেন রণবীর। কৃষ্ণা রাজ বাংলোর খুব কাছেই এই বাড়ি। রণবীর-আলিয়ারা যে বাড়িতে তাঁদের একমাত্র সন্তান রাহাকে নিয়ে থাকেন, চলুন সেই বাড়ির অন্দরে ঢুঁ মারা যাক।"
2024-01-03 17:19:54,নাশকতার মামলায় বাগেরহাট কারাগারে থাকা যুবদল নেতার মৃত্যু,"বাগেরহাটে নাশকতার মামলায় কারাগারে থাকা কামাল হোসেন (৪৩) নামের এক যুবদল নেতার মৃত্যু হয়েছে। গতকাল মঙ্গলবার রাতে তিনি অসুস্থ হয়ে পড়েন। রাত সোয়া ১১টার দিকে বাগেরহাট জেলা হাসপাতালে নেওয়ার পর চিকিৎসকেরা তাঁকে মৃত ঘোষণা করেন।
কামাল হোসেন খুলনা মহানগর যুবদলের নির্বাহী কমিটির সদস্য। তিনি বাগেরহাট জেলার মোরেলগঞ্জ উপজেলার সানকিভাঙ্গা গ্রামের মোকলেছ হোসেনের ছেলে। গ্রেপ্তারের পর ৫৩ দিন ধরে বাগেরহাট জেলা কারাগারে ছিলেন তিনি। ময়নাতদন্ত শেষে আজ বুধবার দুপুরে কামাল হোসেনের মরদেহ পরিবারের কাছে হস্তান্তর করা হয়।
২৫০ শয্যা বাগেরহাট জেলা হাসপাতালের জরুরি বিভাগের চিকিৎসা কর্মকর্তা ফয়সাল ইসলাম বলেন, রাত সোয়া ১১টার দিকে ওই হাজতিকে (কামাল হোসেন) মৃত অবস্থায় হাসপাতালে আনা হয়। তাঁর শরীরে কোনো চিহ্ন পাওয়া যায়নি। আর যাঁরা (কারারক্ষী) তাঁকে নিয়ে এসেছিলেন, তাঁরাও সেভাবে রোগীর হিস্ট্রি (উপসর্গ) বলতে পারেননি। মৃত্যুর কারণ জানতে মরদেহ ময়নাতদন্তের জন্য পাঠানো হয়েছে।
বাগেরহাট জেলা কারাগারের জেল সুপার (ভারপ্রাপ্ত) শংকর কুমার মজুমদার বলেন, উনি (কামাল হোসেন) হঠাৎ অজ্ঞান হয়ে গিয়েছিলেন। আগে তিনি এলার্জি, গ্যাস্ট্রিকের সমস্যার জন্য হাসপাতালে গেছেন, চিকিৎসা নিয়েছেন। এ ছাড়া তাঁর মারাত্মক কোনো সমস্যা ছিল না। মঙ্গলবার সারা দিনই তিনি সুস্থ-স্বাভাবিক ছিলেন। রাত ১০টা থেকে সাড়ে ১০টার দিকে তিনি ঘুমিয়ে পড়েছিলেন। এর মধ্যে তিনি অজ্ঞান হয়ে যান। পরে তাঁকে হাসপাতালে নেওয়া হয়।"
2024-01-03 16:34:58,দেশের বিভিন্ন স্থানে জাঁকিয়ে বসেছে শীত,
2024-01-03 16:33:57,Read The Story (পর্ব-১০) : Four Friends,"Puja celebrations went on for a few days. On one of those days Sadib, Michael and Anti went to visit Nandini. First Nanidni’s mother gave them all tasty treats. Then they all went with Nandini to see the Protima. It was so beautiful! Sadib, Michael and Anti had never seen anything like it before. In front of the Protima, many boys and girls were dancing with drums and incense. Michael asked Nandini, ‘Can you do that too?’ Nandini said, ‘Not yet, I’m still too little! But I will someday.’ Michael clapped his hands. ‘That’s so exciting!’
কয়েক দিন ধরে চলল পূজা উদ্​যাপন। একদিন সাদিব, মাইকেল আর অন্তি নন্দিনীর সাথে দেখা করতে গেল। প্রথমে নন্দিনীর মা তাদের সব সুস্বাদু খাবার দিলেন। তারপর সবাই নন্দিনীকে নিয়ে প্রতিমা দেখতে গেল। সেটা খুবই সুন্দর ছিল! সাদিব, মাইকেল ও অন্তি এর আগে এমন কিছু দেখেনি। প্রতিমার সামনে অনেক ছেলেমেয়ে ঢোল আর ধূপ নিয়ে নাচছিল। মাইকেল নন্দিনীকে জিজ্ঞেস করল, ‘তুমিও কি এটা করতে পারো?’ নন্দিনী বলল, ‘এখনো পারি না, আমি এখনো খুব ছোট! তবে একদিন পারব।’ মাইকেল হাততালি দিল, ‘এটা খুব দারুণ!’
Right then they heard someone say on a microphone, ‘Boys and girls! We will now begin the art competition. Come sit down for those of you, who wants to participate in the competition.’
ঠিক তখনই তারা শুনতে পেল কেউ একজন মাইক্রোফোনে বলছে, ‘ছেলে ও মেয়েরা! আমরা এখন ছবি আঁকা প্রতিযোগিতা শুরু করব। তোমরা যারা প্রতিযোগিতায় অংশগ্রহণ করতে চাও, এসে বসে পড়ো।’
ইকবাল খান, প্রভাষক, বীরশ্রেষ্ঠ মুন্সী আব্দুর রউফ পাবলিক কলেজ, ঢাকা"
2024-01-03 16:27:54,Using Articles In Sentences : Future Lies in Present | ইংরেজি - ষষ্ঠ শ্রেণি,
2024-01-03 16:25:12,রাস্তা বন্ধ করে নির্বাচনী সমাবেশ করায় বিমান প্রতিমন্ত্রীকে শোকজ,"রাস্তা বন্ধ করে নির্বাচনী সমাবেশ ও জনদুর্ভোগ সৃষ্টি করায় হবিগঞ্জ-৪ (চুনারুঘাট-মাধবপুর) আসনে নৌকার প্রার্থী প্রতিমন্ত্রী মাহবুব আলীকে কারণ দর্শানোর (শোকজ) নোটিশ দেওয়া হয়েছে। ওই আসনের নির্বাচনী অনুসন্ধান কমিটির চেয়ারম্যান ও হবিগঞ্জ সদর আদালতের জ্যেষ্ঠ সহকারী জজ সবুজ পাল গতকাল মঙ্গলবার রাতে এ নোটিশ দেন। আগামী শুক্রবারের মধ্যে প্রার্থীকে সশরীর হাজির হয়ে অথবা প্রতিনিধির মাধ্যমে লিখিত ব্যাখ্যা দিতে বলা হয়েছে।
নোটিশে বলা হয়, ‘আপনি মো. মাহবুব আলী হবিগঞ্জ-৪ আসনে আওয়ামী লীগের প্রার্থী। নির্বাচনী অনুসন্ধান কমিটি সরেজমিন পরিদর্শনকালে মঙ্গলবার বিকেলে দেখতে পায়, চুনারুঘাট সদর উপজেলার মধ্যবাজার এলাকায় আপনি শহরের প্রধান সড়ক বন্ধ করে দিয়ে নির্বাচনী সমাবেশ করছেন। এ সমাবেশকালে বাজারে পূবালী ব্যাংক মোড় থেকে মুক্তিযোদ্ধা চত্বর পর্যন্ত পুরো রাস্তা বন্ধ ছিল। এ প্রতিবন্ধকতায় চুনারুঘাট-আসামপাড়া হয়ে বাল্লা সীমান্ত স্থলবন্দর এবং চুনারুঘাট থেকে জগদীশপুর পর্যন্ত সড়কগুলোতে পুরো সময়ের জন্য যান চলাচল বন্ধ থাকে। এ কাজ রাজনৈতিক দল ও প্রার্থীর আচরণবিধিমালা ২০০৮-এর বিধি-৬ (ঘ)-এর লঙ্ঘন। এ অবস্থায় আচরণবিধি লঙ্ঘনের বিষয়ে আগামী শুক্রবারের মধ্যে নির্বাচনী অনুসন্ধান কমিটির কাছে আপনাকে সশরীর হাজির হয়ে অথবা প্রতিনিধির মাধ্যমে লিখিত ব্যাখ্যা দিতে হবে।’"
2024-01-03 16:27:41,এশিয়া কাপজয়ী যুবারা বোনাস পেলেন ১ লাখ টাকা করে,"অনূর্ধ্ব-১৯ এশিয়া কাপ জয়ী দলের খেলোয়াড় ও সাপোর্ট স্টাফদের বোনাস দিয়েছে বাংলাদেশ ক্রিকেট বোর্ড (বিসিবি)। আজ মিরপুর শেরেবাংলা স্টেডিয়ামের বিসিবি কার্যালয়ে একে একে এসে অর্থ পুরস্কার গ্রহণ করেন খেলোয়াড় ও সাপোর্ট স্টাফের সদস্যরা। খেলোয়াড়রা প্রত্যেকে পেয়েছেন এক লাখ টাকা পুরস্কার, সাপোর্ট স্টাফের সদস্যরা ৫০ হাজার।
অনূর্ধ্ব-১৯ দলের ম্যানেজার সানোয়ার হোসেন প্রথম আলোকে বিষয়টি নিশ্চিত করেছেন। গত বছরের ১৭ ডিসেম্বর সংযুক্ত আরব আমিরাতকে হারিয়ে প্রথমবারের মতো অনূর্ধ্ব-১৯ এশিয়া কাপের শিরোপা জিতেছে মাহফুজুর রহমানের দল।"
2024-01-03 16:22:05,এই প্রথম যুক্তরাষ্ট্রের ঋণ ৩৪ লাখ কোটি ডলার ছাড়াল,"যুক্তরাষ্ট্রের জাতীয় ঋণ এই প্রথম ৩৪ ট্রিলিয়ন বা ৩৪ লাখ কোটি ডলারে উন্নীত হয়েছে। দেশটির রাজস্ব বিভাগ গতকাল মঙ্গলবার এ তথ্য জানিয়েছে। এই পরিস্থিতিতে দেশটির কংগ্রেস সদস্যেরা আবারও ঋণ নিয়ে আলোচনার জন্য প্রস্তুত হচ্ছেন।
বার্তা সংস্থা রয়টার্সের সংবাদে বলা হয়েছে, গত শুক্রবার যুক্তরাষ্ট্রের জাতীয় ঋণ ৩৪ দশমিক ০১ ট্রিলিয়ন বা ৩৪ লাখ কোটি ডলার ছাড়িয়ে যায়। এর আগে বৃহস্পতিবার তা ছিল ৩৩ দশমিক ৯১ ট্রিলিয়ন ডলার।
যুক্তরাষ্ট্রের জাতীয় ঋণ ৩৩ ট্রিলিয়ন থেকে ৩৪ ট্রিলিয়ন ডলারে উঠতে খুব একটা সময় নেয়নি। গত সেপ্টেম্বর মাসে দেশটির জাতীয় ঋণ ৩৩ ট্রিলিয়ন ডলার স্পর্শ করে; এর ৪ মাসের মধ্যে তা ৩৪ ট্রিলিয়ন ডলার স্পর্শ করল। একদিকে দেশটির ফেডারেল রাজস্ব কমছে, অন্যদিকে ব্যয় বাড়ছে—উভয় কারণে দেশটির জাতীয় ঋণ দ্রুত বাড়ছে।
এদিকে গত বছর যুক্তরাষ্ট্রের জাতীয় ঋণের সীমা বাড়ানো নিয়ে জটিলতার সৃষ্টি হয়। এ নিয়ে কংগ্রেসে ডেমোক্রেটিক ও রিপাবলিকান দলের সদস্যদের মধ্যে দফায় দফায় আলোচনা হয়। শেষ সময় ছিল ৫ জুন, তার মধ্যে জাতীয় ঋণ নিয়ে ঐকমত্য না হলে খেলাপি হয়ে যেত যুক্তরাষ্ট্র। শেষ পর্যন্ত তার আগেই সাময়িকভাবে জাতীয় ঋণসীমা স্থগিতের সিদ্ধান্ত হয়।
আগামী সপ্তাহে কংগ্রেসের নতুন অধিবেশন শুরু হবে। জুন থেকে সেপ্টেম্বর মাস পর্যন্ত যে ব্যয় হয়েছে, সে বিষয়ে সিদ্ধান্ত নেওয়ার শেষ সময় ১৯ জানুয়ারি ও ২ ফেব্রুয়ারি। রিপাবলিকানদের দাবি, গত জুন মাসে যে ঐকমত্য হয়েছিল, সরকারের ইচ্ছাধীন ব্যয় সেই সীমার নিচেই থাক। কিন্তু বাইডেন সরকার ইউক্রেনকে জরুরি সহায়তা দেওয়ার পাশাপাশি ইসরায়েলকেও সাহায্য দিতে চায়। এর ফলে ঋণসীমা নিয়ে আলোচনা জটিল আকার ধারণ করবে বলে ধারণা করা হচ্ছে।
২০২৪ সালে ব্যয়ের জন্য প্রায় এক ডজন বিল কংগ্রেসে অনুমোদন না হলে ওয়াশিংটনের সরকারি সংস্থাগুলো একরকম শাটডাউনের পর্যায়ে চলে যাবে। এ বছর দেশটির প্রেসিডেন্ট ও কংগ্রেস নির্বাচন, এই পরিস্থিতিতে ঐকমত্য হওয়াও কঠিন।
আর্থিক খাতবিষয়ক নজরদারি প্রতিষ্ঠান কমিটি ফর আ রেসপনসিবল ফেডারেল বাজেটের সভাপতি মায়া ম্যাকগুইনিয়াস রয়টার্সকে বলেছেন, জাতীয় ঋণ ৩৪ ট্রিলিয়ন ডলারে উঠে যাওয়া বিষাদগ্রস্ত হওয়ার মতো বিষয়।
হোয়াইট হাউসের মুখপাত্র মাইকেল কিকুকাওয়া রয়টার্সকে বলেন, রিপাবলিকান সরকার ২০১৭ সালে ধনী ও করপোরেটদের ছাড় দিতে যে কর হ্রাস করেছিল, জাতীয় ঋণ বেড়ে যাওয়া তার ‘চুইয়ে পড়া প্রভাব’।
ডোনাল্ড ট্রাম্পের জমানার এই করহ্রাসের সিদ্ধান্তের জের টানতে হচ্ছে উল্লেখ করে কিকুকাওয়া আরও বলেন, রিপাবলিকানরা তারপরও থামছে না; এখন তারা আবার যে প্রস্তাব দিয়েছে, তাতে ধনীদের আরও তিন ট্রিলিয়ন বা তিন লাখ কোটি ডলার করছাড় মিলবে। পরিণামে দেশটির পরিশ্রমী সাধারণ মানুষেরা ক্ষতিগ্রস্ত হবেন, তাঁদের কর বেড়ে যেতে পারে এবং সেই সঙ্গে সামাজিক খাতে ব্যয় আরও কমতে পারে।
মাইকেল কিকুকাওয়া আরও বলেন, আগামী ১০ বছরে রাজস্ব ঘাটতি আড়াই ট্রিলিয়ন ডলার বা আড়াই লাখ কোটি ডলার কমানোর পরিকল্পনা জো বাইডেন হাতে নিয়েছেন। সে জন্য তিনি বড় করপোরেশন ও ধনী মার্কিনিদের কর বাড়াতে চান। এ ছাড়া ওষুধ ও তেল কোম্পানিগুলোর জন্য ব্যয় হ্রাস করতে চান তিনি।"
2024-01-03 19:48:24,"বরিশালে পুলিশের লাঠিপেটায় বিএনপির কর্মসূচি পণ্ড, আটক ৮","বরিশালে ভোট বর্জন ও অসহযোগ আন্দোলনের পক্ষে জনমত গঠন করতে বিএনপির লিফলেট বিতরণ ও বিক্ষোভ মিছিল কর্মসূচি পুলিশ লাঠিপেটা করে পণ্ড করে দিয়েছে। আজ বুধবার বেলা সাড়ে ১১টার দিকে নগরের সদর রোডের অশ্বিনী কুমার হল-সংলগ্ন বিএনপি কার্যালয় এলাকায় এ ঘটনা ঘটে।
কর্মসূচি চলাকালে পুলিশের সঙ্গে ধস্তাধস্তিতে বেশ কয়েক নেতা-কর্মী আহত হয়েছেন বলে বিএনপির পক্ষ থেকে দাবি করা হয়েছে। এ ঘটনায় বরিশাল দক্ষিণ জেলা বিএনপির আহ্বায়ক সাবেক সংসদ সদস্য আবুল হোসেন খানসহ আট নেতা-কর্মীকে আটক করে পুলিশ।
ঘটনার পর বরিশাল নগরের সদর রোডসহ গুরুত্বপূর্ণ এলাকাগুলোতে অতিরিক্ত পুলিশ মোতায়েন করা হয়েছে। বিভিন্ন স্থানে পুলিশের টহলের পাশাপাশি চলছে তল্লাশি অভিযান।
বিএনপির দলীয় সূত্র জানায়, কেন্দ্রীয় কর্মসূচির অংশ হিসেবে বুধবার বেলা ১১টায় নগরের সদর রোডের অশ্বিনী কুমার হল-সংলগ্ন এলাকায় লিফলেট বিতরণ কার্যক্রম শুরু করেন বিএনপির নেতা-কর্মীরা। এ সময় দলীয় কার্যালয়ের সামনে জড়ো হয়ে নেতা-কর্মীরা একটি বিক্ষোভ মিছিল বের করতে চাইলে পুলিশ তাতে বাধা দেয়। এতে পুলিশের সঙ্গে বিএনপি নেতা-কর্মীদের ধস্তাধস্তি হয়। একপর্যায়ে পুলিশ ও আনসার সদস্যরা বিএনপির নেতা-কর্মীদের লাঠিপেটা শুরু করেন। এতে নেতা-কর্মীরা ছত্রভঙ্গ হয়ে যায়।
প্রত্যক্ষদর্শী সূত্র জানায়, বেলা ১১টায় দক্ষিণ জেলা বিএনপির আহ্বায়ক আবুল হোসেন খানসহ বিএনপির নেতা-কর্মীরা অসহযোগ আন্দোলনের পক্ষে জনমত গঠনের জন্য লিফলেট বিতরণের জন্য অশ্বিনী কুমার হলের সামনে আসেন। এ সময় সেখানে পুলিশের সদস্যরা সতর্ক অবস্থায় ছিলেন। পরে দলীয় কার্যালয়ের সামনে বিএনপির নেতা-কর্মীরা জড়ো হয়ে বিক্ষোভ মিছিল বের করার প্রস্তুতি নিলে পুলিশ প্রথমে তাঁদের বাধা দেয়। এ সময় নেতা-কর্মীরা বাধা উপেক্ষা করে বিক্ষোভ করতে চাইলে পুলিশ লাঠিপেটা শুরু করে। এ সময় পুলিশের সঙ্গে তাঁদের ধস্তাধস্তি হয়। দলীয় কার্যালয়ের সামনে থেকে এই নেতা-কর্মীরা ছড়িয়ে-ছিটিয়ে পড়লে পুরো সদর রোডে আতঙ্ক ছড়িয়ে পড়ে। এ সময় বিএনপির কয়েকজন রাস্তায় হুমড়ি খেয়ে পড়ে গেলে পুলিশ তাঁদের আটক করে নিয়ে যায়। একই সময়ে সেখান থেকে ধাওয়া করে পুলিশ আবুল হোসেন খানকেও আটক করে।
বিএনপির সূত্র জানায়, ঘটনাস্থল থেকে পুলিশ দক্ষিণ জেলা বিএনপির আহ্বায়ক আবুল হোসেন খান এবং কর্মী আমিনুর রহমান, রিয়াজ হোসেন, সুজন আকন, সাইফুল ইসলাম, আল আমিন, হৃদয় হোসেন ও তামিমকে আটক করে নিয়ে গেছে।
আলী হায়দার আরও বলেন, এই অবৈধ সরকার এখন বিএনপির শান্তিপূর্ণ কর্মসূচিকেও ভয় পায়। গণতন্ত্র হত্যা করে সরকার একদলীয় ব্যবস্থা কায়েম করে যে কর্তৃত্ববাদী শাসন প্রতিষ্ঠা করেছে, সেটার বহিঃপ্রকাশ হচ্ছে এ ভয়। কিন্তু বিএনপির এই একদফার আন্দোলন দমন করা যাবে না। তিনি অবিলম্বে আটক নেতা-কর্মীদের মুক্তির দাবি করেন।
এ বিষয়ে জানতে চাইলে বরিশাল মহানগর পুলিশের উপকমিশনার দক্ষিণ আলী আসরাফ ভূঞা বলেন, পূর্বঘোষণা ছাড়াই বিএনপির একদল নেতা-কর্মী ব্যস্ততম সড়ক আটকে দিয়ে কর্মসূচি শুরু করেন। এ সময় তাঁদের রাস্তা থেকে সরে যেতে বলা হলে তাঁরা পুলিশের কাজে বাধা দেন। এ সময় দক্ষিণ জেলা বিএনপির আহ্বায়ক আবুল হোসেন খানসহ আটজনকে আটক করা হয়েছে। নগরের শান্তিশৃঙ্খলা বজায় রাখতে পুলিশকে সতর্ক অবস্থায় রাখা হয়েছে।"
2024-01-03 16:39:29,কেপটাউনে সিরাজের আগুনে দক্ষিণ আফ্রিকা শেষ ৫৫ রানেই,"যশপ্রীত বুমরার বলে ডাবলস নিলেন কাগিসো রাবাদা। নিউল্যান্ডসের দর্শকদের উল্লাসটা জোরালই হলো। দলের ৫০ রানে এত জোরে উল্লাস একটু ব্যতিক্রমীই। তবে তখন পর্যন্ত যা ঘটেছে, তাতে স্বাগতিক সমর্থকদের কাছে দক্ষিণ আফ্রিকার ৫০ রানই যে বিশাল ব্যাপার!
দলীয় ৫০ রান যাঁর ব্যাট থেকে এসেছে, সেই ব্যাটসম্যানের নাম শুনেই কিছুটা অনুমান করে যাওয়ার কথা কী ঘটেছে। টসে জিতে ব্যাটিং নিয়ে কেপটাউনে মোহাম্মদ সিরাজের আগুনে বোলিংয়ে ছারখার হয়ে গেছে স্বাগতিকেরা। সিরিজের দ্বিতীয় টেস্টের প্রথম ইনিংসে প্রথম দিনের প্রথম সেশনেই তারা গুটিয়ে গেছে ৫৫ রানে, সিরাজ ১৫ রানে নিয়েছেন ৬ উইকেট। ক্যারিয়ারে সিরাজের এখন এটিই সেরা বোলিং।
বাকি ৪টি উইকেট ভাগ করে নিয়েছেন বুমরা ও মুকেশ কুমার। এমন কিছু ঘটবে জানলে এলগার নিশ্চয়ই টসের পর অমন সিদ্ধান্ত নিতেন না!
নিজের অষ্টম ওভারে এসে বেডিংহামের পর মার্কো ইয়ানসেনকে ফেরান সিরাজ। পরের ওভারে এসে নেন ভেরেইনার উইকেটও। রোহিত এরপর আর সিরাজকে আনেননি। তবে বুমরা ও মুকেশ কুমার সেরেছেন বাকি কাজ। ১০ রানেই শেষ ৪ উইকেট হারিয়ে মধ্যাহ্নবিরতির আগেই থামে দক্ষিণ আফ্রিকা।
অস্ট্রেলিয়া, ওয়েস্ট ইন্ডিজের পর এবার দক্ষিণ আফ্রিকাতেও স্মরণীয় পারফরম্যান্স দেখালেন সিরাজ, গত কয়েক দিনে যিনি হয়ে উঠেছেন ভারতের অন্যতম বড় অস্ত্র। সিরাজ ও ভারতের এমন বোলিং পারফরম্যান্সের পর এক্সে ঘুরছিল একটি কথা—তারা কি দক্ষিণ আফ্রিকাকে শ্রীলঙ্কা ভেবেছে? এশিয়া কাপ ফাইনালের পর বিশ্বকাপে ভারতের কাছে দুমড়েমুচড়ে গিয়েছিল শ্রীলঙ্কা। এবার সেটির শিকার দক্ষিণ আফ্রিকা।"
2024-01-03 16:05:07,"রাষ্ট্রপতি পোস্টাল ব্যালটের মাধ্যমে ভোট দিলেন, দেশবাসীকে ভোট দেওয়ার আহ্বান","মো. সাহাবুদ্দিন বলেন, ‘ভোট মানুষের গণতান্ত্রিক অধিকার। একজন নাগরিক হিসেবে ভোট দেওয়া আমাদের দায়িত্ব। ভোটের মাধ্যমে জনগণ তাদের গণতান্ত্রিক রায় প্রদান করে।’
গণতান্ত্রিক পদ্ধতিতে নেতৃত্ব নির্বাচনের ক্ষেত্রে ভোটই হচ্ছে সবচেয়ে গ্রহণযোগ্য পদ্ধতি বলেও উল্লেখ করেন রাষ্ট্রপতি।
মো. সাহাবুদ্দিন আশা করেন, সবার অংশগ্রহণে এ নির্বাচন শান্তিপূর্ণ ও উৎসবমুখর পরিবেশে অনুষ্ঠিত হবে।
গণপ্রতিনিধিত্ব আদেশের (আরপিও) অনুচ্ছেদ ২৭ অনুযায়ী, রাষ্ট্রপ্রধান পোস্টাল ব্যালটের মাধ্যমে ভোট দিতে সক্ষম হন।
নিবন্ধিত ভোটার, যাঁরা কারাবন্দী বা আইনি হেফাজতে আছেন, প্রবাসী বাংলাদেশি এবং ভোট গ্রহণ কর্মকর্তারা, আসন্ন দ্বাদশ জাতীয় সংসদ নির্বাচনে পোস্টাল ব্যালটের মাধ্যমে তাঁদের ভোটাধিকার প্রয়োগ করতে পারেন।
ভোটকেন্দ্রে যেতে অসমর্থ—এমন চার ধরনের ভোটার ডাকে (পোস্টাল ব্যালটে) ভোটাধিকার প্রয়োগ করতে পারবেন। নবম জাতীয় সংসদ নির্বাচন থেকে এই বিধান চালু হয়েছে।
নির্বাচন কমিশন থেকে এবারের সংসদ নির্বাচনে পোস্টাল ব্যালটে ভোটদানে উৎসাহিত করতে প্রচারণার উদ্যোগ নেওয়া হয়েছে।
সম্প্রতি অনুষ্ঠিত আন্তমন্ত্রণালয়ে সভার নির্বাচন কমিশনের পক্ষ থেকে পোস্টাল ব্যালটে ভোটদানে উৎসাহিত করতে বিদেশে বাংলাদেশ মিশনসহ সংশ্লিষ্টদের মধ্যে প্রচারণার নির্দেশনা দেওয়া হয়।
ইসির বিজ্ঞপ্তিতে বলা হয়েছে, একজন ব্যক্তি, যিনি ভোটাধিকার প্রয়োগ করতে আগ্রহী, তাঁকে একটি পোস্টাল ব্যালটের জন্য তাঁর নির্বাচনী এলাকার রিটার্নিং কর্মকর্তার কাছে আবেদন করতে হবে।
এতে বলা হয়েছে, আবেদনটিতে অবশ্যই ভোটারের নাম, ডাক ঠিকানা এবং ভোটার তালিকায় ক্রমিক নম্বর থাকতে হবে।
রাষ্ট্রপতির ভোট প্রয়োগের মাধ্যমে পোস্টাল ব্যালটের বিষয়টি জনপ্রিয় করতে চায় নির্বাচন কমিশন। রাষ্ট্রপতি সাহাবুদ্দিন ও তাঁর সহধর্মিনী পাবনা সদরের ভোটার।
রিটার্নিং কর্মকর্তা নির্দিষ্ট সময়সীমার মধ্যে তাঁদের প্রাপ্ত পোস্টাল ভোটগুলো বিবেচনা করবেন এবং সেগুলো গণনা করে চূড়ান্ত ফলাফল ঘোষণা করবেন।
এ সময় রাষ্ট্রপতির কার্যালয়ের সচিব সম্পদ বড়ুয়া, সামরিক সচিব মেজর জেনারেল এস এম সালাহ উদ্দিন ইসলাম, প্রেস সচিব মো. জয়নাল আবেদীন এবং সচিব (সংযুক্ত) মো. ওয়াহিদুল ইসলাম খান উপস্থিত ছিলেন।"
2024-01-03 17:36:00,পাখিরা পাখি নয়,"‘চিন্তাকে যদি নদীর প্রবাহ ধরেন, তাহলে আমাদের বিশ্বাসগুলো একেকটা ডুবোচরের মতো। বিশ্বাস মানেই প্রবাহে বাধা। যত বেশি বিশ্বাস, তত বেশি প্রবাহে বাধা।
‘তবে সমস্যা কী জানেন, আমরা তো স্রোতের মধ্যে বাস করতে পারি না। আমাদের ঘরবাড়ি লাগে। খুঁটি পুঁততে হয়। খুঁটি পুঁততে মাটি লাগে। এ জন্য আমাদের দ্বীপ বা চর লাগে। কোথাও চর জাগলে আমরা তার ওপর ঘরবাড়ি বানাই। কুমড়াগাছ লাগাই, শিরীষগাছ। আমাদের বিশ্বাসের মাটি থেকে রস শুষে এসব গাছ লকলক করে বড় হয়। ডালপালা ছড়ায়। কোনো কোনো গাছ এত বড় হয় যে পানিতে প্রতিবিম্ব পড়ে। তখন বিশ্বাস-গাছের ওই প্রতিবিম্বগুলোকে আমরা বলি সত্য বা ট্রুথ।
‘মাঝেমধ্যে আমরা ঘুরতে বের হই। এক বিশ্বাস থেকে আরেক বিশ্বাসে ভ্রমণ করি আমরা, নৌকায় করে। তা করতে গিয়ে মাঝখানে যুক্তির স্রোত পাড়ি দিতে হয়। আমরা সেটা করি। উজানে যাই। ভাটিতে যাই। অচেনা দ্বীপে নেমে আমরা হাঁটাহাঁটি করি। দেখি সেখানেও লোকে ঘরবাড়ি করেছে। চালতাগাছ লাগিয়েছে। সেখানেও কুয়োতলায়, কলপাড়ে বাঁশের বেড়ায়, মাচায় ঝিঙে ফুল।
‘মাঝেমধ্যে ফেরার পথে ঝড় ওঠে। আকাশ কালো হয়ে আসে। আমাদের নৌকা পথ হারিয়ে ফেলে। আমরা তখন আশ্রয়ের জন্য সবচেয়ে কাছের দ্বীপটাতে, কাছের চরটাতে নামি। নেমে দেখি, সেখানে এখনো মানুষের বসতি গড়ে ওঠেনি। কিছু কেওড়াগাছ আর নলখাগড়া-বেতফলের ঝোপ। আমাদের খুব অস্বস্তি লাগে। কিছু থাকার অস্বস্তি নয়। কিছুই যে নেই, সেই না থাকার অস্বস্তি।’
অরুণ সরকার খাটের ওপরে বসে একটানা বিড়বিড় করছেন, স্বগতোক্তির মতো, যেন কথাগুলো আমার উদ্দেশে বলা নয়। নিজে নিজেকে শোনাচ্ছেন।
অরুণ সরকারের হাতে একটা দুরবিন। সেটার নলে চোখ লাগিয়ে তিনি জানালা দিয়ে বাইরে তাকিয়ে আছেন আর বিড়বিড় করছেন।
আমি চুপ করে বসে আছি তাঁর পাশে, খাটের সামনে টেনে আনা একটা কাঠের চেয়ারে। পাশে পড়ার টেবিলে স্তূপ করা জিনিসপত্রের মধ্যে ওষুধপাতি আর দুটি চায়ের পেয়ালা। আদা আর এলাচি দেওয়া মসলা চা। আজকে চা আমিই বানিয়েছি।
অরুণ সরকার খাটে আধশোয়া হয়ে আছেন। বুক পর্যন্ত একটা কাঁথা টানা। কয়েক দিন ধরে তাঁর শরীর ভালো যাচ্ছে না। ডেঙ্গু। খবর পেয়ে আমি কিছু ফলমূল নিয়ে দেখা করতে এসেছি।
তাঁর হাতের দুরবিনটা বেমানান। দেখে বোঝা যায়, খেলনা নয়। প্রফেশনাল। জার্মানি থেকে আনিয়েছেন এক বন্ধুকে দিয়ে।
অরুণ সরকারের আর্থিক সংগতি ভালো নয়। একটা দামি বাইনোকুলারের পেছনে খরচ তিনি এমনি এমনি করবেন না। তার মানে ব্যাপার আছে। আমি সেটার জন্য অপেক্ষা করছি। দেখি বাইনোকুলারের প্রসঙ্গে উনি আসছেনই না।
যুক্তি আর বিশ্বাস নিয়ে তাঁর এই রূপক নির্মাণ চলছে তো চলছেই। রূপক তৈরির মোহে পড়ে গেছেন তিনি, এমনভাবে হারিয়ে গেছেন সেটার মধ্যে, যেন উপমা বা রূপক কোনো কিছুর প্রতিনিধি নয়, উপমাই সত্য। যেন একটা নদীর কথাই বলছেন তিনি, দ্বীপের কথা, ঝিঙে ফুলের কথা।
আমি বললাম, যেমন?
অরুণ সরকার থেমে গেলেন। চোখ মেললেন। ‘যেমন…কিসের যেমন?’
বললাম, মানুষের বিশ্বাসের কথা বলছিলেন। বিশ্বাস, যেমন?
অরুণ সরকার দুরবিন থেকে চোখ সরালেন। সেটা নামিয়ে রেখে উঠে বসলেন, যেন একটা ঘোরের মধ্য থেকে বের হলেন তিনি। অথবা একটা ট্রেন থেকে নামলেন, যে ট্রেনটা অনেক দূর থেকে এসেছে, সারা রাত ভ্রমণ করে। আমিও একটা রূপকের মতো করে ভাবছিলাম। একটা ট্রেন, প্ল্যাটফর্ম, টি-স্টল। আমিও উপমার মোহে পড়ছিলাম।
কিছুক্ষণ ভাবলেন অরুণ সরকার। তারপর বললেন, যেমন আমরা বিশ্বাস করি পাখি হচ্ছে পাখি।
আমি ফিক করে হেসে ফেললাম। ঠান্ডা হয়ে আসা চা এগিয়ে দিলাম অরুণ সরকারের দিকে।
অরুণ সরকার পেয়ালা নিয়ে কিছুক্ষণ তাকিয়ে থাকলেন চায়ের দিকে। একটা চুমুক দিলেন। তারপর নামিয়ে রেখে বাইনোকুলার তুলে সেটার দিকে ইশারা করলেন।
বললেন, আসুন, দেখুন। বুঝবেন।
আমি বললাম, কী দেখব?
দেখুন না।
আমি চপ্পল খুলে খাটে উঠে পড়লাম। জানালার এক পাশ ঘেঁষে অরুণ সরকার। আরেক পাশ ঘেঁষে বসে আমি বাইনোকুলার হাতে নিলাম। বললাম, কী দেখব?
উল্টো দিকে যে ইলেকট্রিকের খুঁটিটা আছে, সেটার ওপর একটা ট্রান্সফরমার। দেখুন।
আমি বাইনোকুলারে চোখ লাগিয়ে দেখতে শুরু করলাম। বললাম, দেখতে পাচ্ছি।
ওকে, গ্রেট। এবার ওই ট্রান্সফরমারের ওপর কী দেখতে পাচ্ছেন?
কিছু তো দেখতে পাচ্ছি না।
ফোকাস করুন। অ্যাডজাস্ট করুন।
আমি বাটন-টাটন ঘুরিয়ে অ্যাডজাস্ট করলাম।
হুম। দেখতে পাচ্ছি।
কী দেখছেন?
একটা পাখি।
কী পাখি?
মুশকিলে পড়লাম। আমি পাখিটাখি চিনি না। গ্রামে বড় হয়েছি বটে। কিন্তু পাখির দিকে তেমন মনোযোগ কখনো দেওয়া হয়নি। বললাম, টিয়া হতে পারে।
অরুণ সরকার চমকে উঠলেন। ‘বলেন কী’ বলে আমার হাত থেকে বাইনোকুলারটা ছিনিয়ে নিয়ে নিজে তাকালেন। তারপর আবার আমার হাতে ধরিয়ে দিয়ে বললেন, আপনার মাথা! সবুজ হলেই টিয়া পাখি! এটা হলো বসন্তবাউরি। দেখছেন না চড়ুই পাখির মতো সাইজ। আবার তাকান। ভালো করে দেখুন। গলায় নীল রং দেখতে পাচ্ছেন?
পাচ্ছি।
তার ওপর ঝুঁটি?
লাল।
গ্রেট। এটা হলো নীলগলা বসন্ত। আরও চার জাতের বসন্তবাউরি আছে দেশে। ইংরেজিতে বলে বারবেট। পুরো দক্ষিণ আর পূর্ব এশিয়ায় দেখবেন এগুলোকে। আগে কখনো দেখেছেন?
না। দেখিনি। কিন্তু আমরা মনে হয় বিশ্বাস নিয়ে কথা বলছিলাম।
আমিও বিশ্বাস নিয়েই বলছি।
আপনি পাখি নিয়ে বলছেন।
না। আমি বলছি, আমরা বিশ্বাস করি, পাখি হচ্ছে পাখি। অন্য কিছু নয়।
পাখিরা পাখি ছাড়া অন্য কিছু নয়। সে জন্যই তো পাখি।
আমি সেটা বলছি না। আমি যেটা বলছি, তা হলো আমরা ধরে নিই, আমাদের চারপাশের সব পাখিই পাখি।
বুঝিনি।
যেমন ধরুন ট্রান্সফরমারের ওপর বসে থাকা ওই বসন্তবাউরিটার কথা। ওটা একটা পাখি। আমরা ধরে নিচ্ছি।
হ্যাঁ। যেমন করে আমরা ধরে নিচ্ছি ওটা একটা বিদ্যুতের ট্রান্সফরমার। সে রকম।
অরুণ সরকার বিরক্ত হয়ে বাইনোকুলারটা ফেরত নিয়ে নিলেন। বললেন, আমি শুধু পাখির কথাই বলব এখন। ট্রান্সফরমারের নয়।
ঠিক আছে। ওই পাখিটা নিয়ে বলবেন?
শুরুতে ওই পাখিটা নিয়ে বলব। তারপর অন্য কিছু। অন্য কিছু মানে ধরুন আমাদের বিশ্বাসগুলো নিয়ে, আমাদের চিন্তার বায়াসনেস নিয়ে।
ঠিক আছে, বলুন।
বসন্তবাউরির জাতগুলোর মধ্যে এটা হলো নীলগলা বসন্তবাউরি। ব্লু-থ্রোটেড বারবেট। বৈজ্ঞানিক নাম মেগালাইমা এশিয়াটিকা। এগুলো সাধারণত বুনো এলাকায় থাকে। বিশেষ করে অনেক গাছপালা যেখানে। লাউয়াছড়ায় পাবেন। হিমালয়ের পাদদেশের জঙ্গলগুলোয় পাবেন। নেপালে। ভারতেও পাবেন। এমনকি চীন, থাইল্যান্ড, মিয়ানমারে। বুনো ফল খায়।
আপনি যে পাখি বিষয়ে বিশেষজ্ঞ, জানতাম না তো।
ছিলাম না। হয়েছি। দরকারে।
তো? ওটা পাখি না?
বলছি। বসন্তবাউরি সাধারণত আপনি বসন্তকালে দেখতে পাবেন। মানে ওই সময়টায় তারা সক্রিয় হয়। মেটিং সিজন। অন্য সময় কোথায় যে থাকে, বোঝা মুশকিল। এখন বর্ষাকাল। আর তা ছাড়া বড় বড় গাছপালার এই পাখিটা পুরান ঢাকার এই ন্যাড়া হোসেনি দালান এলাকায় কী করছে? এখানে তো এর থাকার কথা নয়। আশপাশে বড় গাছপালা তো দূরের কথা, এটা পেয়ারাগাছও পাবেন না।
তো এই কারণে এটা পাখি না?
উহু। অত সহজ সিদ্ধান্তের লোক আমি না। লক্ষ করুন পাখিটার আচার-আচরণ। একটানা তাকিয়ে আছে ডান দিকে। অনেকক্ষণ ধরে। কী দেখছে? পাখিরা সাধারণত অস্থিরমতি হয়, প্যাঁচা ছাড়া।
এই পাখিটা হয়তো অসুস্থ।
হতে পারে। তবে আমি মূলত লক্ষ করছি এটার ডাক। বসন্তবাউরিরা কন্টিনিউয়াসলি ডাকে। বাচাল বলতে পারেন। টুক-টুক-টুক-টুক। খুব ডিসটিংকটিভ ডাক। অনেক দূর থেকে শোনা যায়। যেন কামারের হাতুড়িপেটার শব্দ। টুক-টুক-টুক-টুক। আমি ডাকটা চিনি। একটা তাল আছে। ছয় মাত্রার। দাদরা। তিন তিন মাত্রার সমান ভাগে ভাগ। দুটোর মধ্যে একটা আধা মাত্রার ফাঁক। এটা ইউনিভার্সাল। থাইল্যান্ডের একটা বসন্তবাউরিও একই তালে ডাকবে। মিয়ানমারেও আপনি শালবনে গিয়ে শুনবেন টুক-টুক-টুক-টুক।
এটা তো ডাকছেই না।
ডাকছিল। আপনি আসার আগে। দাদরা নয়। মাঝখানের একটা মাত্রা মিসিং। তাতে ঝম্পক আর কাহারবার মিশ্রণ হয়ে গেছে।
আমি চোখ গোল গোল করে তাকিয়ে থাকলাম।
আমার এ ভঙ্গিটা অরুণ সরকার চেনেন। আমার মধ্যে উনি মাঝেমধ্যে এ ভঙ্গিটা তৈরি করে দিতে পারেন।
আমি খাট থেকে নেমে গেলাম।
দুপুর পেরিয়ে যাচ্ছে। বাইরে থেকে খাবার আনার ব্যবস্থা করতে হবে। ফাই-ফরমাশ খাটার একটা ছেলে আছে। হারুন। ডাকলেই আসে। তাকে দিয়ে বিসমিল্লার চাপ আনাব। অথবা হানিফ বিরিয়ানি।
আপনার কাছে কষ্টকল্পনা বলে মনে হচ্ছে, তাই তো? অরুণ সরকার হাসি হাসি মুখ করে বললেন।
হজম হতে চাইছে না। দুষ্পাচ্য।
তাহলে আপনি বরং এ বাইনোকুলারটা দেখেন। বিশ্বজিতকে দিয়ে আনিয়েছি। রেঞ্জ টোয়েন্টি ফিফটি। হাই রেজল্যুশন। প্রফেশনাল। জার্মান মিলিটারিরা ব্যবহার করে।
দাম কত পড়ল?
অনেক। বলে মুচকি হাসলেন অরুণ সরকার। বললেন, শুনুন। এই জিনিস নিয়ে আমি গত ছয় মাস ঢাকা শহর ঘুরে বেড়িয়েছি দিনরাত একাকার করে। ঢাকার অলমোস্ট সব পাখি আমার দেখা হয়ে গেছে।
তাই নাকি? তো কী দেখলেন? কী বুঝলেন?
কী দেখলাম শুনবেন?
বলুন।
সব পাখি পাখি না।
আমি না শোনার ভান করে দরজা খুলে সিঁড়ির মাথায় ‘হারুন, হারুন’ বলে কয়েকবার হাঁক দিলাম। কোনো সাড়া নেই।
হারুন আসবে না। নিচের সাইদুলরা ওকে লক্ষ্মীবাজার পাঠিয়েছে। চলুন নিচেই যাই। হানিফ বিরিয়ানি।
চলুন।
নিচে নেমে আমি একটা রিকশা নিতে চাইলাম, কিন্তু অরুণ সরকার হাঁটবেন। জ্বরের মধ্যে দুর্বল শরীরে তাঁর নাকি হাঁটতে ভালো লাগবে।
আমি বেরিয়েই উল্টো দিকের ইলেকট্রিকের খাম্বায় ট্রান্সফরমারের ওপর আড়চোখে তাকিয়ে নিয়েছি। পাখিটা এখন নেই।
আমার চাহনি লক্ষ করলেন অরুণ সরকার। বললেন, সামনে তাকান। ওই কার্নিশে।
আমি দেখলাম। সামনের একটা তিনতলার কার্নিশে বসেছে পাখিটা। তাকিয়ে আছে অন্যদিকে। নড়ছে খুব অল্পই।
আমরা হাঁটতে থাকলাম।
রোববার ব্যস্ত দিন। রাস্তাজুড়ে বিপুল লোকজন, গাড়িঘোড়া।
হাঁটতে হাঁটতে অরুণ সরকার বললেন, পাখিটা যে ওভাবে তাকিয়ে থাকে, ডান দিকে, একটা নিদিষ্ট বাড়ির দিকে, কোন বাড়িটার দিকে তাকিয়ে থাকে, সেটা আমি বের করেছি। ফোর্টি সিক্স বাই ফোর। মরিয়ম ম্যানসন। ওয়ালি সাহেবের বাড়ি। তিনতলায় ওয়ালি সাহেব থাকেন। তাঁর শ্বশুরবাড়ির এক জ্ঞাতি থাকে দোতলায়। কগহুইলের সাপ্লায়ার। নিচে সিমেন্টের দোকান। ছয়তলার চিলেকোঠায় একজন নতুন ভাড়াটে এসেছে। মাস দুয়েক। সত্তরের ওপরে বয়স। লোকটার দেহের গড়ন এ এলাকার নয়। উচ্চারণেও একটা অচেনা টান আছে। আর এই পাখিটাও মাস দুয়েক হলো এখানে আসছে।
ওটা পাখি নয়। তাহলে কী?
ড্রোন।
‘ক্যাঁ’ করে কর্কশ হর্ন দিয়ে একটা স্কুটি চলে গেল পাশ ঘেঁষে। আর একটু হলে লাগিয়ে দিয়েছিল। আমি লাফিয়ে সরে গেলাম।
আমি থেমে গেছি। অরুণ সরকার টের পাননি। উনি হেঁটে চললেন। ফলে উনি আরও কী কী বললেন, শুনতে পেলাম না।
আমি দাঁড়িয়েই আছি।
আমি যে পাশে নেই, এটা আবিষ্কার করতে করতে অরুণ সরকার গজ দশেক এগিয়ে গেলেন। গিয়ে দাঁড়িয়ে পড়লেন। ফিরে এলেন আমার কাছে।
দাঁড়ালেন যে?
ওই পাখিটা ড্রোন?
হ্যাঁ। আরও অনেক পাখিই ড্রোন। আপনার কাছে নতুন তথ্য। আমার কাছে নয়। ঢাকা শহরে ১৭ পারসেন্ট পাখি আসলে পাখি নয়। ড্রোন।
কীভাবে?
আমার ছয় মাসের অবজারভেশন। সারা দিন লাগবে সাজিয়ে বলতে।
কে পাঠাচ্ছে ওদের?
অরুণ সরকার একটা রহস্যময় হাসি দিলেন। বললেন, হানিফ বাদ। আজ শাঁখারীবাজারে যাই। নিরামিষ খাব।
কে পাঠাচ্ছে ওদের?
সত্যি বলতে আমি জানি না। আমাদের এই যে জগৎটা দেখছেন—আটপৌরে, মানডেন: রিকশা চলছে, কেরানিরা অফিস যাচ্ছে, বাচ্চারা ট্যাঁ-ট্যাঁ করে কাঁদছে, লেদ মেশিনের আওয়াজ আসছে। এটা সারফেস। জগৎটা পুরোটাই এ রকম তো নয়। নিচে স্তরের পর স্তর আছে। আপনি চোখটা খুলতে শিখুন। দেখতে শিখুন। বিশ্বাসের ওই দ্বীপটা থেকে বেরিয়ে আসুন। ১৭ পারসেন্টের বেশিও হতে পারে। আমার অবজারভেশন এখনো শেষ হয়নি। আমার ধারণা, ৩০ পারসেন্ট হলেও অবাক হওয়ার কিছু থাকবে না। অ্যাই রিকশা!
আমরা একটা ব্যাটারিচালিত রিকশায় চেপে বসলাম।
যেতে যেতে অরুণ সরকার বললেন, বিশ্বজিৎকে আরেকটা জিনিস অর্ডার দিয়েছি।
কী?
একটা এয়ারগান, টেলিস্কোপ এইমার লাগানো।
আমরা যখন শাঁখারীবাজারের গলিতে ঢুকছি, ওপরে তাকিয়ে দেখি নিচু হয়ে আসা মেঘেরও নিচ দিয়ে, প্রায় ভবনগুলোর ডিশের অ্যানটেনা ছুঁয়ে একটা চিল উড়ছে। খুব বেমানান সেটার ওড়ার ভঙ্গি।
চিলটা আমাদের রিকশার চারপাশে চক্কর খেতে খেতে এগোচ্ছে যেন।
আমি দেখলাম অরুণ সরকারও আড়চোখে চিলটাকে দেখছেন।
*লেখাটি ২০২২ সালে বিজ্ঞানচিন্তার জুলাই সংখ্যায় প্রকাশিত"
2024-01-03 16:52:12,"ডিসেম্বরে অস্ত্র, গোলাবারুদসহ ২৬৬ কোটি টাকার চোরাই পণ্য জব্দ: বিজিবি","বর্ডার গার্ড বাংলাদেশ (বিজিবি) গত ডিসেম্বরে দেশের সীমান্ত এলাকাসহ বিভিন্ন স্থানে অভিযান চালিয়ে বিপুল অস্ত্র, গোলাবারুদ ও বিভিন্ন ধরনের চোরাই পণ্য জব্দ করেছে। এসব ঘটনায় ১৪৩ জনকে গ্রেপ্তার করা হয়েছে।
আজ বুধবার বিজিবির পাঠানো এক সংবাদ বিজ্ঞপ্তিতে এ তথ্য জানানো হয়। বিজিবি বলেছে, উদ্ধার করা অস্ত্র, গোলাবারুদ ও চোরাচালান দ্রব্যগুলোর মোট দাম ২৬৬ কোটি ৭৪ লাখ ৬০ হাজার টাকা।
বিজিবির অভিযানে উদ্ধার হওয়া অস্ত্র ও গোলাবারুদের মধ্যে আছে—৯টি পিস্তল, ২টি এয়ারগান, ১৩টি ম্যাগাজিন, ১টি হ্যান্ড গ্রেনেড, ২০ কেজি গানপাউডার, ১২ কেজি বিস্ফোরক দ্রব্য, ১৭ কেজি ২০০ গ্রাম পটাশিয়াম নাইট্রেট ও ৩১৬টি গুলি।
বিজিবির বিজ্ঞপ্তিতে বলা হয়, ডিসেম্বরে চালানো অভিযানে বেশ কিছু চোরাচালান দ্রব্য জব্দ করা হয়েছে। এর মধ্যে আছে—১১ কেজি ৬৪৩ গ্রাম সোনা, ৫ কেজি ২০০ গ্রাম রুপা, ১ লাখ ৭০ হাজার ৫৮৯টি কসমেটিকস সামগ্রী, ১ হাজার ৩৫৮টি ইমিটেশন গয়না, ১২ হাজার ৪০৬টি শাড়ি, ৭ হাজার ৯৭১টি থ্রিপিস, শার্টপিস ও চাদর, ৩ হাজার ৮৬৪ ঘনফুট কাঠ, ১৭ হাজার ১২৭ কেজি চা–পাতা, ৪৪ হাজার ৫১৫ কেজি কয়লা, ১টি কষ্টিপাথরের মূর্তি, ১২টি ট্রাক, ৩টি বাস, ৭টি পিকআপ, ৬টি প্রাইভেট কার ও মাইক্রোবাস, ১৮টি সিএনজিচালিত ইজিবাইক ও ৫৮টি মোটরসাইকেল।
এ ছাড়া অভিযানে ১১ লাখ ৫৬ হাজার ৬২৮টি ইয়াবা বড়ি, ৩৪ কেজি ৫৭৪ গ্রাম ক্রিস্টাল মেথ আইস, ৪২ কেজি ৯৩৫ গ্রাম হেরোইন, ১৪ হাজার ৪৬৮ বোতল ফেনসিডিল, ৩০ হাজার ৪৮৯ বোতল বিদেশি মদ, ৬ হাজার ৫১২ লিটার বাংলা মদসহ বিপুল পরিমাণ মাদক ও নেশাজাতীয় দ্রব্য জব্দ করা হয়েছে।"
2024-01-03 16:02:08,প্রশ্নোত্তর (৫-৬) : শখের মৃৎশিল্প | বাংলা - পঞ্চম শ্রেণি,"৫. প্রশ্ন: মৃৎশিল্পের প্রধান উপাদান কী? মৃৎশিল্পের জন্য আর কী দরকার?
উত্তর: মাটির তৈরি শিল্পকর্মকে বলা হয় মৃৎশিল্প। এ শিল্পের প্রধান উপাদান হলো মাটি। তবে সব মাটি দিয়ে এ কাজ হয় না। দো-আঁশ মাটি তেমন আঠালো নয়, আর বেলে মাটি ঝরঝরে, তাই এগুলো দিয়ে মাটির শিল্প বা মৃৎশিল্প হয় না। মৃৎশিল্পের জন্য দরকার পরিষ্কার এঁটেল মাটি। এ ধরনের মাটি বেশ আঠালো। আবার শুধু এঁটেল মাটি হলেই হবে না। এর জন্য দরকার অনেক যত্ন আর শ্রম।
মৃৎশিল্পের দরকার হাতের নৈপুণ্য ও কারিগরি জ্ঞান। প্রয়োজন কিছু ছোটখাটো যন্ত্রপাতি ও সরঞ্জাম। মৃৎশিল্পের প্রধান উপাদান মাটি হলেও এর সঙ্গে দরকার একটা কাঠের চাকা। এই চাকায় নরম মাটির তাল লাগিয়ে নানা আকারের মাটির পাত্র ও নানা জিনিস তৈরি করেন কুমোররা।"
2024-01-03 16:12:03,৯২ বছর পর যে ‘বিব্রতকর রেকর্ড’ ফেরাল দক্ষিণ আফ্রিকা,"২, ৪, ২, ৩—ভারতের বিপক্ষে কেপটাউন টেস্টে দক্ষিণ আফ্রিকার প্রথম চার ব্যাটসম্যানের রানসংখ্যা এটি। এইডেন মার্করাম, ডিন এলগার, টনি জি জর্জি ও ত্রিস্টান স্টাবসদের কেউই ৫ রানও ছুঁতে পারেননি। টেস্টে সর্বশেষ দক্ষিণ আফ্রিকার ব্যাটিং অর্ডারের প্রথম চার ব্যাটসম্যান ৫ রানের কমে আউট হয়েছেন ৯২ বছর আগে, ১৯৩২ সালে।
টেস্ট ইতিহাসে প্রোটিয়া ব্যাটসম্যানরা এমন ঘটনার জন্ম দিয়েছেন মোট চারবার। সব দল মিলিয়ে এমন হয়েছে মোট ২২ বার। আজকের আগে যার সর্বশেষ ঘটনা ২০২২ সালে, লর্ডসে নিউজিল্যান্ড-ইংল্যান্ড টেস্টে। সেই ম্যাচে টম ল্যাথাম, উইল ইয়াং, কেইন উইলিয়ামসন ও ডেভন কনওয়ের কেউই ৫ রানের বেশি করতে পারেননি।
দক্ষিণ আফ্রিকা ব্যাটিং অর্ডারের প্রথম চার ব্যাটসম্যান প্রথমবার ৫ রান করতে ব্যর্থ হন ১৮৮৯ সালে। সেই টেস্টে ইংল্যান্ড প্রথম ইনিংসে ২৯২ রান তুলেও ম্যাচ জিতেছিল ইনিংস ও ২০২ রানের ব্যবধানে। প্রথম ইনিংসে ৪৭ রানের পর দ্বিতীয় ইনিংসে ৪৩ রানে অলআউট হয় দক্ষিণ আফ্রিকা। দ্বিতীয় ইনিংসে ৫ রানের আগে আউট হন শুরুর চার ব্যাটসম্যান। এরপর ১৯২৭ সালে ইংল্যান্ডের বিপক্ষে জোহানেসবার্গেও একই ঘটনার পুনরাবৃত্তি ঘটে। তৃতীয় ঘটনাটি ১৯৩২ সালে, অস্ট্রেলিয়ার বিপক্ষে। মেলবোর্ন টেস্টে প্রথম ইনিংসে ৩৬ রানেই অলআউট হয় দক্ষিণ আফ্রিকা। এই ইনিংসেই দক্ষিণ আফ্রিকার প্রথম চার ব্যাটসম্যানের মধ্যে সর্বোচ্চ রান—৪। দ্বিতীয় ইনিংসে দক্ষিণ আফ্রিকা গুটিয়ে যায় ৪৫ রানে।
এই শতাব্দীতে আজকেরটিসহ এমন ঘটনা ঘটেছে পাঁচবার। প্রথম ২০০৫ সালে ভারত-জিম্বাবুয়ে টেস্টে।"
2024-01-03 15:59:48,মাঠে নেমেছে সশস্ত্র বাহিনী,"৭ জানুয়ারি অনুষ্ঠেয় দ্বাদশ জাতীয় সংসদ নির্বাচনে বেসামরিক প্রশাসনকে সহায়তা দিতে মাঠে নেমেছে সশস্ত্র বাহিনী। আজ বুধবার সকালে মাঠে নেমেছেন সশস্ত্র বাহিনীর সদস্যরা। ১০ জানুয়ারি পর্যন্ত তাঁরা মাঠে থাকবেন।
আন্তঃবাহিনী জনসংযোগ পরিদপ্তর (আইএসপিআর) এক সংবাদ বিজ্ঞপ্তিতে জানায়, জাতীয় সংসদ নির্বাচন অবাধ, সুষ্ঠু, নিরপেক্ষ ও শান্তিপূর্ণভাবে সম্পন্ন করার লক্ষ্যে স্থানীয় বেসামরিক প্রশাসনকে সহায়তা দিতে সশস্ত্র বাহিনী নিয়োজিত হয়েছে।
এর আগে গতকাল মঙ্গলবার আইএসপিআর আজ থেকে সশস্ত্র বাহিনী মাঠে নামবে বলে জানিয়েছিল। এক সংবাদ বিজ্ঞপ্তিতে জানানো হয়েছিল, সশস্ত্র বাহিনী ভোট গ্রহণের আগে, ভোট গ্রহণের দিন ও ভোট গ্রহণের পরে শান্তিশৃঙ্খলা নিয়ন্ত্রণ নিশ্চিত করার লক্ষ্যে দেশব্যাপী ৩ থেকে ১০ জানুয়ারি নির্বাচন কমিশন ও স্থানীয় বেসামরিক প্রশাসনকে সহায়তা করবে।
প্রসঙ্গত, নির্বাচনে আইনশৃঙ্খলা রক্ষায় পুলিশ, র‍্যাব, বিজিবি, কোস্টগার্ড ও আনসার বাহিনীর সদস্যরাও মাঠে থাকেন। গত ২৯ ডিসেম্বর মাঠে নেমেছে বিজিবি।"
2024-01-03 15:58:00,বেতন বাড়ানোর দাবিতে ইংল্যান্ডে বড় ধর্মঘটে চিকিৎসকেরা,"ইংল্যান্ডে আজ বুধবার থেকে টানা ছয় দিনের ওয়াকআউট কর্মসূচি শুরু করবেন জুনিয়র চিকিৎসকেরা। রাষ্ট্র পরিচালিত ন্যাশনাল হেলথ সার্ভিসের (এনএইচএস) ৭৫ বছরের ইতিহাসে এটি হবে চিকিৎসকদের দীর্ঘতম ধর্মঘট। এতে চরম দুর্ভোগে পড়বেন রোগীরা।
গত বছরের গুরুত্বপূর্ণ সেক্টরগুলোর মতো ব্রিটিশ মেডিকেল অ্যাসোসিয়েশনের (বিএমএ) প্রতিনিধিত্বকারী জুনিয়র চিকিৎসকেরা ক্রমবর্ধমান মুদ্রাস্ফীতির মুখে আরও ভালো বেতনের দাবিতে এই ধর্মঘটের ডাক দিয়েছেন।
এনএইচএস ১৯৪৮ সালে প্রতিষ্ঠিত হওয়ার পর থেকে বিনা মূল্যে স্বাস্থ্যসেবা দিয়ে আসছে। চিকিৎসকদের ধর্মঘটের কারণে গত বছর ১২ লাখ চিকিৎসাসংক্রান্ত অ্যাপয়েন্টমেন্ট বাতিল করা হয়েছে।
সম্প্রতি দেশটির সরকার নার্স, জ্যেষ্ঠ চিকিৎসকসহ অন্য স্বাস্থ্যসেবাকর্মীদের নতুন বেতন চুক্তিতে সম্মত হয়েছে। এখন জুনিয়র চিকিৎসকেরা বেতন বাড়ানোর দাবিতে ধর্মঘট ডেকেছেন। এই ধর্মঘট স্বাস্থ্য পরিষেবার ওপর চাপ বাড়াবে। কারণ, এই মুহূর্তে ৭৭ লাখের বেশি রোগী চিকিৎসা ও অ্যাপয়েন্টমেন্টের জন্য অপেক্ষার তালিকায় রয়েছেন। তাঁদের স্বাস্থ্যসেবা বিঘ্নিত হওয়ার হুমকি আছে।
এনএইচএস ন্যাশনাল মেডিকেল ডিরেক্টর স্টিফেন পোয়িস এক বিবৃতিতে বলেছেন, চলতি জানুয়ারিতে এনএইচএস বছরের সবচেয়ে কঠিন সময়ের মুখোমুখি হতে পারে।"
2024-01-03 16:51:45,মিরসরাইয়ে বিএনপির আহ্বায়কসহ ১০ জন আটক,"চট্টগ্রামের মিরসরাইয়ে লিফলেট বিতরণের সময় মিরসরাই উপজেলার আহ্বায়ক শাহিদুল ইসলাম চৌধুরীসহ বিএনপি ও সহযোগী সংগঠনের ১০ নেতা-কর্মীকে আটক করেছে পুলিশ। আজ বুধবার সকাল সাড়ে সাতটায় উপজেলার বড়তাকিয়া বাজার এলাকায় ঢাকা-চট্টগ্রাম মহাসড়ক থেকে তাঁদের আটক করে মিরসরাই থানার পুলিশ।
আটক অন্য নেতারা হলেন—চট্টগ্রাম উত্তর জেলা যুবদলের সহসভাপতি মো. আলাউদ্দিন, চট্টগ্রাম উত্তর জেলা ছাত্রদলের যুগ্ম সম্পাদক মো. মাইনুদ্দিন, উত্তর জেলা ছাত্রদলের সহসাংগঠনিক সম্পাদক ফজলুল করিম, চট্টগ্রাম উত্তর জেলা ছাত্রদলের সদস্য ইকবাল হোসেন ও যুবদল নেতা মোমিনুল ইসলামসহ আরও চারজন।"
2024-01-03 15:51:32,গর্ডন মুরের জন্ম,"শীর্ষ প্রসেসর নির্মাতা ইন্টেলের সহপ্রতিষ্ঠাতা ও সাবেক প্রধান নির্বাহী কর্মকর্তা গর্ডন আর্ল মুর যুক্তরাষ্ট্রের ক্যালিফোর্নিয়া অঙ্গরাজ্যের সান ফ্রান্সিসকোতে জন্মগ্রহণ করেন। তিনি মার্কিন ব্যবসায়ী ও প্রকৌশলী ছিলেন। মাইক্রোপ্রসেসর নিয়ে গর্ডন মুরের নীতি (মুর’স ল) প্রযুক্তি দুনিয়ায় প্রসেসরের ক্ষেত্রে এখনো মেনে চলা হয়। মুরের নীতিতে বলা হয়েছে, প্রতি দুই বছর অন্তর ইন্টিগ্রেটেড সার্কিটে (আইসি) ট্রানজিস্টরের সংখ্যা দ্বিগুণ হবে। ১৯৬৫ সালে প্রকাশিত মুরের এই নীতি এখনো প্রসেসর প্রযুক্তির উন্নয়নে পুরোপুরি মিলে যাচ্ছে।
৩ জানুয়ারি ১৯৭৭
অ্যাপল কম্পিউটার ইনকরপোরেটেড হলো
স্টিভেন (স্টিভ) জবস ও স্টিফেন ওয়জনিয়াক অ্যাপলকে ইনকরপোরেটেড প্রতিষ্ঠান হিসেবে গঠন করেন। এর নাম দেওয়া হয় অ্যাপল কম্পিউটার ইনকরপোরেটেড। এর তিন বছরের মধ্যে পুঁজিবাজারে সর্বোচ্চ আইপিও নিয়ে হাজির হয় অ্যাপল। এর আগে বৃহত্তম আইপিও ছিল ১৯৫৬ সালে ফোর্ড মোটর কোম্পানির। প্রথম দিনই অ্যাপলের শেয়ার ৩২ শতাংশ বেড়ে যায়, আর কোম্পানির মূল্যমান দাঁড়ায় ১৭৭ কোটি ৮০ লাখ মার্কিন ডলারে। সাত বছর পর ১৯৮৪ সালের ২৪ জানুয়ারি অ্যাপল মেকিন্টোশ পারসোনাল কম্পিউটার বাজারে ছাড়ে। তখন এর প্রচারণায় আইবিএমকে ‘বড় ভাই’ আর অ্যাপলকে জনতার ত্রাতা হিসেবে বলা হয়েছিল।
৩ জানুয়ারি ২০০৯
প্রথম বিটকয়েন চালু করেন ‘সাতোশি নাকামোতো’
সাতোশি নাকামোতো ছদ্মনামের এক ব্যক্তি প্রথমবারের মতো আলোচিত-সমালোচিত ভার্চ্যুয়াল মুদ্রা বিটকয়েন চালু করেন। ধারণা করা হয়েছিল সাতোশি নাকামোতো নামের আড়ালে এক বা একাধিক ব্যক্তি বিটকয়েন তৈরি করেছিলেন। বিটকয়েন চালুর অংশ হিসেবে নাকামোতো প্রথম ব্লকচেইন ডেটাবেস উদ্ভাবন করেন। ২০১০ সালের ডিসেম্বর পর্যন্ত নাকামোতো বিটকয়েনের উন্নয়নে কাজ করে যান।
সাতোশি নাকামোতোর সত্যিকারের পরিচিতি নিয়ে নানা প্রচারণা ছিল। অনেককেই এই নামের আড়ালে থাকা ব্যক্তি হিসেবে সন্দেহ করা হয়েছিল। যেহেতু নাকামোতোর নামটি জাপানি, তাই যুক্তরাষ্ট্র ও ইউরোপের অনেক সফটওয়্যার ও ক্রিপ্টোগ্রাফি–বিশেষজ্ঞরা বলেছিলেন, নাকামোতো জাপানে বসবাস করেন। একটা সময়ে নাকামোতো জনসমুক্ষে আসেন। তিনি জানান, ২০০৭ সালে বিটকয়েনের প্রোগ্রাম লেখা শুরু হয়। ২০০৮ সালের ১৮ আগস্ট তিনি বা তাঁর কোনো সহকর্মী বিটকয়েন ডটওআরজি ডোমেইন নিবন্ধন করে নেন। এ ঠিকানা দিয়ে একটি ওয়েবসাইটও প্রকাশ করা হয়। ২০০৯ সালের ৯ জানুয়ারি সোর্সফোর্জ ওয়েবসাইটে বিটকয়েন সফটওয়্যারের প্রথম সংস্করণ প্রকাশ করা হয়। একই সঙ্গে ‘জেনেসিস ব্লক অব বিটকয়েন’ নামের একটি নেটওয়ার্কও চালু করা হয়। এতে যুক্ত হলেই ৫০ বিটকয়েনস বিনা মূল্যে দেওয়ার কথা বলা হয়।"
2024-01-03 15:40:08,জেনে নিন আচারি হাঁসের রেসিপি,"প্রণালি: হাঁস পরিষ্কার করে কেটে নিন। পাঁচফোড়ন হালকা টেলে বেটে রাখুন। তেঁতুল কিছুক্ষণ পানিতে ভিজিয়ে এরপর চটকে ঘন ক্বাথ বের করে রাখুন। তারপর প্যানে অর্ধেক তেল গরম করে পাঁচফোড়নবাটা, মেথিবাটা, তেঁতুলের ক্বাথ, চিনি আর কাঁচা মরিচ বাদে বাকি সব উপকরণ একসঙ্গে দিয়ে কম আঁচে কষাতে হবে। কষানো শেষে পরিমাণমতো গরম পানি দিয়ে ঢেকে কম আঁচে সেদ্ধ হওয়া পর্যন্ত রান্না করুন। এবার আলাদা একটা প্যানে বাকি তেল গরম করুন। আস্ত পাঁচফোড়ন আর শুকনা মরিচ একটু ভেজে তাতে পাঁচফোড়নবাটা আর মেথিবাটা দিয়ে হালকা একটু ভেজে আস্ত রসুনের কোয়াগুলো দিয়ে দিন। দু-এক মিনিট ভেজে তাতে তেঁতুলের ক্বাথ আর স্বাদমতো চিনি মিশিয়ে মাংসে ঢেলে দিয়ে হালকা হাতে মেশান। এবার আস্ত কাঁচা মরিচ দিয়ে ১০ থেকে ১৫ মিনিট দমে রেখে তেল ওপরে উঠে এলে নামিয়ে নিতে হবে।"
2024-01-03 15:30:44,টেলিগ্রাম অ্যাপের নতুন সুবিধা,"অনলাইনে নিরাপত্তা ও ব্যক্তিগত গোপনীয়তা সুরক্ষার বিষয়টি খুবই গুরুত্বপূর্ণ। আর তাই নিরাপদে কথা বলার পাশাপাশি বার্তা, ছবি ও ভিডিও আদান-প্রদানের জন্য অনেকেই টেলিগ্রাম অ্যাপ ব্যবহার করেন। ব্যবহারকারীদের অভিজ্ঞতা আরও উন্নত করতে অ্যান্ড্রয়েড এবং আইওএস অপারেটিং সিস্টেমের জন্য নিজেদের অ্যাপ হালনাগাদ করেছে টেলিগ্রাম। নতুন সংস্করণটিতে ফোনকলের মান উন্নত করার পাশাপাশি স্বয়ংক্রিয়ভাবে পটভূমি পরিবর্তনসহ চ্যাটবটে নতুন সুবিধা যুক্ত করা হয়েছে।
টেলিগ্রাম অ্যাপে কল চলাকালে ক্যামেরা চালু রাখার পাশাপাশি ফোনের পর্দা অন্যদের দেখানো যায়। এসব তথ্য এনক্রিপশন করে আদান-প্রদান করে থাকে টেলিগ্রাম। নতুন এ সংস্করণে কলের মান উন্নত করার পাশাপাশি কলিং ইন্টারফেসেও পরিবর্তন আনা হয়েছে। এর ফলে কলের পটভূমিতে অ্যানিমেশন করা বিভিন্ন পটভূমি ব্যবহারের সুযোগ পাওয়া যাবে। অ্যানিমেশন করা পটভূমিগুলো পুরোনো মডেলের ফোনেও ব্যবহারের সুযোগ মিলবে।
অ্যাপ থেকে এক বা একাধিক বার্তা মুছে ফেলার সময় বৈচিত্র্য আনতে ‘থানোস স্ন্যাপ ইফেক্ট’ যুক্ত করা হয়েছে নতুন সংস্করণটিতে। ফলে যেকোনো বার্তা মুছে ফেলার সময় সেটি বিশেষ ধরনের ইফেক্টের মাধ্যমে চ্যাটবক্স থেকে অদৃশ্য হয়ে যাবে।"
2024-01-03 15:20:33,বিইউপিতে স্নাতকে ভর্তিতে আবেদন শেষ ৪ জানুয়ারি,"বাংলাদেশ ইউনিভার্সিটি অব প্রফেশনালস (বিইউপি) ২০২৩-২৪ শিক্ষাবর্ষে স্নাতক প্রথম বর্ষে ভর্তিতে আবেদন চলছে। এ সংক্রান্ত বিজ্ঞপ্তিতে ভর্তি পরীক্ষার তারিখসহ আবেদনের যোগ্যতাও তুলে ধরা হয়েছে। আগামী ১৯ ও ২০ জানুয়ারিতে ভর্তি পরীক্ষা অনুষ্ঠিত হবে। ওই দুই দিনে দুই শিফটে পরীক্ষা হবে। আবেদন ফি ১ হাজার ৫০ টাকা।
বিইউপির বিজ্ঞপ্তিতে বলা হয়েছে, গত ১৭ ডিসেম্বর থেকে অনলাইনের মাধ্যমে আবেদন করতে পারছেন শিক্ষার্থীরা। আগামীকাল বৃহস্পতিবার ৪ জানুয়ারি পর্যন্ত ভর্তির জন্য আবেদন করা যাবে। ওয়েবসাইটে গিয়ে আবেদন করতে হবে শিক্ষার্থীদের।"
2024-01-03 16:23:44,"নাশকতার মামলায় জামিন পাওয়া চেয়ারম্যান বললেন, ‘নেতার নেতৃত্বে ৭ তারিখের পরে প্রতিশোধ নেব’","নাশকতার চেষ্টা মামলায় জামিনে মুক্তির পর নৌকা মার্কার সভায় প্রতিশোধ নেওয়ার হুমকি দিলেন বরগুনা সদর উপজেলার বদরখালী ইউনিয়ন পরিষদের (ইউপি) চেয়ারম্যান মতিউর রহমান। গতকাল মঙ্গলবার তালতলীতে নৌকা মার্কার জনসভায় বক্তব্যে তিনি এ হুমকি দেন।
এ সময় মঞ্চে উপস্থিত ছিলেন বরগুনা-১ আসনের সংসদ সদস্য ও আওয়ামী লীগ–মনোনীত প্রার্থী ধীরেন্দ্র দেবনাথ শম্ভু। মতিউর রহমান বরগুনা জেলা বিএনপির সাবেক সদস্য।
মতিউর রহমান বলেন, ‘আমি শম্ভুদার পক্ষ নিয়ে গৌরীচন্নার জনসভায় বক্তৃতা দেওয়ার কারণে স্বতন্ত্র প্রার্থী আমাকে গ্রেপ্তার করিয়েছেন আমার বাড়ির সামনে থেকে। জানি না, তাঁর কত বড় হাত। আমার নেতা (ধীরেন্দ্র দেবনাথ শম্ভু) আমাকে জামিন করিয়েছেন ২৪ ঘণ্টার মধ্যে। বলেছেন, তুমি ভয় পেয়ো না, নির্বাচন চালিয়ে যাও। কে কী পারেন, কে কী পারেন না জানা আছে। গোলাম সরোয়ার টুকু সাহেব, খলিল ভাই, ফোরকান ভাই, তাঁর সঙ্গে শম্ভুদার তুলনা নাই।’
মতিউর রহমান ওই ইউপির সাবেক চেয়ারম্যান ইলিয়াস হোসেনের উদ্দেশে বলেন, ‘আমি যখন একা ছিলাম চেয়ারম্যান হিসেবে, তখন আপনারা বড় বড় নেতা নিয়াও আমার সঙ্গে যুদ্ধ করেছেন। আজকে যখন আমার মাথার ওপর একটি ছাদ (ধীরেন্দ্র দেবনাথ শম্ভু) দাঁড়িয়েছে, তখন আবার হুমকি দেওয়া শুরু করেছেন। আপনি তো জানেন না, এ হাত কত লম্বা, এ ছাদের হাত অনেক লম্বা। আমাকে তো দূরের কথা, কোনো সাধারণ মানুষকেও ভয় দেখালে ৭ তারিখের পরে আমি আমার নেতার নেতৃত্বে প্রতিশোধ নেব।’
গত ২৪ ডিসেম্বর সদর উপজেলার গৌরীচন্না নওয়াব সলিমুল্লাহ মাধ্যমিক বিদ্যালয় মাঠে নৌকা প্রতীকের সভায় বক্তব্য দিয়ে ভোট চান এই ইউপি চেয়ারম্যান। পরের দিন সোমবার এ নিয়ে বিভিন্ন গণমাধ্যমে সংবাদ প্রকাশিত হলে তাঁকে গ্রেপ্তার করে পুলিশ। পরে নাশকতা ও বিস্ফোরক দ্রব্য ব্যবহারের অভিযোগে করা পৃথক দুটি মামলায় গ্রেপ্তার দেখিয়ে তাঁকে কারাগারে পাঠানো হয়। পরের দিন বরগুনা-১ আসনের নৌকার প্রার্থী ধীরেন্দ্র দেবনাথ শম্ভু নিজেই আদালতে জামিন আবেদন করেন। শম্ভুর জিম্মায় তিনি জামিন পান।
গত নভেম্বরে নাশকতা সৃষ্টির চেষ্টা এবং বিস্ফোরক দ্রব্য ব্যবহারের অভিযোগে পুলিশ বাদী হয়ে বিএনপির শতাধিক নেতা-কর্মীর বিরুদ্ধে সদর থানায় দুটি মামলা করে। মতিউর রহমান ওই মামলার এজাহারভুক্ত আসামি।
এ বিষয়ে জানতে চাইলে মতিউর রহমান প্রথম আলোকে বলেন, ‘আমি কাউকে হুমকি দিইনি, আমি বলেছি নির্বাচনের পর সন্ধ্যায় আপনাদের সঙ্গে দেখা হবে, তাঁরা (ওই ইউনিয়নের সাবেক চেয়ারম্যান) আমাকে ৭ তারিখ সন্ধ্যায় দেখে নেওয়ার হুমকি দিয়েছেন। আমি কোনো হুমকি দিইনি।’
এ বিষয়ে জানতে আওয়ামী লীগ–মনোনীত প্রার্থী ধীরেন্দ্র দেবনাথ শম্ভুর মুঠোফোনে কল দিলে তিনি ধরেননি। তাঁর ঘনিষ্ঠজন হিসেবে পরিচিত জেলা আওয়ামী লীগের সাবেক যুগ্ম সাধারণ সম্পাদক ও সদর উপজেলা পরিষদের সাবেক চেয়ারম্যান আব্বাস হোসেন মোল্লা প্রথম আলোকে বলেন, ‘আমি তালতলীর মিটিংয়ে উপস্থিত ছিলাম না, তবে এ ধরনের বক্তব্য দিয়ে থাকলে সেটা ঠিক করেননি। এমন বক্তব্যে ভোটারদের মাঝে আতঙ্ক ছড়িয়ে পড়তে পারে।’
বদরখালী ইউপির সাবেক চেয়ারম্যান ও বদরখালী ইউনিয়ন আওয়ামী লীগের সভাপতি ইলিয়াস হোসেন প্রথম আলোকে বলেন, ‘এমন হুমকিতে আমরা শঙ্কিত। ভোটারদের মধ্যে আতঙ্ক বিরাজ করছে। ফলে ভোটকেন্দ্রে ভোটার উপস্থিতি কম হতে পারে বলে মনে করি। তবে তিনি নৌকার প্রার্থীর অনুসারী হলেও তিনি মূলত নির্বাচনবিরোধী।’
হুমকি দেওয়ার বিষয়ে স্বতন্ত্র প্রার্থী ও জেলা আওয়ামী লীগের যুগ্ম সাধারণ সম্পাদক গোলাম সরোয়ার (টুকু) প্রথম আলোকে বলেন, মতিউর রহমান নাশকতা মামলার আসামি, আশঙ্কা করছি নৌকার মঞ্চে থেকে তিনি যেকোনো ভোটকেন্দ্রে জ্বালাও-পোড়াওয়ের ঘটনা ঘটাতে পারেন।’
রিটার্নিং কর্মকর্তার কার্যালয় সূত্রে জানা গেছে, বরগুনা-১ (বরগুনা সদর-আমতলী–তালতলী) আসনে ৯ প্রার্থী প্রতিদ্বন্দ্বিতা করছেন। তাঁরা হলেন আওয়ামী লীগের ধীরেন্দ্র দেবনাথ শম্ভু, স্বতন্ত্র প্রার্থী জেলা আওয়ামী লীগের যুগ্ম সাধারণ সম্পাদক গোলাম সরোয়ার, আমতলী উপজেলা আওয়ামী লীগের সদস্য গোলাম ছরোয়ার, কেন্দ্রীয় ছাত্রলীগের সাবেক সাংগঠনিক সম্পাদক খলিলুর রহমান, তৃণমূল বিএনপির ইউনুস সোহাগ, বিএনএমের মো. মাসুদ কামাল, বাংলাদেশ তরীকত ফেডারেশনের শাহ আলম, ন্যাশনাল পিপলস পার্টির মাহবুবুর রহমান ও স্বতন্ত্র প্রার্থী মো. নুরুল ইসলাম।"
2024-01-03 15:48:25,ট্যাক্সিচালক থেকে রেকর্ড বইয়ে আমের জামাল,"‘আমার মনে হয় না, আমের জামাল তার ক্যারিয়ারে খুব বেশি সময় ৯ নম্বরে ব্যাট করবে...এই দৃঢ়সংকল্প মনোভাবই সমর্থকেরা তাদের দলের কাছ থেকে দেখতে চেয়েছিল’—সিডনি টেস্টে আমের জামাল যখন ইতিহাস গড়ছিলেন তখন ‘এক্স’-এ কথাগুলো লেখেন ভারতের ধারাভাষ্যকার হার্শা ভোগলে।
সিডনি টেস্টে প্রথম দিনে খেলার স্কোর এতক্ষণে মোটামুটি সবারই জানা। পাকিস্তান প্রথম ইনিংসে ৩১৩ রানে অলআউট হওয়ার পর বিনা উইকেটে ৬ রান নিয়ে দিনের খেলা শেষ করে অস্ট্রেলিয়া। দিনের খেলা না দেখে থাকলে পাকিস্তানের স্কোরটি ব্যাখ্যার দাবি রাখে। শেষ সেশনে একপর্যায়ে ২২০ রানে ৭ উইকেট হারিয়ে ফেলেছিল পাকিস্তান। সেখান থেকে ২৫০ হয় কি না সেটাই সন্দেহ!
কিন্তু একটি ব্যাপার সবাই হয়তো ভুলে গিয়েছিলেন। পাকিস্তান মানেই রোমাঞ্চ ও নাটকীয়তা—৯ নম্বরে ব্যাটিংয়ে নামা পেসার আমের জামালের ব্যাটে ভর করেছিল দুটোই। ৪ ছক্কা ও ৯ চারে ৯৭ বলে ৮২ রান করে পাকিস্তানের শেষ ব্যাটসসম্যান হিসেবে আউট হয়েছেন ২৭ বছর বয়সী এই বোলার। আমের বুক চিতিয়ে পাল্টা আক্রমণ না করলে পাকিস্তানের ৩০০ পেরোনো হয় না। স্বাভাবিকভাবে লোয়ার অর্ডারে নামা কেউ এমন ইনিংস খেলে দলকে শক্ত ভিত পাইয়ে দিলে তাঁকে নিয়ে আলোচনা হবেই। পাকিস্তানের এবারের অস্ট্রেলিয়া সফরে আমের আলোচনায় এসেছিলেন আগেই। সেটি পার্থে সিরিজের প্রথম টেস্টে অস্ট্রেলিয়ার প্রথম ইনিংসে ৬ উইকেট নেওয়ার পর। আর আজ ব্যাটকে দলের বিপদে পাল্টা লড়াইয়ের ‘তলোয়ার’ হিসেবে ব্যবহার করে আমের সম্ভবত বুঝিয়ে দিলেন, তিনি থাকতেই এসেছেন।
অভিষেক টেস্ট সিরিজে যিনি নিজ দেশের প্রথম খেলোয়াড় ন্যূনতম অর্ধশতক রানের ইনিংস খেলার পাশাপাশি (ইনিংসে) ৫ উইকেটও পেয়েছেন—তাঁকে পাকিস্তান আর যাই হোক হেলায় ফেলে দেবে না! হ্যাঁ আমের আজ শতকের সুবাস ছড়ানো অর্ধশতক রানের ইনিংসটি খেলে পাকিস্তানের হয়ে এই রেকর্ডই গড়েছেন। আর সেটি গড়ার পথে পেসার হিসেবে খেলেন কাভার ড্রাইভ, স্কয়ার কাট থেকে পুল-হুকের মতো চোস্ত ব্যাটসম্যানদের সব শট। সেটিও প্যাট কামিন্স, জশ হ্যাজলউড, মিচেল স্টার্কের মতো বাঘা বাঘা সব বোলারের বিপক্ষে। ভাবা যায়! শুধু কী তাই, নাথান লায়নকে ছক্কা মেরেছেন রিভার্স সুইপে! স্টার্ককে কাভারে ড্রাইভ করে যেভাবে ব্যাটটা ধরে রেখেছিলেন, দেখে মনে হয়েছে টপ অর্ডারের কেউ ব্যাট করছেন!
দিনের খেলা শেষে নিজের ব্যাটিং নিয়ে আমের বলেছেন, ‘ব্যাটিংয়ে নামার সময়ই জানতাম অস্ট্রেলিয়া জোরাল আক্রমণ করবে। সেজন্য প্রস্তুত ছিলাম। তারা আমাদের দ্রুত অলআউট করতে চেয়েছে, সেজন্য আমি প্রায় সব বলেই চড়াও হয়েছি।’
১৯৯৬ পাকিস্তানের মিয়ানওয়ালিতে জন্ম নেওয়া আমের ২০১৪ সালে পাকিস্তান অনূর্ধ্ব-১৯ দলে খেলেছেন। কিন্তু তাঁর পেশাদার ক্রিকেটার হওয়ার স্বপ্ন এরপর বড় ধাক্কা খেয়েছিল। পরিবারকে ভালো রাখতে অস্ট্রেলিয়ায় গিয়ে ট্যাক্সি চালাতে হয়। এর আগে পাকিস্তান ক্রিকেট বোর্ডের (পিসিবি) ইউটিউব চ্যানেলে দেওয়া সাক্ষাৎকারে সেসব দাহকালের গল্প শুনিয়েছিলেন আমের, ‘ভোর ৫টা থেকে সকাল সাড়ে ১০টা পর্যন্ত ছিল আমার (ট্যাক্সি চালানোর) প্রথম শিফট। সেই কষ্ট আমাকে নিয়মানুবর্তিতা শিখিয়েছে, এটাও বুঝিয়েছে জগতে সবকিছুরই মূল্য আছে। যখন আপনি কঠোর পরিশ্রম করে কিছু অর্জন করবেন তখন মূল্য দিতে শিখবেন।’
ট্যাক্সির হুইল ধরায় প্রায় চার বছর পেশাদার ক্রিকেটের বাইরে থাকতে হয়েছিল আমেরকে। কিন্তু ভালোবাসা এমন এক অনুভূতি যা কখনো শেষ হয় না—আমেরের ক্রিকেটের প্রতি মানসিকতাটা ঠিক এমনই। স্বপ্ন বিসর্জনের পথে থাকলেও মুঠো ছাড়েননি। অস্ট্রেলিয়ায় অনিয়মিতভাবেই গ্রেড ক্রিকেট খেলে অন্তত কিছুটা হলেও খেলার মধ্যে থাকার চেষ্টা করতেন। এমনই এক ম্যাচে আমের জানতে পারেন পাকিস্তান অনূর্ধ্ব-২৩ দল অস্ট্রেলিয়া সফরে আসবে। আমেরের মনের ভেতর নিভু নিভু করা সলতেটা আবারও জ্বলে ওঠে—দেশের হয়ে খেলতে হবে! এই স্বপ্নই তাঁকে দেশে ফিরিয়ে নিয়ে যায়।
পাকিস্তানের ঘরোয়া ক্রিকেটে পাকিস্তান টিভির সঙ্গে প্রথম শ্রেণি এবং লিস্ট ‘এ’ ক্রিকেটে চুক্তি করেন আমের। তখন তাঁর বয়স ২২ বছর। এই দলের হয়ে ২০১৮ সালের সেপ্টেম্বরে তাঁর প্রথম শ্রেণিতে অভিষেক। আমেরের অভিষেক রাঙানোর অভ্যাসের শুরু ঠিক তখন থেকেই। মুলতানের বিপক্ষে প্রথম শ্রেণিতে অভিষেকেই প্রতিপক্ষের প্রথম ইনিংসে মাত্র ১৯ ওভার বল করে ২৮ রানে নেন ৪ উইকেট। দ্বিতীয় ইনিংসে নেন ২ উইকেট। তবে পাকিস্তান অনূর্ধ্ব-২৩ দলে খেলার যে স্বপ্ন দেখে আমের দেশে ফিরেছিলেন সেটি পূরণ হয়নি। কিন্তু ২০২১-২২ মৌসুমে পাকিস্তানের নর্দার্ন দলে সুযোগ পেয়ে যান। এই নর্দার্নের হয়েও টি-টোয়েন্টিতে দুর্দান্ত অভিষেক হয়েছিল তাঁর। আহমেদ শেহজাদ, শোয়েব মালিক ও ফাহিম আশরাফদের মতো প্রতিষ্ঠিতদের আউট করে ম্যাচসেরা হওয়ার পাশাপাশি দলের জয়ও এনে দিয়েছিলেন।
অস্ট্রেলিয়া সফরে নাসিম শাহর জায়গায় আমেরকে নেওয়া হয়। স্বপ্নকে ছুঁয়ে দেখার খুব কাছাকাছি গিয়ে আমের কিন্তু পথচ্যূত হননি। ব্যাংক থেকে লিজ নিয়ে ট্যাক্সি কিনেছিলেন, সেই কষ্টকর দিনগুলো থেকে আমের সবকিছুর মূল্য দেওয়া শিখেছিলেন বলেই সম্ভবত টেস্ট আঙিনায় নিজেকে নিংড়ে দিয়েছেন। আর সেটা একদম শুরু থেকেই—পার্থে অভিষেক টেস্টেই তো পেয়েছেন ইনিংসে ৬ উইকেট! আর সিডনিতে আজ নিজের টেস্ট ক্যারিয়ারে সর্বোচ্চ রানের ইনিংস খেলার পর কেমন লাগছে তাঁর? আমেরের মুখেই শুনুন, ‘ব্যক্তিগত কোনো মাইলস্টোনের লক্ষ্য নেই আমার। কারণ আমার মাইলস্টোন হলো দেশের প্রতিনিধিত্ব করা এবং সেটা অর্জন করেছি। তাই যত বেশি সম্ভব রান করার চেষ্টা করেছি।’
অস্ট্রেলিয়ার অলরাউন্ডার মিচেল মার্শের প্রশংসা নিশ্চয়ই ভালো লাগবে আমেরের, ‘ন্যায্য কথা বললে আমের জামাল সুন্দর ব্যাটিং করেছে। আমরা সবরকম চেষ্টাই করেছি। সে সত্যিই দারুণ ব্যাট করেছে।’"
2024-01-03 15:01:14,ঝিনাইদহে সড়ক দুর্ঘটনায় চাচা-ভাতিজা নিহত,"ঝিনাইদহে সড়ক দুর্ঘটনায় চাচা ও ভাতিজা নিহত হয়েছেন। আজ বুধবার ভোর ছয়টার দিকে ঝিনাইদহ-মাগুরা মহাসড়কের মধুপুর এলাকায় এ দুর্ঘটনা ঘটে। তাঁরা পাটখড়ির ব্যবসা করতেন। পাটখড়ি আনার জন্য মাগুরা যাচ্ছিলেন।
নিহত দুজন হলেন ঝিনাইদহ সদর উপজেলার রাঙিয়ারপোতা গ্রামের মাফিজুর রহমান (২২) ও তাঁর চাচা একই গ্রামের আলি হোসেন (৭০)। দেশীয় ইঞ্জিনচালিত আলমসাধুতে করে মাগুরা যাওয়ার পথে তাঁরা দুর্ঘটনার শিকার হন।
সাদিকুর রহমান নামের একজন প্রত্যক্ষদর্শী বলেন, তিনি, মাফিজুর, আলি হোসেনসহ চারজন দুটি আলমসাধুতে করে মাগুরা যাচ্ছিলেন পাটখড়ি আনতে। পথে মধুপুর এলাকায় পৌঁছালে তাঁদের সঙ্গের অপর আলমসাধুকে রাস্তার পাশে পড়ে থাকতে দেখেন। ঘটনাস্থলে গিয়ে দুজনকে পড়ে থাকতে দেখেন তাঁরা। তবে কীভাবে দুর্ঘটনা ঘটেছে, তিনি বলতে পারছেন না।
ঝিনাইদহ সদর থানার ভারপ্রাপ্ত কর্মকর্তা (ওসি) শাহীন উদ্দিন বলেন, ‘দুর্ঘটনার খবর পেয়েছি। সেখানে দুজন মারা গেছেন। পুলিশ গেছে, বিস্তারিত পরে জানাতে পারব।’"
2024-01-03 14:50:55,"দূষিত বায়ু শিশুর কী কী ক্ষতি করে, জানেন?","বিশ্বের অন্যতম দূষিত নগরীতে পরিণত হয়েছে ঢাকা। রোগ প্রতিরোধক্ষমতা কম থাকায় শিশু–কিশোরেরা দূষণজনিত বিভিন্ন রোগের ঝুঁকিতে বেশি থাকে। বর্তমানে পৃথিবীর ৯৯ শতাংশ মানুষ অস্বাস্থ্যকর ও দূষিত বাতাসের মধ্যে বাস করে। বিশ্বব্যাপী যেসব অসংক্রামক রোগে মানুষের সবচেয়ে বেশি মৃত্যু হয়, তার বেশির ভাগেরই কারণ বায়ুদূষণ।
ঢাকাসহ দেশের বিভিন্ন শহরে গাড়ি, কলকারখানার ধোঁয়ায় মাঝে মাঝে মনে হয় যেন কুয়াশার আস্তরণে শহর ঢাকা পড়েছে। বায়ুদূষণ মানে যে শুধু রাস্তার গাড়ির কালো ধোঁয়া, তা কিন্তু নয়। বরং চুলার ধোঁয়া ও পরিবারের কোনো সদস্যের ধূমপানের ফলে ঘরের ভেতরেও বাচ্চারা বায়ুদূষণের ক্ষতিকর প্রভাবগুলোর সম্মুখীন হচ্ছে। দূষিত বাতাসে নাইট্রোজেন ডাই–অক্সাইড, সালফার ডাই–অক্সাইড, কার্বন মনোক্সাইড, আরপিএম (রেসপিরেবল পার্টিকুলেট ম্যাটার), এসপিএম (সাসপেন্ডেড পার্টিকুলেট ম্যাটার)–এ ভাসমান কণার পরিমাণ এতটাই বেশি যে শিশুর সংবেদনশীল শ্বাসতন্ত্রের ক্ষতির ঝুঁকি খুব বেড়ে যায়।
এ ছাড়া শিশুদের ফুসফুস নাজুক হওয়ায় এবং প্রতিরোধক্ষমতা কম থাকায় সহজেই ভাইরাস, ব্যাকটেরিয়াসহ বিভিন্ন জীবাণু আক্রান্ত করে। শিশুরা তুলনামূলকভাবে বড়দের চেয়ে বেশি দ্রুত শ্বাস নেওয়ায় তাদের ওজনের তুলনায় বেশি বাতাস গ্রহণ করে। আর দূষিত বাতাস বেশি গ্রহণ করা মানে, বেশি বেশি জীবাণু শরীরে ঢুকে পড়া।
দূষিত বাতাসে বেড়ে ওঠার কারণে শিশুরা তাৎক্ষণিক শাসতন্ত্রের প্রদাহ যেমন নিউমোনিয়া, ব্রংকিওলাইটিসে ভোগে। আবার বায়ুদূষণের কারণে অ্যাজমা, ব্রংকাইটিসসহ বিভিন্ন দীর্ঘমেয়াদি রোগেও আক্রান্ত হয়। কখনো কখনো এর প্রভাব বয়ে বেড়াতে হয় সারা জীবন। কোনো কোনো সমস্যা বয়স বাড়ার সঙ্গে সঙ্গে আরও বাড়তে থাকে।
শহরাঞ্চলের পাশাপাশি মফস্বলেও বায়ুদূষণের ফলে সৃষ্ট রোগ বেড়ে যাচ্ছে। বিশেষত শীতকালে শিশুদের মধ্যে নিউমোনিয়া, শ্বাসকষ্টসহ বিভিন্ন সমস্যার জন্য হাসপাতালে ভিড় বাড়তে থাকে।
কম ওজন নিয়ে সময়ের আগে জন্মানো শিশুর জন্য বায়ুদূষণ বিশেষভাবে দায়ী। দূষিত বায়ুর কারণে শিশুর বুদ্ধির বিকাশও বাধাগ্রস্ত হয়। শিশুর মধ্যে অস্থিরতা, ঘুম কম হওয়া ও খিটখিটে স্বভাব দেখা যায়। সব বয়সের শিশু, এমনকি মায়ের গর্ভে থাকা শিশুরও মস্তিষ্কের বিকাশ ব্যাহত হতে পারে, কম বুদ্ধিমত্তা নিয়ে জন্মাতে পারে সন্তান। এ ছাড়া দূষিত বায়ু দীর্ঘস্থায়ী মাথাব্যাথা, ফুসফুসের ক্যানসার, ত্বক, চোখ, হৃদ্‌যন্ত্র, কিডনি ও প্রজননক্ষমতার ক্ষতি করে।
শুধু মাস্ক ব্যবহার করে এ সমস্যা থেকে মুক্তি মিলবে না। নির্মল বাতাস পেতে সামাজিক বনায়ন বাড়াতে হবে। কেউ প্রকাশ্যে ধূমপান করলে নিষেধ করতে হবে। রোধ করতে হবে গাড়ি ও কলকারখানার ধোঁয়া।
ডা. ফারাহ দোলা, বিশেষ ভারপ্রাপ্ত কর্মকর্তা, স্বাস্থ্য অধিদপ্তর"
2024-01-03 14:45:16,সাবেক দুই উপজেলা চেয়ারম্যানের নামই বেশি চাউর হচ্ছে,"পৌষের সকাল। আশপাশের গ্রাম থেকে জড়ো হন নানা শ্রেণির মানুষ। তাঁদের বেশির ভাগই নারী। বেলা ১১টার আগেই দেবীদ্বারের ধামতী গ্রামের মসজিদের পাশের মাঠ কানায় কানায় পূর্ণ। ঈগল ধ্বনিতে মুখর পুরো মাঠ। কুমিল্লা-৪ (দেবীদ্বার) আসনের স্বতন্ত্র প্রার্থী (ঈগল প্রতীক) মো. আবুল কালাম আজাদের নির্বাচনী সভাকে ঘিরে গতকাল মঙ্গলবার এমন দৃশ্য দেখা গেছে।
নির্বাচনী সভায় আবুল কালাম আজাদ বলেন, দেবীদ্বারে সিএনজিচালিত অটোরিকশা থেকে চাঁদা আদায় করা হয়। মাদক কেনাবেচা হয়। মাদক, চাঁদাবাজি ও সন্ত্রাসের বিরুদ্ধে উন্নয়নবঞ্চিত দেবীদ্বারবাসী রায় দেবেন।
এদিকে বেলা তিনটার দিকে বরকামতা ইউনিয়ন পরিষদ ভবনের সামনের মাঠে আওয়ামী লীগের প্রার্থী (নৌকা প্রতীক) রাজী মোহাম্মদ ফখরুলের নির্বাচনী সভায়ও লোকে লোকারণ্য। ছোট মাঠ পেরিয়ে সড়ক ও বাজারে লোকজন অবস্থান করেন। সভায়ও নৌকার পক্ষে স্লোগান ওঠে। সভায় রাজী মোহাম্মদ ফখরুল বলেন, ‘নৌকা উন্নয়নের প্রতীক। দেবীদ্বারবাসী উন্নয়নের জন্য নৌকা মার্কায় ভোট দেবেন। আপনারা নৌকা মার্কায় ভোট দিন।’
রাজী মোহাম্মদ ফখরুল হলফনামায় অতীতের প্রতিশ্রুতির বেশির ভাগই অর্জন হয়েছেন বলে উল্লেখ করেন। এর মধ্যে যোগাযোগব্যবস্থায় ৮০ ভাগ কাজ হয়েছে। শিক্ষাপ্রতিষ্ঠানে ভবন নির্মাণে ৯০ ভাগ কাজ হয়েছে। স্বাস্থ্য ও বিদ্যুতায়নে শতভাগ অর্জনের কথা উল্লেখ করেন তিনি।
স্থানীয় লোকজনের ভাষ্য, এ আসনে প্রার্থীর সংখ্যা ১২। তাঁদের মধ্যে আবুল কালাম আজাদ ও রাজী মোহাম্মদ ফখরুল দুজনই দেবীদ্বার উপজেলা পরিষদের সাবেক চেয়ারম্যান। এই দুই প্রার্থীর মধ্যে মূল প্রতিদ্বন্দ্বিতা হবে।
পদ্মকোট এলাকার ভোটার সালাম মিয়া (৫২) বলেন, ‘আমাদের এলাকায় নৌকার পক্ষে জনসমর্থন বেশি।’
সরেজমিন গতকাল সকাল ৯টা থেকে বেলা সাড়ে ৩টা পর্যন্ত দেবীদ্বার উপজেলার অন্তত ২০টি গ্রাম ঘুরে নৌকা ও ঈগল প্রতীকের পোস্টার, ব্যানার ও নির্বাচনী অস্থায়ী কার্যালয় দেখা গেছে। অন্য প্রার্থীদের পোস্টার অপেক্ষাকৃত কম। তাঁদের বেশির ভাগই প্রচারে নেই। ভোটারদের কাছে তাঁদের পরিচিতিও কম। ভোটারদের মুখে মুখে দুই প্রার্থী রাজী মোহাম্মদ ফখরুল ও মো. আবুল কালাম আজাদের নামই বেশি চাউর হচ্ছে।
রাজী মোহাম্মদ ফখরুল কুমিল্লা উত্তর জেলা আওয়ামী লীগের সদস্য। তিনি ২০০৯ সালে দেবীদ্বার উপজেলা পরিষদের চেয়ারম্যান ছিলেন। ২০১৪ সালে স্বতন্ত্র প্রার্থী হয়ে সংসদ সদস্য নির্বাচিত হন। ২০১৮ সালে আওয়ামী লীগ থেকে সংসদ সদস্য হন। এবারও তিনি দলীয় মনোনয়ন পেয়েছেন। তাঁর পক্ষে নির্বাচনী প্রচারে আছেন কুমিল্লা উত্তর জেলা আওয়ামী লীগের সাধারণ সম্পাদক রোশন আলী, দেবীদ্বার পৌরসভার মেয়র ও উপজেলা আওয়ামী লীগের সভাপতি, সাধারণ সম্পাদকসহ দলটির একাংশের নেতা-কর্মীরা।
আবুল কালাম আজাদ ২০২১ সালে আওয়ামী লীগ থেকে উপজেলা চেয়ারম্যান পদে নির্বাচিত হন। উপজেলা পরিষদের চেয়ারম্যান পদ থেকে পদত্যাগ করে নির্বাচনে অংশ নিয়েছেন। তাঁর পক্ষে দেবীদ্বারের ১২টি ইউনিয়ন পরিষদের চেয়ারম্যান, জাতীয় পার্টির কেন্দ্রীয় কমিটির সভাপতিমণ্ডলীর সদস্য ইকবাল হোসেন ও আওয়ামী লীগের জ্যেষ্ঠ নেতারা আছেন।"
2024-01-03 15:00:03,"‘২০১৪, ১৮-তে কামডা আমরাই কইরা দিছিলাম, এইবার ক্যামনে আটকাইতে হয় হেইডা জানি’","‘এইবার বুইঝা-শুইনাই নামছি। বুইঝা-শুইনাই নামছি চোর ক্যামনে আটকাইতে হয়। ২০১৪ ও ১৮-তে কামডা আমরাই কইরা দিছিলাম। এইবার ক্যামনে আটকাইতে হয় হেইডা আমরা জানি। হ্যারা কী করতে চাইতেছে, সব জানি। এইডা দেখবেন, ৭ তারিখে প্রমাণ কইরা দিমু। আপনারা শুধু ভোটকেন্দ্রে যাইয়েন আর ভোটটা দিয়েন। রক্ষা কেমনে করতে হয়, হেইডা আমরা দেইহা দিমু।’
গাজীপুর-১ আসনের স্বতন্ত্র প্রার্থী রেজাউল করিমের (রাসেল) নির্বাচনী সভায় কথাগুলো বলেছেন গাজীপুর সিটি করপোরেশনের সাবেক মেয়র জাহাঙ্গীর আলম। গত শনিবার দুপুর ১২টার দিকে কালিয়াকৈর উপজেলার মধ্যপাড়া ইউনিয়ন পরিষদের মাঠে এই সভা হয়। গাজীপুর-১ (কালিয়াকৈর ও সিটির একাংশ) আসনের আওয়ামী লীগের প্রার্থী বর্তমান সংসদ সদস্য আ ক ম মোজাম্মেল হক। স্বতন্ত্র প্রার্থী রেজাউল করিম কালিয়াকৈর উপজেলা আওয়ামী লীগের সাধারণ সম্পাদক।
সভায় জাহাঙ্গীর আলম বলেন, ‘অনেকেই বলে, ভোট দিব ট্রাকে, যাইবোগা হের মার্কায়। আমি আপনাগো বইলা যাই। ২০১৪ করেছি, ২০১৮ করছি, এটা ২০২৪ সাল। আমার মা জায়েদা খাতুন একজন নারী। কোনো পার্টি ছিল না, কোনো দল ছিল না, একটা বড় নেতা ছিল না। রাষ্ট্রের যন্ত্র সব ব্যবহার করছিল। একটা ভোটও চুরি করতে পারে নাই। এটা তো পুরুষ মানুষের ভোট। বাক্সের মধ্যে হাত দিব আর চুরি ছিনতাই করবো, হেইডা পারবো না।’
মুক্তিযুদ্ধবিষয়ক মন্ত্রীর উদ্দেশে জাহাঙ্গীর আলম বলেন, ‘মাননীয় প্রধানমন্ত্রীর কাছে গেছিল সবাই, তারা কইছে, এইবার একটু স্বতন্ত্রকে ঘুরাইয়া দেন। প্রধানমন্ত্রী কইছে, “১৫ বছর আমি দেখছি। আমি ১৫ বছর দেখছি মানুষকে কী সার্ভিসটা দিছেন, এইবার সেই পরীক্ষাটা জনগণকে দিয়ে আসেন।” পরে গেছে পার্টির সাধারণ সম্পাদকের কাছে। গিয়া কইছে স্বতন্ত্ররে আর জাহাঙ্গীররে একটু থামায়া দেন। হ্যারে কইছে, “আপনি যদি মন্ত্রী হইয়া স্বতন্ত্রকে ভয় পান, তাইলে নির্বাচনে দাঁড়াইলেন কেন।”’
জাহাঙ্গীর আলমের এসব বক্তব্য সামাজিক যোগাযোগমাধ্যম ফেসবুকে ছড়িয়ে পড়েছে। গত শনিবার এক দিনে গাজীপুর-১ আসনের স্বতন্ত্র প্রার্থী রেজাউল করিমের সমর্থনে কালিয়াকৈর উপজেলায় ১১টি পথসভা করেন জাহাঙ্গীর। প্রতিটি সভায় মুক্তিযুদ্ধবিষয়ক মন্ত্রীকে আক্রমণ করেন কথা বলেন তিনি।
এ বিষয়ে জানতে চাইলে মন্ত্রী আ ক ম মোজাম্মেল হক প্রথম আলোকে বলেন, ‘আমরা তাকে থামানোর জন্য কোথাও যাইনি, যাওয়ার প্রশ্নই ওঠে না। আমরা যদি প্রধানমন্ত্রীর কাছে, দলের কাছে গিয়ে থাকি, তাহলে কি সে কাউকেই মানে না। এটাই বুঝাতে চাইছে। যাহোক তার (জাহাঙ্গীর আলম) কোনো বিষয়ে কথা বলতে চাই না। তার মুখে যখন যা আসে, তা-ই বলেছে।’
এ বিষয়ে কথা বলতে জাহাঙ্গীর আলমের মুঠোফোনে যোগাযোগ করা হলে তাঁর ফোন অন্য একজন ধরে বলেন, ‘ভাই পথসভায় ব্যস্ত আছেন।’"
2024-01-03 14:43:08,আদালতে হাজির হয়ে জামিন নিলেন বাঁশখালীর নৌকার প্রার্থী মোস্তাফিজুর,"আচরণবিধি লঙ্ঘন ও সাংবাদিকদের মারধরের অভিযোগে নির্বাচন কমিশনের (ইসি) করা মামলায় চট্টগ্রাম-১৬ আসনের (বাঁশখালী) আওয়ামী লীগের মনোনীত প্রার্থী মোস্তাফিজুর রহমান চৌধুরীর জামিন মঞ্জুর করেছেন আদালত। আজ বুধবার চট্টগ্রাম মেট্রোপলিটন ম্যাজিস্ট্রেট জুয়েল দেবের আদালতে হাজির হয়ে তিনি জামিনের আবেদন করেন। শুনানি শেষে আদালত তা মঞ্জুর করেন।
বাদীর আইনজীবী জাহেদুল ইসলাম চৌধুরী প্রথম আলোকে বলেন, আচরণবিধি লঙ্ঘন ও সাংবাদিকদের মারধরের মামলায় বাঁশখালীর সংসদ সদস্য মোস্তাফিজুর রহমান চৌধুরী আদালতে হাজির হয়ে জামিনের আবেদন করেন। বাদীপক্ষ থেকে তাঁর জামিনের বিরোধিতা করা হয়। উভয় পক্ষের শুনানি শেষে আদালত জামিন মঞ্জুর করেন।
গত বছরের ২৬ ডিসেম্বর ইসির নির্দেশে মামলাটি করেন বাঁশখালী উপজেলা নির্বাচন কর্মকর্তা মোহাম্মদ হারুন মোল্লা। এতে মোস্তাফিজুর রহমান চৌধুরী ও অজ্ঞাতপরিচয় ২০ থেকে ৩০ জনকে আসামি করা হয়। আদালত ওই দিন মামলাটি গ্রহণ করে আসামি মোস্তাফিজুরকে হাজির হতে ৩ জানুয়ারি তারিখ নির্ধারণ করেছিলেন।
মামলার অভিযোগে বলা হয়, গত ৩০ নভেম্বর বেলা সাড়ে ১১টার দিকে রিটার্নিং কর্মকর্তার কাছে মনোনয়নপত্র জমা দিতে যান আওয়ামী লীগের মনোনীত প্রার্থী মোস্তাফিজুর রহমান চৌধুরী। পাঁচজনের বেশি কর্মী-সমর্থক নিয়ে ঢোকার নিয়ম না থাকলেও ১০০ থেকে ২০০ জনকে নিয়ে রিটার্নিং কর্মকর্তার কার্যালয়ে ঢুকে পড়েন তিনি।
এতে আচরণবিধি লঙ্ঘিত হয়। মনোনয়নপত্র জমা দিয়ে বেরিয়ে আসার পর তিনি সাংবাদিকদের মুখোমুখি হন। এ সময় সাংবাদিকেরা আচরণবিধি লঙ্ঘনের বিষয়ে প্রশ্ন করলে সংসদ সদস্য মোস্তাফিজুর রেগে যান। তিনি কয়েকজন সাংবাদিককে ধাক্কা দিয়ে সরিয়ে দেন। তাঁদের হুমকি দেন। তাঁর সঙ্গে থাকা নেতা-কর্মীরাও সাংবাদিকদের ওপর চড়াও হন। মোস্তাফিজুর চলে যাওয়ার সময় তাঁর গাড়ির সামনে দাঁড়িয়ে সাংবাদিকেরা প্রতিবাদ জানাতে চাইলে তাঁর কর্মী-সমর্থকেরা তাঁদের ধাক্কা দিয়ে সরিয়ে দেন।
এ বিষয়ে বেসরকারি ইনডিপেনডেন্ট টেলিভিশনের পক্ষ থেকে ‘নির্বাচন-পূর্ব অনিয়ম’ প্রতিরোধ ও নিয়ন্ত্রণকল্পে গঠিত নির্বাচনী অনুসন্ধান কমিটির চেয়ারম্যান দ্বিতীয় যুগ্ম জেলা জজ আবু সালেম মোহাম্মদ নোমানের কাছে লিখিত অভিযোগ করা হয়। এর ভিত্তিতে কমিটি মোস্তাফিজুরের ব্যাখ্যা তলব করে। পরদিনই প্রতিনিধির মাধ্যমে ব্যাখ্যা পাঠান নৌকার এই প্রার্থী।
কমিটি নিজস্ব অনুসন্ধানে মোস্তাফিজুরের বিরুদ্ধে সাংবাদিকদের গালাগাল ও মারধর করে মাটিতে ফেলে দেওয়া এবং প্রাণনাশের হুমকি দেওয়ার অভিযোগের সত্যতা পায়। নির্বাচন কমিশনের কাছে দেওয়া কমিটির প্রতিবেদনে বলা হয়, মোস্তাফিজুর সংসদ নির্বাচনে রাজনৈতিক দল ও প্রার্থীর আচরণ বিধিমালা, ২০০৮-এর ৮ (খ) বিধি লঙ্ঘন করেছেন।
এর আগে গত বছরের ২২ ডিসেম্বর বাঁশখালী থানার ভারপ্রাপ্ত কর্মকর্তা তোফায়েল আহমেদকে হুমকি দেওয়ার অভিযোগে নৌকার মনোনীত প্রার্থী মোস্তাফিজুরের বিরুদ্ধে থানায় জিডি করে পুলিশ। পরে অবাধ ও সুষ্ঠু নির্বাচনের জন্য মোস্তাফিজুরকে ‘হুমকিস্বরূপ’ উল্লেখ করে চট্টগ্রাম জেলা পুলিশের বিশেষ শাখা থেকে রিটার্নিং কর্মকর্তার কাছে প্রতিবেদন দেওয়া হয়।
দলের কেন্দ্রীয় এক নেতা ও বীর মুক্তিযোদ্ধাদের নিয়ে ‘আপত্তিকর’ মন্তব্য, প্রকাশ্যে অস্ত্র নিয়ে মিছিলসহ নানা কারণে তিনি সমালোচিত হন।"
2024-01-03 14:30:00,নতুন বছর রাঙিয়ে উঠুক ভালোবাসায়,"ভালোবাসা ফুলের মতো চারদিকে সুবাস ছড়িয়ে যায়। মুগ্ধতা আনে মানুষের মন ও জীবনে। ভালোবাসলে লোকসানের কিছু নেই। ক্ষতির সম্ভাবনা নেই। বিপদ-আপদের ভয় নেই। দুঃখ নেই। মন আনন্দে-উল্লাসে, খুশিতে-উৎফুল্লে মেতে থাকে। ভালোবাসতে জানলে বিপুল পরিমাণের লাভ আছে। মোটাদাগের মুনাফা অর্জিত হয়। যেখানে–সেখানে সম্মান পাওয়া যায়। ভ্রাতৃত্ব, স্নেহ ও কদর বৃদ্ধি পায়। দেশ ও সমাজে সাম্য-সম্প্রীতির চেতনা সৃষ্টি হয় এবং একতা, শিক্ষা ও শান্তি প্রতিষ্ঠা হয়।
ভালোবাসলে সমগ্র পৃথিবীর মানুষ আপন হয়ে যায়। এক ঘরের আত্মীয়স্বজনের মতো পশুপাখিরাও বন্ধু হয়ে যায়। বন্ধু হয়ে ওঠে দুঃখ দেওয়া মানুষেরাও। ভালোবাসার শক্তি অপ্রিয়কেও কাছে টেনে আনে। নতুন বছর শুরু হওয়ার সঙ্গে আমাদের জীবনের সব কাজে-কর্মে, সময়ে-অসময়ে হোক ভালোবাসার জয়!"
2024-01-03 14:49:04,নিজের বিয়েতে উপহারের বদলে অতিথিদের কাছে যে অনুরোধ করেছেন আমির-কন্যা,"বলিউড সুপারস্টার আমির খানের কন্যা ইরার বিয়ে ঘিরে নিত্যনতুন তথ্য উঠে আসছে। আগে খবর ছিল, ইরা আজ বুধবার তাঁর দীর্ঘদিনের প্রেমিক নূপুর শিখরের সঙ্গে অগ্নি স্বাক্ষী রেখে সাত পাকে বাঁধা পড়বেন। কিন্তু এখনকার তাজা খবর অনুযায়ী, আজ আইনমতে বিয়ে করতে চলেছেন বিটাউনের এই যুগল। পরে তাঁরা মারাঠি রীতিমতো একে অপরের সঙ্গে মালাবদল করবেন।
তক ডট কমের রিপোর্টে বলা হয়েছে, আজ এই হবু দম্পতি মুম্বাইয়ের এক আদালতে আইনমতে বিয়ে করবেন। বেলা দুইটা থেকে বিকেল চারটার মধ্যে তাঁদের বিয়ের এই আইনি প্রক্রিয়া সম্পন্ন হবে। এরপর ইরা-নূপুরের বিয়ে উপলক্ষে মুম্বাইয়ের বান্দ্রার অভিজাত পাঁচতারা হোটেল ‘তাজ ল্যান্ডস অ্যান্ড’-এ এক জমকালো রিসেপশনের আয়োজন রাখা হয়েছে। এই রিসেপশনে দুজনের পরিবার, আত্মীয়স্বজন, ঘনিষ্ঠ বন্ধুবান্ধব উপস্থিত থাকবেন। এরপর এই যুগল উদয়পুরের উদ্দেশে রওনা দেবেন বলে গুঞ্জন। জানা গেছে, ইরা উদয়পুরে রাজকীয়ভাবে বিয়ে করতে চলেছেন। তাঁদের বিয়ের অনুষ্ঠান হবে ৮ জানুয়ারি।
বিটাউন তারকারা এই জমকালো পার্টিতে হাজির থাকবেন। ইরা নিজের বিয়েকে ঘিরে এক অভিনব উদ্যোগ নিয়েছেন। ইরা তাঁর বিয়ের অনুষ্ঠানে আমন্ত্রিতদের কাছে বিশেষ অনুরোধ করেছেন। তাঁকে উপহার দেওয়ার বদলে তাঁর এনজিওতে সবাই যেন দান করেন। এই তারকা-কন্যা মানসিক স্বাস্থ্য আর কল্যাণ নিয়ে কাজ করে, এমন এক সংগঠন ‘অগাস্তু’-র প্রতিষ্ঠাতা।
ইরার হবু বর নূপুর পেশায় ফিটনেস কোচ। বহু বলিউড তারকাকে তিনি ফিটনেসের ট্রেনিং দেন। শুধু তা-ই নয়, রাজ্যস্তরে টেনিস খেলেছেন নূপুর। ইরা শুরু থেকেই নূপুরের সঙ্গে তাঁর সম্পর্কের ব্যাপারে খোলামেলা।
জিমে শরীরচর্চার সময় ইরা আর নূপুরের বিভিন্ন অন্তরঙ্গ ছবি নেট দুনিয়ায় ঝড় তুলেছিল। এসব ছবিতে তাঁদের গভীর চুম্বন করতেও দেখা গিয়েছিল। গত বছর সেপ্টেম্বরে ইরা আর নূপুরের বাগ্‌দান অনুষ্ঠান ইতালিতে হয়েছিল। এর ঠিক দুই মাস পর তাঁরা মুম্বাইতে এক ঘরোয়া পার্টির আয়োজন করেছিলেন। এই পার্টিতে আমিরের দুই স্ত্রী কিরণ রাও ও রীনা দত্ত, অভিনেত্রী ফাতিমা সানা শেখ, ঘনিষ্ঠ আত্মীয়স্বজন আর বন্ধুবান্ধব হাজির ছিলেন।"
2024-01-03 14:27:29,আবিরের পরিবারের জন্য ৩ দিনে জমা হলো ৭২ লাখ টাকা,"যুক্তরাষ্ট্রের টেক্সাসে দুর্বৃত্তদের গুলিতে নিহত বাংলাদেশি শেখ আবির হোসেনের পরিবারের জন্য ৩ দিনে প্রায় ৭২ লাখ টাকা সহায়তা দিয়েছেন সারা বিশ্বের মানুষ।
টেক্সাসের লামার বিশ্ববিদ্যালয়ের বাংলাদেশি শিক্ষার্থীরা শেখ আবিরের পরিবারের জন্য ফেসবুকে ‘গো ফান্ড মি’ অ্যাকাউন্ট খুলেছেন। গতকাল মঙ্গলবার যুক্তরাষ্ট্রের স্থানীয় সময় বেলা আড়াইটা পর্যন্ত সারা বিশ্বের প্রায় ১ হাজার ৬০০ মানুষ তাঁর পরিবারের জন্য ৬৫ হাজার ডলার (প্রায় ৭২ লাখ টাকা) অনুদান দিয়েছেন।
লামার বিশ্ববিদ্যালয়ের কম্পিউটার সায়েন্স বিভাগের সহযোগী অধ্যাপক রকিবুল ইসলাম এই অ্যাকাউন্ট খোলার উদ্যোগ নিয়েছিলেন। সহকর্মী আবির সম্পর্কে তিনি বলেন, আবির পরিচিত-অপরিচিত সবার জন্য সব সময় পজিটিভ চিন্তা করতেন। সহযোগিতা করার চেষ্টা করতেন।
বাংলাদেশ থেকে এই বিশ্ববিদ্যালয়ে নতুন কোনো ছাত্র এলে নানাভাবে সহযোগিতা করতেন। এ জন্য তাঁর প্রতিদান দিয়েছে ভালোবাসা দিয়ে, নাম না জানিয়ে অসংখ্য মানুষ হাজার ডলার পর্যন্ত অনুদান দিয়েছেন। আধুনিক বিজ্ঞানমনস্ক আবিরের প্রতি সারা বিশ্বের মানুষ যে ভালোবাসা দেখিয়েছেন, তা অভাবিত।
তহবিলে টাকা জমা পড়ার বিষয়ে প্রতিক্রিয়া জানাতে গিয়ে শেখ আবিরের স্ত্রী সানজিদা আলম মজুমদার কান্নাজড়িত কণ্ঠে বলেন, মানুষের ভালোবাসায় তিনি কৃতজ্ঞ। কিন্তু তাঁর স্বামীকে তো আর ফিরিয়ে আনা যাবে না।
সানজিদা স্বামীর মরদেহ আনতে নিউইয়র্ক থেকে টেক্সাসে গেছেন। ছুটির মৌসুমের কারণে এখনো ময়নাতদন্ত হয়নি। তিনি আশা করছেন, আজ আবিরের মৃত্যুসনদ ও মরদেহ পেয়ে যাবেন।
টেক্সাসে রাব্বি খানের সঙ্গে থাকতেন আবির। রাব্বি বলেন, নৈতিকতার প্রশ্নে তিনি ছিলেন আপসহীন। অন্যায় দেখলে প্রতিবাদ প্রতিরোধ করার চেষ্টা করতেন।
দোকানে আবিরের ভারতীয় সহকর্মী রিয়া ইগনার বলেন, জাতি-ধর্ম-বর্ণনির্বিশেষে সবার সঙ্গে তিনি ভালো ব্যবহার করতেন। কখনো কোনো কাস্টমারের সঙ্গে দুর্ব্যবহার করতে দেখিনি।
সাতক্ষীরার কলারোয়া উপজেলার ঝাপাঘাট গ্রামের মৃত শেখ আজিজুল হাকিমের ছেলে আবির। পড়েছেন ঢাকা বিশ্ববিদ্যালয়ের সমাজকল্যাণ বিষয়ে। একই বিষয়ে পড়ালেখা করা দুই বছরের বড় সাতক্ষীরার মানুষ রেজাউল করিম বলেন, সামাজিক ও স্বেচ্ছাসেবী কাজে সব সময় এগিয়ে আসতেন আবির। নতুন শিক্ষার্থীদের সহযোগিতা করতেন।
গত শুক্রবার টেক্সাসের বিউমন্টের একটি দোকানে দুর্বৃত্তদের গুলিতে নিহত হন শেখ আবির হোসেন। আবিরের মেজ ভাই শেখ জাকির হোসেন গত রোববার প্রথম আলোকে বলেন, আবির ২০১৪ সালে ঢাকা বিশ্ববিদ্যালয়ের সমাজকল্যাণ বিভাগ থেকে প্রথম শ্রেণিতে দ্বিতীয় হয়ে স্নাতকোত্তর পাস করেন।"
2024-01-03 14:24:03,"মেটাভার্সে কিশোরীকে ভার্চ্যুয়াল মাধ্যমে ‘দলবদ্ধ ধর্ষণ’, তদন্তে যুক্তরাজ্য পুলিশ","অনলাইন মেটাভার্সে ভার্চ্যুয়াল রিয়েলিটি গেম (ভিআর গেম) খেলার সময় ‘দলবদ্ধ ধর্ষণের’ শিকার হয়েছে বলে অভিযোগ তুলেছে যুক্তরাজ্যের এক কিশোরী। ভার্চ্যুয়াল মাধ্যমে ওই ‘ধর্ষণের’ ঘটনায় তদন্ত শুরু করেছে যুক্তরাজ্য পুলিশ। ভার্চ্যুয়াল মাধ্যমে ‘ধর্ষণের’ ঘটনার অভিযোগে বিশ্বে সম্ভবত এটাই প্রথম পুলিশি তদন্ত।
অভিযোগকারী কিশোরীর বয়স ১৬ বছর। ভুক্তভোগী কিশোরী পুলিশকে জানিয়েছে, ভিআর গেমে তার অবতারকে (নিজের ডিজিটাল চরিত্র) ধর্ষণ করেছে অজ্ঞাত একদল পুরুষ অবতার।
মেটাভার্সে ভিআর হেডসেট পরে ভার্চ্যুয়াল জগতে ঘুরে বেড়ানো, গেম খেলাসহ নানা কাজ করা যায়। গেম খেলার ক্ষেত্রে নিজের একটি ডিজিটাল চরিত্র (অবতার) থাকে। ভিআর গেমে এমন অনেক স্বতন্ত্র অবতার অংশ নেয়। এমনই এক গেমে একাধিক পুরুষ অবতারের দ্বারা ধর্ষণের শিকার হয় বলেও কিশোরী অভিযোগ তুলেছে।
ভুক্তভোগী ওই কিশোরী জানিয়েছে, ভার্চ্যুয়াল মাধ্যমে ধর্ষণের কারণে সে শারীরিক কোনো আঘাত কিংবা ক্ষতির শিকার হয়নি ঠিকই। কিন্তু ‘বাস্তব জগতে’ ধর্ষণের শিকার হওয়া যে কারও মতোই তাকে মানসিক আঘাত বা ট্রমার ভেতর দিয়ে যেতে হয়েছে।
বলা হচ্ছে, ভার্চ্যুয়াল জগতে সংঘটিত যৌন অপরাধের কোনো ঘটনায় এবারই প্রথম আনুষ্ঠানিকভাবে তদন্তে নেমেছে যুক্তরাজ্যের পুলিশ।
তদন্তের সঙ্গে সম্পৃক্ত যুক্তরাজ্য পুলিশের জ্যেষ্ঠ একজন কর্মকর্তা সংবাদমাধ্যমকে বলেন, ওই কিশোরী শারীরিকভাবে ধর্ষণের শিকার হয়নি, তবে বাস্তবে ধর্ষণের শিকার হওয়া ব্যক্তির মতো মানসিক আঘাত পেয়েছে। যেকোনো শারীরিক আঘাতের চেয়েও এই আঘাত বেশি সময় ধরে ভুক্তভোগীকে বয়ে বেড়াতে হবে।
যুক্তরাজ্য পুলিশের ওই কর্মকর্তা আরও বলেন, এই অভিযোগের তদন্ত করতে গিয়ে আইনশৃঙ্খলা রক্ষাকারী বাহিনীকে বেশ কিছু চ্যালেঞ্জের মুখে পড়তে হবে। কেননা, প্রচলিত আইনে এমন অপরাধের কথা নেই।
ভিআর গেম তথা ভার্চ্যুয়াল রিয়েলিটি মেটাভার্স বাজারে এনেছে ফেসবুকের মূল কোম্পানি মেটা। এর আগেও এই জগতে যৌন অপরাধের নানা খবর সামনে এসেছে। যদিও আনুষ্ঠানিকভাবে পুলিশি তদন্তের ঘটনা এবারই প্রথম।
এ বিষয়ে মেটার মুখপাত্র বলেন, ‘আমাদের প্ল্যাটফর্মে এমন আচরণের কোনো জায়গা নেই। সব ব্যবহারকারীর জন্য স্বয়ংক্রিয়ভাবে ব্যক্তিগত সুরক্ষা নিশ্চিতে ‘ব্যক্তিগত সীমা’ (পারসোনাল বাউন্ডারি) নামে একটি সেবা চালু আছে। এই সেবা অপরিচিত ব্যক্তিদের কাছ থেকে সংশ্লিষ্ট ব্যবহারকারীকে কয়েক ফুট দূরে রাখে।"
2024-01-03 14:21:19,চট্টগ্রামের ১৬ আসনের ৭৫ শতাংশ ভোটকেন্দ্র ‘ঝুঁকিপূর্ণ’,"দুই বছর আগে চট্টগ্রামের সাতকানিয়ায় ইউপি নির্বাচনে নলুয়া ইউনিয়ন বোর্ড কেন্দ্রে আওয়ামী লীগের প্রার্থী ও বিদ্রোহী প্রার্থীদের মধ্যে পাল্টাপাল্টি ধাওয়া ও অস্ত্র নিয়ে হামলার ঘটনায় নিহত হয় স্কুলছাত্র মো. তাসিব। একই সময়ে চট্টগ্রামের চন্দনাইশ পৌরসভা নির্বাচনে গাছবাড়িয়া সরকারি প্রাথমিক বিদ্যালয় ভোটকেন্দ্রের সামনে দুই কাউন্সিলর প্রার্থীর সমর্থকদের মধ্যে সংঘর্ষের একপর্যায়ে গোলাগুলি হয়। কেন্দ্রের পাশে ছিলেন গাছবাড়িয়া সরকারি কলেজের দ্বাদশ শ্রেণির ছাত্র হাবিবুর ইসলাম। গুলিতে তিনি গুরুতর আহত হয়ে মারা যান।
বিগত নির্বাচনে গোলাগুলির ঘটনার পরিপ্রেক্ষিতে ৭ জানুয়ারি দ্বাদশ সংসদ নির্বাচনে ওই দুটি ভোটকেন্দ্রকে এবারও ‘ঝুঁকিপূর্ণ’ বা অধিক গুরুত্বপূর্ণ হিসেবে চিহ্নিত করেছে পুলিশ, যাতে এবারের নির্বাচনে আগাম নিরাপত্তাব্যবস্থা জোরদার করা যায়। শুধু ওই দুটি কেন্দ্র নয়, এবারের সংসদ নির্বাচনে চট্টগ্রামের ১৬ আসনের মোট ভোটকেন্দ্রের ৭৫ শতাংশই ‘ঝুঁকিপূর্ণ’। এবার ২ হাজার ২৩টি ভোটকেন্দ্র রয়েছে। এর মধ্যে ১ হাজার ৪৮৮টি কেন্দ্রকে ঝুঁকিপূর্ণ হিসেবে চিহ্নিত করেছে পুলিশ। তবে পুলিশ বলছে, আতঙ্কিত হওয়ার কিছু নেই। পর্যাপ্ত নিরাপত্তাব্যবস্থা নেওয়া হচ্ছে।
পুলিশ কর্মকর্তারা জানান, ঝুঁকিপূর্ণ কেন্দ্র চিহ্নিত করার ক্ষেত্রে কয়েকটি বিষয় বিবেচনায় নেওয়া হয়েছে—আগের নির্বাচনে যেসব ভোটকেন্দ্রে গোলাগুলি, সংঘর্ষ হয়েছে; নির্বাচনী প্রচারণা শুরু হওয়ার পর প্রতিদ্বন্দ্বী প্রার্থীর সমর্থকদের মধ্যে সংঘাতের ঘটনা ঘটেছে; কেন্দ্রে ভোটার বেশি; ভোটকেন্দ্রের নিকটবর্তী প্রার্থীর বাড়ি; কেন্দ্রে একাধিক প্রার্থী প্রভাব বিস্তার করতে পারেন; কেন্দ্রটিতে সহজভাবে যাতায়াত করা যায় না এবং হেঁটে যেতে হয়।
চট্টগ্রামের ১৬ আসনের মধ্যে তিনটি পূর্ণাঙ্গ ও চারটি সংসদীয় আসনের আংশিক অবস্থান নগরে। জানতে চাইলে নগর পুলিশ কমিশনার কৃষ্ণপদ রায় প্রথম আলোকে বলেন, নগরে ৬৬০টি ভোটকেন্দ্রের মধ্যে ৪৪৬টিকে অধিক গুরুত্বপূর্ণ (ঝুঁকিপূর্ণ) হিসেবে চিহ্নিত করা হয়েছে। তিনি আরও বলেন, গুরুত্বপূর্ণ কেন্দ্রে চারজন এবং কম গুরুত্বপূর্ণ কেন্দ্রে তিনজন করে অস্ত্রধারী পুলিশ এবং ২ জন করে অস্ত্রধারীসহ ১৫ জন আনসার সদস্য মোতায়েন থাকবে। এর পাশাপাশি মোবাইল টিম, থানা এবং কন্ট্রোল রুমে স্ট্রাইকিং টিম থাকবে। সোয়াত, বোমা নিষ্ক্রিয়করণ ইউনিট ও ডগ স্কোয়াডের কে-নাইন ইউনিটকেও স্ট্রাইকিং হিসেবে রাখা হবে।
নির্বাচনকে ভীতিহীন করতে তিন আগে থেকে নির্বাচনের পর দিন পর্যন্ত পাঁচ দিনে নগর পুলিশের ৪ হাজারের বেশি সদস্য মোতায়েন থাকবে।
নগরে সংঘর্ষের কোনো ঘটনা না ঘটলেও জেলার সাতকানিয়া, বাঁশখালী ও পটিয়ায় নির্বাচনী প্রচারণা শুরু হওয়ার পর গোলাগুলি, হামলা-ভাঙচুর লেগে আছে। চট্টগ্রাম-১৫ (সাতকানিয়া-লোহাগাড়া) আসনে আওয়ামী লীগের বর্তমান সংসদ সদস্য নৌকা প্রতীকের আবু রেজা মো. নেজামুদ্দিন নদভী ও স্বতন্ত্র প্রার্থী ঈগল প্রতীকের সাতকানিয়া উপজেলা আওয়ামী লীগের সভাপতি আবদুল মোতালেবের সমর্থকদের মধ্যে এ নিয়ে অন্তত ১০টি হামলা, ভাঙচুর ও গুলিবর্ষণের ঘটনা ঘটে। আহত হয়েছেন কমপক্ষে ২০ জন। সংঘাতের জন্য দুই পক্ষই পরস্পরকে দোষারোপ করে আসছে। এ নিয়ে পাল্টাপাল্টি তিনটি মামলাও হয়েছে। এসব মামলায় সাতজনকে গ্রেপ্তার করা হলেও সবাই এখন জামিনে ছাড়া পেয়েছেন।
চট্টগ্রাম-১৬ বাঁশখালী আসনেও দুই পক্ষ সংঘর্ষে জড়ায়। গত ১৯ ডিসেম্বর উপজেলা সদরে আওয়ামী লীগের প্রার্থী উপজেলা আওয়ামী লীগের সভাপতি ও বর্তমান সংসদ সদস্য মোস্তাফিজুর রহমানের সমর্থকদের সঙ্গে সংঘর্ষে জড়ান স্বতন্ত্র প্রার্থী দক্ষিণ জেলা আওয়ামী লীগের সহসভাপতি মুজিবুর রহমানের সমর্থকেরা। এ ঘটনায় থানায় দুই পক্ষ পাল্টাপাল্টি পৃথক দুটি মামলা করলেও কেউ গ্রেপ্তার হয়নি।
নির্বাচনী প্রচারণা ঘিরে চট্টগ্রাম-১২ (পটিয়া) আসনেও সংঘাত থামছেই না। গত ১৮ ডিসেম্বর প্রতীক বরাদ্দের পর ১৩ দিনে সমর্থকদের ওপর ২২ বার হামলা হয়েছে বলে দাবি করেছেন স্বতন্ত্র প্রার্থী ও জাতীয় সংসদের হুইপ সামশুল হক চৌধুরী (ঈগল)। ভাঙচুর করা হয়েছে অন্তত ১২টি গাড়ি, ৭টি নির্বাচনী ক্যাম্প। বেধড়ক মারধর করা হয়েছে স্বতন্ত্র প্রার্থীর ভাই ও বোনকে। সন্দ্বীপেও দুই প্রার্থীর সমর্থকদের মধ্যে সংঘর্ষের ঘটনায় মামলা হয়।
পটিয়া, সাতকানিয়া, বাঁশখালীকে বিশেষ গুরুত্ব দেওয়া হচ্ছে বলে জানান চট্টগ্রাম জেলা পুলিশ সুপার এস এম শফি উল্লাহ। তিনি প্রথম আলোকে বলেন, সুষ্ঠু ভোটের জন্য যা যা দরকার, সবই করা হচ্ছে। ইতিমধ্যে পটিয়াসহ বিভিন্ন জায়গায় সংঘাতে জড়িত অনেককে গ্রেপ্তার করা হয়েছে। কাউকে ভোটকেন্দ্র দখল করতে দেওয়া হবে না।
র‍্যাবের মহাপরিচালক এম খুরশীদ হোসেনও সাংবাদিকদের প্রশ্নের জবাবে বলেছেন, চট্টগ্রামের পটিয়া, সাতকানিয়া, বাঁশখালীতে র‍্যাবের টহল জোরদার রয়েছে। ভোটার যাতে নির্ভয়ে কেন্দ্রে যেতে পারেন এবং ভোট গ্রহণের সঙ্গে সংশ্লিষ্টদের নিরাপত্তা দেওয়া আমাদের দায়িত্ব। কেউ বাধা দিলে প্রতিহত করা হবে।"
2024-01-03 14:22:55,"তখন এত তাড়া দেখালেন, এখন নেই কেন, আইনজীবীকে হাইকোর্ট","প্রধান বিচারপতির বাসভবনে হামলার অভিযোগে করা মামলায় বিএনপির মহাসচিব মির্জা ফখরুল ইসলাম আলমগীরের জামিন প্রশ্নে রুল শুনানি চলতি সপ্তাহের জন্য মুলতবি করা হয়েছে।
মির্জা ফখরুলের জামিন আবেদন দায়েরকারী আইনজীবীর পক্ষে এক আইনজীবীর সময়ের আরজির পরিপ্রেক্ষিতে আজ বুধবার বিচারপতি মো. সেলিম ও বিচারপতি শাহেদ নূরউদ্দিনের সমন্বয়ে গঠিত হাইকোর্ট বেঞ্চ চলতি সপ্তাহের জন্য শুনানি মুলতবি করেন। এর আগে এই আইনজীবীর উদ্দেশে হাইকোর্ট বলেন, ‘তখন এত আর্জেন্সি (তাড়া) দেখালেন, এখন নেই কেন?’
মামলাটিতে গত ৭ ডিসেম্বর হাইকোর্ট মির্জা ফখরুলের জামিন প্রশ্নে রুল দেন। মির্জা ফখরুলকে কেন জামিন দেওয়া হবে না, তা জানতে চাওয়া হয় রুলে। রাষ্ট্রপক্ষকে এক সপ্তাহের মধ্যে রুলের জবাব দিতে বলা হয়।
রুল শুনানির দিন ধার্যের জন্য গত ১৭ ডিসেম্বর আদালতে আরজি জানান মির্জা ফখরুলের আইনজীবীরা। এর পরিপ্রেক্ষিতে হাইকোর্টের একই বেঞ্চ রুল শুনানির জন্য ৩ জানুয়ারি তারিখ ধার্য করেছিলেন। এর ধারাবাহিকতায় আজ বিষয়টি কার্যতালিকায় ওঠে। বিষয়টি শুনানির জন্য বেলা ১১টায় সময় ধার্য ছিল।
ক্রম অনুসারে উঠলে আবেদনকারীর পক্ষে একজন আইনজীবী বলেন, ‘প্রে ফর নট দিস উইক, পারসোনাল ডিফিকাল্টিজ’ (চলতি সপ্তাহে না করার জন্য আরজি জানাচ্ছি, ব্যক্তিগত অসুবিধার জন্য)।
তখন আদালত এই আইনজীবীর উদ্দেশে বলেন, কার পক্ষে বলছেন?
তখন এই আইনজীবী বলেন, আইনজীবী সগীর হোসেনের পক্ষে।
আদালত বলেন, জামিন আবেদন দায়েরকারী আইনজীবী কে? তখন এই আইনজীবী বলেন, সগীর হোসেন।
এ সময় আদালত বলেন, ‘তখন এত আর্জেন্সি (তাড়া) দেখালেন, এখন নেই কেন?’ তখন এই আইনজীবী বলেন, ‘পারসোনাল ডিফিকাল্টিস’ (ব্যক্তিগত অসুবিধা)।
এ সময় রাষ্ট্রপক্ষে ডেপুটি অ্যাটর্নি জেনারেল বি এম আবদুর রাফেল হলফনামা (রুলের জবাবসংক্রান্ত) দাখিল করেন। পরে আদালত চলতি সপ্তাহের জন্য শুনানি মুলতবি করে আদেশ দেন।
আদালত থেকে বের হওয়ার সময় জানতে চাইলে আবেদনকারী এই আইনজীবী বলেন, তাঁর নাম ওয়ালী উদ্দিন।
মামলাটিতে গত ২২ নভেম্বর ঢাকার মহানগর দায়রা জজ আদালতে মির্জা ফখরুলের জামিন আবেদন নামঞ্জুর হয়। এরপর তিনি জামিন চেয়ে গত ৫ ডিসেম্বর হাইকোর্টে আবেদন করেন। আবেদনের শুনানি নিয়ে গত ৭ ডিসেম্বর হাইকোর্ট জামিন প্রশ্নে রুল দেন।
বিষয়টি গত ১৪ ডিসেম্বর আদালতে তুলে ধরেন মির্জা ফখরুলের আইনজীবীরা। শুনানির দিন ধার্যের আরজি জানিয়ে সেদিন তাঁর আইনজীবী বলেন, নোটিশ জারি হয়েছে। রুল প্রস্তুত হয়েছে।
তখন আদালত বলেন, উল্লিখিত হিসাবে বিষয়টি ১৭ ডিসেম্বর কার্যতালিকায় আসবে।
সেদিন (১৭ ডিসেম্বর) বিষয়টি কার্যতালিকায় উঠলে আদালত ৩ জানুয়ারি (আজ) শুনানির জন্য দিন রাখেন।"
2024-01-03 14:17:44,"সেবির তদন্তে সমর্থন, আদানিকে অব্যাহতি দিলেন ভারতের সুপ্রিম কোর্টও","হিনডেনবার্গের প্রতিবেদনের ভিত্তিতে শেয়ার কারচুপির মামলায় আদানি গোষ্ঠী ও ভারতের শেয়ারবাজারের নিয়ন্ত্রক সংস্থা সিকিউরিটিজ অ্যান্ড এক্সচেঞ্জ বোর্ডকে (সেবি) স্বস্তি দিলেন সুপ্রিম কোর্ট। আজ বুধবার সর্বোচ্চ আদালত জানিয়ে দেন, সেবির তদন্তে তাঁরা কোনো রকম হস্তক্ষেপ করবেন না।
সেবিকে বাদ দিয়ে বিশেষ তদন্ত দল গঠনেরও প্রশ্ন নেই।
সুপ্রিম কোর্ট রায়ে বলেন, তদন্তের ক্ষেত্রে সেবি ‘ঢিলেঢালা’, এমন কোনো কিছু প্রমাণিত হয়নি। মোট ২২টি অভিযোগের মধ্যে তারা ২০টির তদন্ত শেষ করেছে। বাকি দুই তদন্তও তিন মাসের মধ্যে শেষ করা হবে।
প্রধান বিচারপতি ডি ওয়াই চন্দ্রচূড়, বিচারপতি জে বি পর্দিওয়ালা ও বিচারপতি মনোজ মিশ্রর বেঞ্চ জানিয়ে দেন, শেয়ারবাজার নিয়ন্ত্রক সংস্থার ক্ষমতায় সুপ্রিম কোর্ট হস্তক্ষেপ করতে পারেন না। সেভাবে হস্তক্ষেপের ক্ষমতা খুবই সীমিত। সুপ্রিম কোর্ট সেবিকে নির্দেশ দিয়েছেন, আগামী তিন মাসের মধ্যে তাদের সব তদন্ত শেষ করতে হবে।
আইনজীবী বিশাল তিওয়ারি, এম এল শর্মা, কংগ্রেস নেতা জয়া ঠাকুর ও অনামিকা জয়সোয়াল এসব মামলা করেছিলেন। রায় ঘোষণার সময় বিচারপতিরা বলেন, হিনডেনবার্গের মতো কোনো সংস্থা কিংবা খবরের কাগজের প্রতিবেদন পৃথক তদন্তের ভিত্তি হতে পারে না। সরকারি কোনো নিয়ন্ত্রকের ক্ষমতার প্রতি ওই ধরনের প্রশ্ন আস্থাবর্ধকও নয়। ওই ধরনের প্রতিবেদনে দেওয়া তথ্য হিসেবে বিবেচিত হতে পারে। কিন্তু সেবির তদন্তের প্রতি সন্দেহ করার মতো সুনির্দষ্ট প্রমাণ হিসেবে গণ্য করা যায় না।
আদানি গোষ্ঠীর চেয়ারম্যান গৌতম আদানি আজ বুধবার ‘এক্স’–এ সুপ্রিম কোর্টের রায়কে স্বাগত জানিয়ে বলেন, ‘সত্য প্রতিষ্ঠিত হয়েছে। সত্যমেব জয়তে।’ তিনি আরও বলেন, ‘যাঁরা আমাদের পাশে দাঁড়িয়েছেন, তাঁদের প্রতি কৃতজ্ঞ। দেশের অগ্রগতিতে আমাদের সামান্য অবদান অব্যাহত থাকবে। জয় হিন্দ।’
আদানি গোষ্ঠীর বিরুদ্ধে সেবির বেঁধে দেওয়া নিয়মবিধি ভাঙার বহু অভিযোগ উঠেছিল। হিনডেনবার্গের প্রতিবেদনে দাবি করা হয়েছিল, ১০ বছর ধরে কারচুপি করে আদানি গোষ্ঠী তাদের নথিভুক্ত সংস্থাগুলোর শেয়ারমূল্য বাড়িয়ে গেছে। সেবির বিধি অগ্রাহ্য করে ভুঁইফোড় বিদেশি সংস্থাকে দিয়ে নিজেদের শেয়ার কিনিয়েছে।
একটি হলফনামায় সেবির সদস্য সিরিল শ্রফের বিষয়টিও উল্লেখ ছিল। তিনি সেবি সদস্য হিসেবে ‘ইনসাইডার ট্রেডিং’-এর তদন্তের দায়িত্বে থাকা কমিটিতে ছিলেন। তাঁর মেয়ের সঙ্গে গৌতম আদানির ছেলের বিয়ে হয়েছে। কাজেই এ তদন্তে স্বার্থের সংঘাত রয়েছে বলে অভিযোগ। হলফনামায় বলা হয়েছিল, আদানি গোষ্ঠী যাতে লাভবান হয়, এমনভাবে সেবির নিয়মকানুনেরও পরিবর্তন করা হয়েছিল।
একটি হলফনামা অনুযায়ী, ডিরেক্টরেট অব রেভেনিউ ইন্টেলিজেন্স ২০১৪ সালে সেবির চেয়ারম্যানের কাছে আদানি–সম্পর্কিত এক চিঠি পাঠিয়েছিলেন। সেই চিঠিতে আদানি গোষ্ঠীর শেয়ার কারচুপি নিয়ে সেবিকে সতর্ক করা হয়েছিল। চিঠির সঙ্গে দুটি নোট ও একটি সিডি পাঠানো হয়েছিল বলে হলফনামার দাবি, যাতে নাকি ২ হাজার ৩২৩ কোটি রুপির দুর্নীতির অভিযোগ ছিল।"
2024-01-03 14:16:43,এক ক্যাম্পেই বিধি ভঙ্গের তিন ঘটনা,"ফুটপাতের জায়গা দখল, নির্ধারিত আকারের চেয়ে বড় এবং ব্যানারে প্রার্থীর বাইরে অন্য নেতাদের ছবির ব্যবহার—একটি নির্বাচনী কার্যালয়েই (ক্যাম্প) তিন ধরনের আচরণবিধি ভঙ্গের ঘটনা দেখা গেছে ঢাকা-১৮ সংসদীয় আসনে। এই আসনে স্বতন্ত্র প্রার্থী মো. খসরু চৌধুরীর (কেটলি প্রতীক) পক্ষে উত্তরা ৮ নম্বর সেক্টরে করা একটি নির্বাচনী ক্যাম্প স্থাপন করা হয়েছে নিয়মনীতির তোয়াক্কা না করে।
খসরু চৌধুরী ঢাকা মহানগর উত্তর আওয়ামী লীগের শিল্প ও বাণিজ্যবিষয়ক সম্পাদক। তিনি দলীয় মনোনয়ন পাননি। ভোটের প্রচারে তাঁর পক্ষে একটি ওয়ার্ডেই বিধি লঙ্ঘন করে তিনটি নির্বাচনী ক্যাম্প করা হয়েছে।
জাতীয় সংসদ নির্বাচন আচরণবিধিমালা অনুযায়ী, সিটি করপোরেশন এলাকায় কোনো ওয়ার্ডে একজন প্রার্থী কোনোভাবেই একটির বেশি নির্বাচনী ক্যাম্প করতে পারেন না।
আবার ওই তিনটি নির্বাচনী ক্যাম্পের মধ্যে দুটিই করা হয়েছে ফুটপাত ও সড়কের জায়গায়। এতে মানুষের চলাচলে সমস্যা হচ্ছে। আচরণবিধিতে বলা আছে, সড়ক কিংবা জনগণের চলাচলের জায়গায় নির্বাচনী ক্যাম্প স্থাপন করা যায় না।
ঢাকা উত্তর সিটি করপোরেশনের ১৪টি ওয়ার্ড নিয়ে এই আসন গঠিত। ওয়ার্ডগুলো হচ্ছে ১, ১৭, ৪৩, ৪৪, ৪৫, ৪৬, ৪৭, ৪৮, ৪৯, ৫০, ৫১, ৫২, ৫৩, ৫৪। ভোটার প্রায় ছয় লাখ।
ঢাকা-১৮ আসনে আওয়ামী লীগ মনোনীত প্রার্থী ছিলেন হাবিব হাসান। তিনি বর্তমান সংসদ সদস্য। এই আসন নিয়ে জাতীয় পার্টির (জাপা) সঙ্গে আওয়ামী লীগের সমঝোতা হওয়ায় প্রার্থিতা প্রত্যাহার করে নেন তিনি। এখানে জাপার প্রার্থী দলটির চেয়ারম্যান জি এম কাদেরের স্ত্রী শেরীফা কাদের। ঢাকা জেলা ও মহানগরের ২০টি আসনের মধ্যে শুধু এই আসনে নৌকার প্রার্থী নেই।
গতকাল মঙ্গলবার দুপুর থেকে বিকেল পর্যন্ত এই সংসদীয় আসনের উত্তরার তিনটি ওয়ার্ড (১, ৫০ ও ৫২) ঘুরে দেখেছেন প্রথম আলোর একজন প্রতিবেদক ও একজন আলোকচিত্রী। সরেজমিনে দেখা গেছে, উত্তরা ৮ নম্বর সেক্টরে ফুটপাতের জায়গা দখল করে বাঁশ ও কাপড় দিয়ে স্বতন্ত্র প্রার্থী খসরু চৌধুরীর পক্ষে বেশ বড় নির্বাচনী ক্যাম্প করা হয়েছে।
আচরণবিধি অনুযায়ী, আকারের দিক থেকে ৪০০ বর্গফুটের বড় কোনো নির্বাচনী ক্যাম্প করা যায় না। কিন্তু এই ক্যাম্পের আকার ৭৫০ বর্গফুটের মতো। ক্যাম্পে ঝোলানো ব্যানারে নিজের ছবির পাশাপাশি বেশ কয়েকজন নেতার ছবি ব্যবহার করা হয়েছে। যদিও আচরণবিধি অনুযায়ী, স্বতন্ত্র প্রার্থীদের ক্ষেত্রে পোস্টার বা ব্যানারে প্রার্থী নিজের ছবি বাদে অন্য কারও ছবি ব্যবহার করার সুযোগ নেই।
এই ক্যাম্পে ব্যবহার করা ব্যানারও নির্ধারিত মাপে করা হয়নি। বিধি অনুযায়ী, ব্যানারের দৈর্ঘ্য ৩ মিটার ও প্রস্থ ১ মিটারের বেশি হতে পারবে না। কিন্তু এই মাপের চেয়ে বড় ব্যানার স্থাপন করা হয়েছে সেখানে।
উত্তরা ৮ নম্বর সেক্টরে স্বতন্ত্র প্রার্থী খসরু চৌধুরীর পক্ষে করা এই নির্বাচনী ক্যাম্পের সামনে বেশ বড় একটি ব্যানার টাঙানো। ব্যানারের নিচে লেখা ‘উত্তরা পূর্ব থানা আওয়ামী স্বেচ্ছাসেবক লীগ’।
ঢাকা-১৮ আসনে স্বতন্ত্র প্রার্থী চারজন। তাঁদের মধ্যে খসরু চৌধুরী ছাড়াও আওয়ামী লীগের আরেক নেতা নির্বাচন করছেন। তিনি ঢাকা মহানগর উত্তর আওয়ামী লীগের মুক্তিযুদ্ধবিষয়ক সম্পাদক এস এম তোফাজ্জল হোসেন। তাঁর প্রতীক ট্রাক।
আওয়ামী লীগের ওই দুই স্বতন্ত্র ও জাতীয় পার্টির প্রার্থীসহ এখানে ১০ জন প্রতিদ্বন্দ্বিতা করছেন। বাকিরা হলেন বিএনএফের এস এম আবুল কালাম আজাদ (টেলিভিশন প্রতীক), বাংলাদেশ কল্যাণ পার্টির দয়াল কুমার বড়ুয়া (হাতঘড়ি), মুক্তিজোটের ফাহ্‌মিদা হক (ছড়ি), তৃণমূল বিএনপির মোহাম্মদ মফিজুর রহমান (সোনালী আঁশ), এনপিপির মো. জাকির হোসেন ভূঁইয়া (আম), স্বতন্ত্র প্রার্থী মো. নাজিম উদ্দিন (মোড়া) ও মো. বশির উদ্দিন (ঈগল)।
১ নম্বর ওয়ার্ডে খসরু চৌধুরীর পক্ষে করা ৮ নম্বর সেক্টরে একটি, ৯ নম্বর সেক্টরে একটি এবং ১০ নম্বর সেক্টরে আরেকটি নির্বাচনী ক্যাম্প করা হয়েছে।
আচরণবিধি ভঙ্গের বিষয়ে বক্তব্য জানতে গতকাল খসরু চৌধুরীর মুঠোফোনে একাধিকবার কল করা হয়। তিনি ফোন ধরেননি, খুদে বার্তারও জবাব দেননি।
এই আসনে আরেক স্বতন্ত্র প্রার্থী তোফাজ্জল হোসেনের পক্ষে উত্তরা ১৩ নম্বর সেক্টরে যে ক্যাম্প স্থাপন করা হয়েছে, সেটিও ফুটপাতে। এই ক্যাম্পের আকারও নির্ধারিত মাপের চেয়ে বড়।
স্বতন্ত্র এই দুই প্রার্থীর পোস্টার–ব্যানারও অন্যদের চেয়ে অনেক বেশি। জাপার প্রার্থী শেরীফা কাদেরের পোস্টার সে তুলনায় কিছুটা কম। তাঁর পক্ষে করা কিছু ব্যানারে আচরণবিধি ভঙ্গ করে স্থানীয় নেতাদের ছবি ব্যবহার করা হয়েছে।
প্রার্থীদের আচরণবিধি ভঙ্গের বিষয়ে ঢাকা–১৮ আসনের সহকারী রিটার্নিং কর্মকর্তা আবদুল্লাহ আল বাকী গত রাতে মুঠোফোনে প্রথম আলোকে বলেন, মাঠে নিয়োজিত নির্বাহী ম্যাজিস্ট্রেটরা আচরণবিধি ভঙ্গের ক্ষেত্রে ব্যবস্থা নিচ্ছেন। তাঁর কাছে অভিযোগ এলে তিনিও ব্যবস্থা নেবেন।"
2024-01-03 16:14:55,"সালমানের ফ্ল্যাটে ইরার মেহেদি অনুষ্ঠান, এসেছিলেন আমিরের দুই সাবেক স্ত্রীও","বছরের শুরুতেই ব্যস্ত বলিপাড়া। সাজ সাজ রব পড়ে গেছে বিটাউনে। আজ বুধবার আমির খানের মেয়ে ইরা আইনি মতে বিয়ে করতে চলেছেন তাঁর দীর্ঘদিনের প্রেমিক নূপুর শিখরকে। তবে কয়েক দিন ধরে বধূর সাজে সেজে উঠেছে আমিরের বান্দ্রার বাসা। গতকাল মঙ্গলবার দুপুর থেকেই ইরার বিয়ের আচার–অনুষ্ঠান শুরু হয়ে গেছে। দুপুরে গায়েহলুদ আর রাতে মেহেদির অনুষ্ঠান হয়েছে। বলিউড সুপারস্টার সালমান খানের বাসায় ইরার বিয়ের মেহেদির অনুষ্ঠানের আসর বসেছিল।
গতকাল দুপুরে ইরার বিয়ের গায়েহলুদের অনুষ্ঠান হয়েছে। এদিন ইরার মা, অর্থাৎ আমির খানের প্রথম স্ত্রী রীনাকে মারাঠি ঐতিহ্যবাহী ‘নওয়ারি’ শাড়িতে দেখা গিয়েছিল। এমনকি আমিরের দ্বিতীয় স্ত্রী কিরণ রাও এই অনুষ্ঠানে উপস্থিত ছিলেন। আমিরের সাবেক এই স্ত্রীর পরনেও ছিল ‘নওয়ারি’ শাড়ি।
রীনা আর কিরণকে সাবেকি বেশে দেখে নেটজনতা দারুণ উৎফুল্ল ছিলেন। আমিরের দুই সাবেক পত্নীর সাবেকি লুকের প্রশংসা সবাই করছেন। কিরণ আর রীনার নানা ভিডিও এদিন নেট দুনিয়ায় ছেয়ে গেছে। রীনার সঙ্গে নূপুরের মাকেও দেখা গেছে গায়েহলুদের অনুষ্ঠানে। মেয়ের বিয়েকে ঘিরে যে খান পরিবার দারুণ খুশি, তা আমির আর রীনার চোখেমুখে স্পষ্ট।
বান্দ্রায় বলিউড সুপারস্টার সালমান খানের গ্যালাক্সি অ্যাপার্টমেন্টে মেহেদির অনুষ্ঠানে আমির আর তাঁর বড় ছেলে জুনেইদকে সাধারণ পোশাকে দেখা গিয়েছিল। আমির আর কিরণের ছেলে আজাদ এই রাতে সাবেকি পোশাকে হাজির ছিলেন।
আমির খানের মা জীনাত হুসেনকেও সালমানের গ্যালাক্সি অ্যাপার্টমেন্টে প্রবেশ করতে দেখা গিয়েছিল। এই রাতে হাজির ছিলেন আমিরের পরিবারের আরও কিছু আত্মীয়-পরিজন। গ্যালাক্সি অ্যাপার্টমেন্টের বাইরের বেশ কিছু ছবি ও ভিডিও নেট দুনিয়ায় ছড়িয়ে পড়েছে। জানা গেছে, সালমান নিজে মেহেদির অনুষ্ঠানের তদারকি করেছেন। জানা গেছে, ৮ জানুয়ারি ইরা আর নূপুর মারাঠি মতে সাত পাকে বাঁধা পড়বেন।
ইরার হবু বর নূপুর পেশায় ফিটনেস কোচ। বহু বলিউড তারকাকে তিনি ফিটনেসের ট্রেনিং দেন। শুধু তা-ই নয়, রাজ্যস্তরে টেনিস খেলেছেন নূপুর। ইরা শুরু থেকেই নূপুরের সঙ্গে তাঁর সম্পর্কের ব্যাপারে খোলামেলা।
জিমে শরীরচর্চার সময় ইরা আর নূপুরের বিভিন্ন অন্তরঙ্গ ছবি নেট দুনিয়ায় ঝড় তুলেছিল। এসব ছবিতে তাঁদের গভীর চুম্বন করতেও দেখা গিয়েছিল। গত বছর সেপ্টেম্বরে ইরা আর নূপুরের বাগ্‌দান অনুষ্ঠান ইতালিতে হয়েছিল। এর ঠিক দুই মাস পর তাঁরা মুম্বাইতে এক ঘরোয়া পার্টির আয়োজন করেছিলেন। এই পার্টিতে আমিরের দুই স্ত্রী কিরণ রাও ও রীনা দত্ত, অভিনেত্রী ফাতিমা সানা শেখ, ঘনিষ্ঠ আত্মীয়স্বজন আর বন্ধুবান্ধব হাজির ছিলেন।"
2024-01-03 14:14:33,ইসরায়েলের হয়ে গুপ্তচরবৃত্তির সন্দেহে তুরস্কে আটক ৩৩,"ইসরায়েলের হয়ে গুপ্তচরবৃত্তিতে জড়িত থাকার সন্দেহে তুরস্কে ৩৩ জনকে আটক করা হয়েছে। এ ছাড়া ইসরায়েলের গোয়েন্দা সংস্থা মোসাদের সঙ্গে যোগসাজশ থাকার সন্দেহে আরও ১৩ ব্যক্তিকে খোঁজা হচ্ছে।
তুরস্কের আনাদোলু নিউজ গতকাল মঙ্গলবার এ তথ্য জানিয়েছে।
আঙ্কারার পক্ষ থেকে আগেই সতর্ক করে বলা হয়েছে, ফিলিস্তিনের স্বাধীনতাকামী সংগঠন হামাসের বিরুদ্ধে তুরস্কের সীমানার ভেতরে ইসরায়েলকে কোনো অভিযান চালাতে দেওয়া হবে না।
ইস্তাম্বুল ও আরও সাতটি প্রদেশে একযোগে চালানো পুলিশি অভিযানে ৩৩ সন্দেহভাজনকে আটক করা হয়েছে। বলা হয়েছে, আটক ব্যক্তিরা তুরস্কে বসবাসকারী বিদেশি নাগরিকদের ‘অনুসরণ, হামলা ও অপহরণের’ পরিকল্পনা করেছিলেন।
তুরস্কের স্বরাষ্ট্রমন্ত্রী আলি ইয়ারলিকায়া সামাজিক যোগাযোগমাধ্যমে বলেছেন, ‘আমরা কখনো আমাদের দেশের জাতীয় ঐক্য ও সংহতির বিরুদ্ধে গুপ্তচরবৃত্তির মতো কার্যক্রম পরিচালনা করতে দেব না।’
তবে আটক ব্যক্তিদের পরিচয় কিংবা তাঁরা কাদের অপহরণ করতে চেয়েছিলেন, সে সম্পর্কে বিস্তারিত কোনো তথ্য জানায়নি আনাদোলু নিউজ।
এদিকে তুরস্কের প্রেসিডেন্ট রিসেপ তাইয়েপ এরদোয়ান সতর্ক করে বলেছেন, তাঁর দেশের মাটিতে হামাস কর্মকর্তাদের ওপর হামলার হুমকি দিয়ে এগিয়ে গেলে ইসরায়েলকে ‘গুরুতর পরিণতি’ ভোগ করতে হবে।"
2024-01-03 14:05:00,"প্ল্যান ইন্টারন্যাশনালে চাকরি, বেতন ২ লাখ ৫৪ হাজার","পদের নাম: ইআইই টেকনিক্যাল অ্যাডভাইজার
পদসংখ্যা: ১
যোগ্যতা ও অভিজ্ঞতা: স্বীকৃত বিশ্ববিদ্যালয় থেকে স্নাতক বা সমমানের ডিগ্রি থাকতে হবে। ইআইই সংশ্লিষ্ট ক্ষেত্রে অন্তত ৫ থেকে ৭ বছর চাকরির অভিজ্ঞতা থাকতে হবে। বিশেষ করে আর্লি চাইল্ডহুড ডেভেলপমেন্ট/ইয়ুথ অ্যান্ড অ্যাডোলেসেন্ট এডুকেশনে কাজের অভিজ্ঞতা থাকলে ভালো। শিক্ষাবিষয়ক প্রশিক্ষণ প্রদানে দক্ষ হতে হবে। উপস্থাপনা ও যোগাযোগে দক্ষ হতে হবে। নেতৃত্বের সক্ষমতা থাকতে হবে। বাংলা ও ইংরেজি ভাষায় যোগাযোগে সাবলীল হতে হবে। ভ্রমণের মানসিকতা থাকতে হবে।"
2024-01-03 14:03:05,২০২৩ সালে টেস্টের সেরা পারফর্মার,"১১ জুন ২০২৩। দ্য ওভাল, লন্ডন। টেস্ট চ্যাম্পিয়নশিপ চ্যাম্পিয়ন হয়ে উদ্‌যাপন করছেন অস্ট্রেলিয়ার ক্রিকেটাররা। কেনই–বা করবেন না? ভারতের মতো শক্তিশালী দলের বিপক্ষে অস্ট্রেলিয়া জিতেছে ২০৯ রানের বড় ব্যবধানে। শুধু ফাইনালেই নয়, সারা বছর দাপটের সঙ্গে টেস্ট খেলেছেন অজিরা। তাই সেরা পারফর্মারের তালিকায় অজিদেরই আধিপত্য। তবে এই তারার মেলার এই ভিড়ে আছেন একজন বাংলাদেশি ক্রিকেটারও। এ লেখায় শুধু ২০২৩ সালে পুরুষদের টেস্টের সেরা পারফর্মারদের পরিসংখ্যান দেখব।
২০২৩ সালে সবেচেয়ে বেশি রান করেছেন অস্ট্রেলিয়ার ওপেনার উসমান খাজা। সবচেয়ে বেশি ৪টি সেঞ্চুরি করেছেন নিউজিল্যান্ডের কেইন উইলিয়ামসন। তিনটি করে সেঞ্চুরি নিয়ে দ্বিতীয় স্থানে ছিলেন বাংলাদেশের নাজমুল হোসেন শান্ত, অস্ট্রেলিয়ার উসমান খাজা ও স্টিভ স্মিথ। সবচেয়ে বেশি উইকেটও নিয়েছেন একজন অজি ক্রিকেটার। বাকি পরিসংখ্যানগুলো ছকের সাহায্যে দেখা যাক।"
2024-01-03 14:00:00,রাইন নদীর এলোকেশী ১,"গাড়ি থেকে নামতেই আস্তাবলের ওপাশ থেকে ঘোড়াগুলো চিঁহি ডেকে আমাদের স্বাগত জানাল। তাদের হাঁকডাকে দৌড়ে এল তিন-চারটা গোল্ডেন রিট্রিভার। শান্ত, সুনিবিড় খামারবাড়িটা সরগরম হয়ে উঠল পলকেই। পাহাড়ঘেরা আধবুনো এই খামারবাড়িতে সামনের কটা দিন জিরাব বলে আসা। জায়গাটার নাম বোপার্ড। রাইন নদীর পাড়ে ছড়ানো সবুজ একটুকরো শহরতলি। কিন্তু জিরানোর জন্য এসে মনে হচ্ছে উল্টো হট্টগোলে পড়ে গেলাম। কোনার ছাউনি থেকে কতগুলো মুরগি কুক্কুরুক্কু চেঁচিয়ে হট্টগোলটা আরও জমিয়ে তুলল যেন।
যা হোক, আপাতত গাড়ির ব্যাকডালা তুলে স্যুটকেস আর ব্যাকপ্যাকগুলো নামিয়ে রওনা দিলাম সদর দরজা ঠেলে। মালিক গোছের কারও দেখা মিলল না। লাল টালির পাশাপাশি দুই বাড়ির একটায় চাবি ঝোলার কথা। আসার আগে ই–মেইলে মালিকের সঙ্গে তেমনই কথা হয়েছে। নম্বর মিলিয়ে প্রথম বাড়ির দিকেই পা চালালাম। চমৎকার একফালি আঙিনার এককোণে লোহার সিঁড়ি উঠে গেছে দোতলায়। বোঁচকাগুলো টেনে তুলতেই চাবির গোছা চোখে পড়ল।
কাঠের ঝুলবারান্দা ধরে এগোতেই দেখি, চাবি আগলে পাপোশের ওপর চেগেবেগে পেট ভাসিয়ে শুয়ে আছে এক থলথলে বিড়াল। তাকে সরায় সাধ্য কার! তা ছাড়া, রাগী চাহনিটাও ভালো ঠেকছে না। সঙ্গে থাকা আমার ছেলে তাফসু ম্যাওপ্রেমী। কিন্তু তার বাবা রুমি সাহেব পুরোই অ্যান্টি-ম্যাও। এই হোৎকা বিড়াল নিয়ে দুজন কুরুক্ষেত্র বাধিয়ে তুলবে নির্ঘাত। কিন্তু না, পঁও করে গাড়ির হর্ন কানে আসতেই আয়েশি বিড়ালটা আড়মোড়া ভেঙে উৎসুক ছুট দিল। তার পিছু পিছু আমরাও নেমে এলাম সিঁড়ি ভেঙে।
আরেক গাড়িতে করে বাঙালি বন্ধু পরিবার এসেছে স্টুটগার্ট শহর থেকে।
মৌরি আপু, হাদি ভাই আর তাদের পুত্রধন নূর। তাদের সঙ্গে এসেছে একহাড়ি গরুর মাংস ভুনা। জার্মান কায়দায় চোয়াল শক্ত করে সেদ্ধ আলু আর মাখন খাওয়ার চেয়ে কবজি ডুবিয়ে ভুনা মাংস আর গরমাগরম খিচুড়িযোগে পেটপূজার আবেদন অনেক ঊর্ধ্বে। সুতরাং, অতি আবেগের সঙ্গে মৌরি আপুদের বরণ করে নেওয়া হলো। এখন শুধু সঙ্গে করে আনা চাল-ডাল চাপিয়ে দিলেই কেল্লা ফতে। আমাদের ফ্ল্যাটে রান্নার ব্যবস্থা আছে, থালা, পেয়ালা, খুন্তি, চামচসহ।
খানিক পরের ছবি। দলের শিশুরা হল্লা করে আঙিনায় খেলছে। কতগুলো টাট্টু ঘোড়া এসে ঘোট পাকিয়েছে তাদের সঙ্গে। আরও জুটেছে অতিকায় এক কালো-গোলাপি শূকর। বাড়ির মালিক এই ফাঁকে উদয় হয়ে আশ্বস্ত করলেন, ‘এরা সব খামারবাড়ির সদস্য। এদের ভয় পাওয়ার কিছু নেই। শুধু শূকরটাকে উল্টাপাল্টা গুঁতা না দিলেই হলো। বেচারার বয়স প্রায় ১৩ বছর। ফোঁ ফোঁ করে ঘুমাতে পারলেই বাঁচে।’ বাচ্চারা কথাগুলো খুব মনোযোগ দিয়ে শুনে কোত্থেকে একটা কঞ্চি কুড়িয়ে এনে বুড়ো শূকরের কান চুলকে দিতে ছুটল।
মালিক ভদ্রলোক পঞ্চাশের কোটায় হবেন। রুপালি চুলে ঢেউ খেলিয়ে দারুণ সুপুরুষ। হেসে জানতে চাইলেন, ‘কি, ঘরদোর পছন্দ হয়েছে তো? ও হ্যাঁ, সকালে নাশতার ইচ্ছা থাকলে এই ঝুড়িটা বারান্দায় টেবিলের ওপর রাখলেই হবে। একথলে রুটি দিয়ে যাবখন।’ আমরা ইতস্তত করছি দেখে বিরাট রকম রুটিখোর হাদি ভাই ছোঁ মেরে ঝুড়িটা নিয়ে নাশতার অর্ডার পোক্ত করে ফেললেন। খিচুড়িখেকো মৌরি আপু আর আমার ওপর তার ভরসা নেই। ওদিকে, তার বুয়েটের ছোট ভাই রুমি একজন তেলাপোকা বিশেষ। আজকের লেফট-ওভার সে কাল সাপটে দেবে বিনা বাক্যব্যয়ে।
তবে একটু পরই বাসমতি চাল আর মসুর ডালের ঝাঁজালো আহ্বানে সাড়া না দিয়ে উপায় থাকল না কারও। কুলকুল রাইন নদী আর শ্যামল পাহাড়ে যথাক্রমে ডানে আর বাঁয়ে ফেলে আমরা কতগুলো পাঁড় বাঙাল থালা সাজিয়ে বসে পড়লাম রসনাব্যঞ্জনে। লেবুর হলদে ফালিগুলো বাসনা ছড়িয়ে পড়ন্ত বিকেলে খিদের আগুন বাড়িয়ে দিয়েছে বহুগুণ।
আগস্টের সূর্যটা পড়ি পড়ি করেও পড়ছে না। পাহাড়ের আড়ালে আধেকটা মুখ লুকিয়েছে মাত্র। এই আলোতেই খামাবাড়িটা ঘুরে দেখছি। পদ্মপুকুরের আদলে গড়া পুকুরে নাম না জানা ফুল ভাসছে। তার ভেতরই ভুস করে ভেসে উঠল কে যেন! এখানকারই আর কোনো অতিথি হবেন বা! হালকা হাত নাড়িয়েই অতলে ডুব দিলেন আরেকদফা। পদ্মপুকুর ছাড়িয়ে খরগোশের ডেরার সামনে থামলাম। সঙ্গে কতগুলো ছোপ ছোপ রঙের গিনিপিগ আর হ্যামস্টার ঘুরে বেড়াচ্ছে অবাধে। খরগোশগুলো তাতে বোধ হয় কিছুটা খ্যাপা। ভাবসাবে ব্রাহ্মণ খরগোশগুলো গিনিপিগের দল থেকে ক্ষত্রিয়-শূদ্রের দূরত্বে ঘাস চিবিয়ে জপতপে ব্যস্ত। তাদের আর না ঘাঁটিয়ে ঘোড়ার আস্তাবলের দিকে এগোলাম। আস্তাবলের চারপাশে বিরাট খোলা মাঠ। কেশর দুলিয়ে একেকটা ঘোড়া রাজকীয় ভঙ্গিমায় হাঁটছে। মোদ্দাকথা, আমাদের শহুরে চোখ যা দেখছে, তা-ই ভালো লাগছে।
পায়ে পায়ে নদীর ওধারে চলে আসা। গাছের ছায়ে কাঠের আরামকেদারা দেখে গা এলিয়ে দিলাম। পাহাড় এখানে ঢালু হয়ে নেমে গেছে বহু দূর। হাত বাড়িয়ে মিতালি পাতিয়েছে অবিরাম বয়ে চলা রাইন নদীর সঙ্গে। এই জার্মান মুলুকের দীর্ঘতম জলতরঙ্গ। রাইনের প্রশ্রয়ে কালে কালে দুই ধারে কত লোকালয় গড়েছে মানুষ। তার ছাপ রয়ে গেছে ছড়ানোছিটানো ছোট-বড় কেল্লা আর দুর্গের প্রাচীরে। সব মিলিয়ে নাকি গোটা চল্লিশেক দুর্গই আছে এদিকটায়। গোটা চারেক দেখলেই চলবে আমাদের। দুর্গের ইতিহাস নিয়ে তো আর থিসিস লিখতে আসিনি। আসার উদ্দেশ্য তো আসলে বায়ুবদল। নদীর কূলে গড়ান দিয়ে ভরপেট আলসেমি।
মরাল গ্রীবা বাঁকিয়ে ভিনদেশি তরঙ্গিনী বয়ে চলেছে আপনমনে। গোধূলিলগ্নের আলো-আঁধারিতে রাইন নদীকে এক রহস্যমানবীর মতোই দুর্বোধ্য লাগছে। যেন কত না অজানা লুকিয়ে আছে তার জলের অতলে! তবে একটা রহস্য নাকি সত্যিই রাইনের তীরে ঘুরপাক খায়। এক অপরূপা এলোকেশী, নাম তার লোরেলাই। এখানকার স্থানীয় মিথ। বহু ঘটন-অঘটনের সঙ্গে নাম জড়িয়ে আছে লোরেলাইয়ের বেণির গাঁথুনিতে।
লোরেলাইয়ের পুরো গল্পটা বলার জন্যে মৌরি আপুকে চাপাচাপি করেও লাভ হলো না, ‘যেদিন যাব, সেদিন তো দেখবেই। থাক না গল্পটা তোলা সে পর্যন্ত।’ সঙ্গে হালকা তিরস্কার, ‘এই বেড়ানোর বুকিংটুকিংসমেত সব আয়োজন করলাম আমি। এখন আবার গল্প বলেও শোনাতে হবে আমাকে? তুমি অলসের ডিপো, ধাড়ি মেয়ে তাহলে করবেটা কী?’ বকুনিতে দমে যাওয়ার পাত্রী আমি নই। বরং রাইনের রোমান্টিক সন্ধ্যায় ‘ধাড়ি মেয়ে’ তকমাটা মাথায় নিয়ে নীরবে বেশরম হাসলাম একচোট। এই বেড়ানোর অঘোষিত গাইড মৌরি আপু। কাল না হয় পরশু রাইন নদীর এলোকেশীর কাহিনি দাড়ি, কমা, রেফারেন্সসহ শুনতে পাব, এ আমি লিখে দিতে পারি।
জোনাকচাদরে রাত নেমেছে পাহাড়ে। মিটিমিটি আলো জোনাকির মতোই লাগছে দূর থেকে। আমরা কাঠের বেঞ্চি ছেড়ে উঠে দাঁড়ালাম। খামারবাড়ির মালিক মুরগিগুলো খোঁয়াড়ে তুলছে। আমরাও নূর আর তাফসু মিয়াকে ঘরে তুলে ফেললাম। হাদি ভাই আর রুমি গেছে আশপাশের দোকানে। এই কয়দিনের তেল-চিনি-নুনের সদাই কিনতে। দিনের বেলায় বাইরে যেনতেন কিছু একটা খেয়ে চালিয়ে দিলেও রাতে ফিরে একথালা দেশি ডাল-ভাতের আহার না হলে আহারে আহারে করে কাতরাতে হবে। বাঙালির ভ্রমণগাড়ির ইঞ্জিন যে তার পেটের ভেতর।
লেখক: ড. রিম সাবরিনা জাহান সরকার, জার্মানির মিউনিখের একটি ক্লিনিক্যাল রিসার্চ সংস্থার মেডিকেল রাইটার"
2024-01-03 13:57:24,"পাহাড়ের দুর্গম এলাকায় প্রচারণা নেই, অনেকই জানেন না ভোট কবে","রাঙামাটি ও খাগড়াছড়ির দুর্গম এলাকার অনেক গ্রামে নেই নির্বাচনী প্রচার-প্রচারণা। এসব এলাকার ভোটকেন্দ্র গ্রাম থেকে অনেক দূরে। কিছু এলাকায় ভোটারদের ভোট বর্জন করার আহ্বান জানিয়েছে আঞ্চলিক দল ইউনাইটেড পিপলস ডেমোক্রেটিক ফ্রন্ট (ইউপিডিএফ)। এসব কারণে রাঙামাটি ও খাগড়াছড়ির দুর্গম এলাকার ভোটারদের কেন্দ্রে নিয়ে আসা চ্যালেঞ্জের হতে পারে বলে মনে করছেন স্থানীয় বাসিন্দারা।
স্থানীয় বাসিন্দাদের সঙ্গে কথা বলে জানা গেছে, রাঙামাটি জেলার বাঘাইছড়ি, বরকল, জুরাছড়ি, বিলাইছড়িসহ ১০টি উপজেলার বেশ কিছু এলাকা দুর্গম। দুই থেকে ছয় ঘণ্টা পায়ে হেঁটে ভোটকেন্দ্রে যেতে হয় এসব এলাকার ভোটারদের। কিছু এলাকায় আধা ঘণ্টা থেকে এক ঘণ্টা সময় লাগে বিভিন্ন যানবাহনে করে যেতে। এসব এলাকার ভোটারদের ভোটকেন্দ্রে নিতে সাধারণত এক থেকে দেড় মাস আগে কাজ শুরু করেন মৌজা ও গ্রামপ্রধানেরা। তবে এবার নির্বাচনে প্রার্থীদের পক্ষে এসব উদ্যোগ নেওয়া হয়নি।
রাঙামাটি আসনে তিন প্রার্থীর মধ্যে আওয়ামী লীগের প্রার্থী দীপংকর তালুকদারের পক্ষে দুর্গম এলাকায় কিছুটা প্রচারণা চললেও অন্য দুই প্রার্থীর পক্ষে কোনো প্রচারণা হয়নি।
রিটার্নিং কর্মকর্তার কার্যালয় সূত্রে জানা গেছে, রাঙামাটি আসনের দুর্গম এলাকায় সড়ক যোগাযোগ না থাকায় হেলিকপ্টারে করে নির্বাচনী সরঞ্জাম ও ভোট গ্রহণ কর্মকর্তাদের পাঠানো হবে। দুর্গম চারটি উপজেলার জন্য ১৮টি হেলিকপ্টার রয়েছে। এর মধ্যে বাঘাইছড়ির জন্য ছয়টি, বরকলের জন্য দুটি, জুরাছড়ির জন্য সাতটি ও বিলাইছড়ি উপজেলার জন্য তিনটি। এসব এলাকায় অনেক গ্রামের সঙ্গে ভোটকেন্দ্রের দূরত্ব এক থেকে ছয় ঘণ্টার। ভোট দিতে অনেক ভোটারকে এক দিন আগে ভোটকেন্দ্রের আশপাশে অবস্থান করতে হয়।
বাঘাইছড়ি উপজেলার সাজেক ও বঙ্গলতলী ইউনিয়নের বেশ কিছু এলাকায় ইউপিডিএফের নিয়ন্ত্রণ প্রবল। অন্যদিকে সদর, কাউখালী, নানিয়ারচর ও লংগদু উপজেলার বেশ কিছু এলাকায়ও ইউপিডিএফের আধিপত্য রয়েছে। ইউপিডিএফ নির্বাচন বর্জন ঘোষণা করায় এসব এলাকার ভোটারদের ভোটকেন্দ্রে উপস্থিতি নিয়ে অনিশ্চয়তা দেখা দিয়েছে।
গত ২৬ ডিসেম্বর ইউপিডিএফের ২৫তম প্রতিষ্ঠাবার্ষিকী উপলক্ষে দলটির প্রচার ও প্রকাশনা বিভাগের প্রধান নিরন চাকমা স্বাক্ষরিত এক সংবাদ বিজ্ঞপ্তিতে ৭ জানুয়ারির নির্বাচন বর্জনের ঘোষণা দেওয়া হয়।
প্রার্থীদের সঙ্গে কথা বলে জানা গেছে, সম্প্রতি জুরাছড়ি উপজেলায় জেলা পরিষদের সদস্য প্রবর্তক চাকমার নেতৃত্বে শিলছড়ি, বড়হলক, ঘিলালুদি মোন হয়ে বগাখালী পর্যন্ত প্রচারণা করা হয়। কিন্তু প্রত্যন্ত ও দুর্গম ৮০ ভাগ এলাকায় এখনো প্রচারণা করা সম্ভব হয়নি। এ ছাড়া বরকল, বিলাইছড়ি ও বাঘাইছড়ির সাজেক ইউনিয়নের প্রত্যন্ত ও দুর্গম এলাকায় এখনো প্রচারণা চালানো হয়নি। নানিয়ারচর, লংগদুসহ অন্য উপজেলার দুর্গম এলাকায়ও প্রচারণা কম। প্রচারণা যা চলছে, তা মূলত আওয়ামী লীগের প্রার্থী দীপংকর তালুকদারের।
নির্বাচনী প্রচারণা বেশি চলছে উপজেলা সদরে। আওয়ামী লীগের প্রার্থীর পক্ষে দলীয় নেতা-কর্মীরা প্রচারণা চালাচ্ছেন। অন্য প্রার্থীদের মধ্যে বাংলাদেশের সাংস্কৃতিক মুক্তি জোটের প্রার্থী অমর কুমার দে নিজের প্রচারণা করছেন নিজেই। তৃণমূল বিএনপির প্রার্থী শাহ হাফেজ মো. মিজানুর রহমানের প্রচারণা নেই বললেই চলে।
নৌকার বাইরে অন্য দুই প্রার্থী দুর্গম ও প্রত্যন্ত এলাকা দূরে থাক, সব উপজেলা সদরেই প্রচারণা শেষ করতে পারেননি।
বাঘাইছড়ির সাজেক ইউনিয়নের বড় কংলাক গ্রামের সাবেক ইউপি সদস্য মোহন লাল চাকমা বলেন, ‘আমাদের গ্রাম ও আশপাশের এলাকার মানুষকে এক থেকে দেড় ঘণ্টা পায়ে হেঁটে ভোটকেন্দ্রে যেতে হয়। আমাদের এলাকায় এখনো কোনো প্রার্থী প্রচারণা চালাননি। আমরা কাকে ভোট দেব, নাকি দেব না, এ বিষয়ে আলোচনা হয়নি। যেহেতু কোনো প্রার্থী কিংবা প্রার্থীর পক্ষে প্রচারণা চলেনি, এ কারণে হয়তো অনেক ভোটার ভোট দিতে যাবেন না।’
নাম প্রকাশ না করার শর্তে সাজেকের কয়েকজন ভোটার বলেন, ‘আমাদের ভোট দিতে যাওয়া অনিশ্চিত হয়ে পড়েছে। একদিকে একটি আঞ্চলিক রাজনৈতিক দল ভোটদানে নিরুৎসাহিত করছে, অন্যদিকে প্রচারে কোনো প্রার্থী আসেননি। তা ছাড়া ভোটকেন্দ্রে যেতে এক থেকে ছয় ঘণ্টা হাঁটতে হয়।’
বাংলাদেশের সাংস্কৃতিক মুক্তি জোটের প্রার্থী অমর কুমার দে প্রথম আলোকে বলেন, ‘আমি ১০ উপজেলার মধ্যে ৮ উপজেলায় জনসংযোগ ও ভোটারদের সঙ্গে কুশল বিনিময় করেছি। এখনো নানিয়ারচর ও বরকল উপজেলায় যেতে পারিনি। আগামী দু-এক দিনের মধ্যে দুই উপজেলায় ভোটারদের কাছে ভোট চাইতে যাব। সময়ের অভাবে দুর্গম ও প্রত্যন্ত এলাকায় যাওয়া সম্ভব হয়নি। সে জন্য সবার কাছে ক্ষমাপ্রার্থী।’
জেলা আওয়ামী লীগের সহসভাপতি ও সাবেক জেলা পরিষদের চেয়ারম্যান বৃষকেতু চাকমা বলেন, দুর্গম এলাকায় ইউপিডিএফের আধিপত্য থাকায় ভয়ে কেউ প্রচারণায় যেতে পারেননি। অন্য দুর্গম এলাকায় প্রচারণার জন্য কিছু লোকজন পাঠানো হয়েছে। আজ না হয় কাল পৌঁছে ভোটারদের সঙ্গে যা যা করা প্রয়োজন, তা করার চেষ্টা করা হবে।
পানছড়ি বাজার থেকে পাঁচ কিলোমিটার দূরে কাশিপাড়া ও রোহিন্দ্রপাড়া। দুই পাড়ায় সব মিলিয়ে ছোট ছোট সাত থেকে আটটি পাহাড়ে বসবাস করেন ৭৩টি পরিবার। গতকাল মঙ্গলবার এই দুই পাড়ায় গিয়ে দেখা যায়, কোথাও টাঙানো হয়নি কোনো পোস্টার। পাড়ার বেশির ভাগ নারী জানেন না নির্বাচনের কথা।
কাশিপাড়ার বাসিন্দা গৃহিণী শেফালি ত্রিপুরা, কমলিকা ত্রিপুরা ও পদ্মা দেবী ত্রিপুরা বলেন, তাঁদের পাড়ায় কেউ ভোট চাইতে এখন পর্যন্ত আসেননি। কতজন প্রার্থী, তাঁদের প্রতীক কী, তাঁরা কিছুই জানেন না। নির্বাচন কবে হবে, তা-ও জানা নেই। যেহেতু কেউ ভোট চাইতে আসেননি, তাই তাঁরা ভোট দিতেও যাবেন না।
তবে রোহিন্দ্রপাড়ার দেবপ্রিয় ত্রিপুরা গত সপ্তাহে পানছড়িতে এসে নির্বাচনের খবর জেনেছেন। বাজার এলাকায় দেখেছেন কিছু পোস্টার। লোকজনের মুখে শুনেছেন ৭ জানুয়ারি নির্বাচন হবে। তবে তিনি ভোট দিতে যাবেন না। তিনি বলেন, নির্বাচনে কেউ তাঁদের কাছে ভোট চাননি। তাঁদের কোনো গুরুত্ব নেই কারও কাছে। শুধু শুধু চার কিলোমিটার হেঁটে ভোট দিতে যাবেন না।
লক্ষ্মীছড়ি উপজেলার জুরমনিপাড়ার বাসিন্দা উদয়ন চাকমা। তিনি ৭ জানুয়ারি নির্বাচনের খবর জেনেছেন প্রতিবেশীর বাড়িতে টেলিভিশন দেখতে গিয়ে। ভোট দিতে যাবেন কি না প্রশ্ন করা হলে তিনি পাল্টা প্রশ্ন করে জানতে চান, ভোট দিয়ে কী লাভ?
দুর্গম এলাকার তরুণেরা নির্বাচন সম্পর্কে জানলেও ভোটের ব্যাপারে তাঁদেরও কোনো আগ্রহ নেই। তবে তাঁরা চান ক্ষমতায় যে–ই আসুক, পাহাড় যেন হানাহানি ও দুর্নীতিমুক্ত হয়।
দীঘিনালার দুর্জয় চাকমা ও মানিকছড়ির চাইলাউ মারমা নতুন ভোটার হয়েছেন। জানতে চাইলে তাঁরা বলেন, এবারই তাঁদের প্রথম ভোট। তবে তাঁরা এখন পর্যন্ত ভোট দিতে যাবেন কি না, সিদ্ধান্ত নেননি।
তাঁদের মতে, নৌকার বিপক্ষে শক্ত প্রতিদ্বন্দ্বী নেই, তাই ভোট দেওয়া না-দেওয়া সমান।
দুর্গম এলাকায় কেন প্রচারণা নেই, জানতে চাইলে নৌকা প্রার্থীর প্রধান এজেন্ট চাইথোঅং মারমা প্রথম আলোকে বলেন, ‘জেলার প্রতিটি ইউনিয়নে এবং জনবহুল গ্রামে নৌকার প্রার্থীর পথসভা হচ্ছে। প্রার্থী নিজে গিয়ে এসব এলাকায় ভোট চাইছেন। এ ছাড়া আমাদের দলীয় লোকজন প্রতিটি গ্রামে গিয়ে লিফলেট বিলি করছেন, উঠান বৈঠক করছেন। যেহেতু এখনো সময় আছে, দলীয় লোকজন ক্রমান্বয়ে সব এলাকায় ভোট চাইতে যাবেন।’
খাগড়াছড়িতে মোট ভোটার সংখ্যা ৫ লাখ ১৫ হাজার ৪১৭। এর মধ্যে পুরুষ ভোটার ২ লাখ ৬২ হাজার ৪৪, নারী ভোটার ২ লাখ ৫৩ হাজার ৩৭১ ও হিজড়া ২ জন।"
2024-01-03 19:27:26,কিআ মিটিং ৯১: অংশ নেবে যেভাবে,"১. যারা আগে কিআর মিটিংয়ে অংশ নিয়েছ কিংবা নাওনি, তারা সবাই অবশ্যই নিচের ফরমটি পূরণ করবে। এই ফরমের তথ্যগুলো শুধু এবারের মিটিংয়ে আসার জন্য তোমার রেজিস্ট্রেশন হিসেবে গণ্য হবে। মিটিং কক্ষে ঢোকার আগে এই ফরম থেকে পাওয়া তথ্য অনুযায়ী তোমার নাম ভলান্টিয়ারদের কাছে দেওয়া থাকবে। নামের পাশে স্বাক্ষর করে কক্ষে ঢুকতে হবে।
২. মিটিংয়ে মানিব্যাগ ও পার্স ব্যাতীত কোনো প্রকার ব্যাগ আনা যাবে না।
৩. ২.৪৫ মিনিটের মধ্যে সবাই উপস্থিত থাকবে, ৩টায় মিটিং শুরু হবে। বিকাল ৩.৩০ মিনিটের পর কোনো অবস্থাতেই কিআ মনোনীত ব্যক্তি ছাড়া কাউকে সভাকক্ষে প্রবেশ করতে দেয়া হবে না।
৪. মিটিংয়ে মোবাইল ফোন ব্যাতীত কোনো ডিএসএলআর, এসএলআর, হ্যান্ডিক্যাম কিংবা অন্য কোনো ক্যামেরা আনা যাবে না।
৫. কিশোর আলোর মিটিংয়ে প্রবেশ করার টিকেট হলো নিজের একটি মৌলিক লেখা বা আঁকা, যা মনোনীত হলে পরবর্তী কোনো সংখ্যায় ছাপা হতে পারে। লেখা বা আঁকা ভালো হোক, মন্দ হোক, সবসময় নিজেকেই লিখতে হবে। প্রতিটি লেখা ও আঁকা চেক করে অংশগ্রহণকারীদের মিটিং রুমে প্রবেশ করতে দেওয়া হবে। সুতরাং বাংলা বা জীববিজ্ঞান বই থেকে কোনো অংশ টুকে বা এঁকে নিজের নামে চালিয়ে কিংবা সাদা কাগজ জমা দিয়ে মিটিংয়ে অংশ নেওয়া যাবে না! লেখা বা আঁকার সঙ্গে নিজের নাম, ঠিকানা, শিক্ষাপ্রতিষ্ঠানের নাম, শ্রেণি ও মোবাইল নম্বর থাকতে হবে।
৬. কিশোর আলোর জানুয়ারি সংখ্যা ছাড়া সভাকক্ষে প্রবেশ করা যাবে না। সবাইকে কিশোর আলোর জানুয়ারি সংখ্যাটা পড়ে আসতে হবে। মিটিংয়ে কিআ বিষয়ক আলোচনা হবে এবং সংখ্যাটি পড়া থাকলে তুমিও আলোচনায় অংশ নিতে পারবে।
৭. মিটিংটি সুন্দরভাবে সম্পন্ন করতে সবাইকে আন্তরিক সহযোগিতা করতে হবে। মিটিং চলাকালে এমন কোনো আচরণ করা যাবে না, যা বক্তা বা অন্য অংশগ্রহণকারীদের অসুবিধার কারণ হয়। মিটিংয়ে তোমার আচরণ ও কর্মকাণ্ড গ্রহণযোগ্য না হলে তুমি পরবর্তী মিটিংগুলোতে নিষিদ্ধ হতে পারো।
৮. যারা লেখালেখির বাইরেও অন্যান্য সৃজনশীল কর্মকাণ্ডের মাধ্যমে কিআর সঙ্গে জড়িত থাকতে চাও, তারা নিজের আগ্রহের বিষয়ের ওপর মিটিংয়ে পারফর্ম করতে পারবে। যেমন, গান, আবৃত্তি, অভিনয়, বাদ্যযন্ত্র বাজানো ইত্যাদি।
৯. মিটিংয়ে অংশ নিতে ও কিশোর আলোতে কাজ করতে হলে অবশ্যই সে ব্যাপারে অভিভাবককে জানিয়ে আসতে হবে। কিশোর আলো কর্তৃপক্ষ যেকোনো সময় তোমার অভিভাবকের সঙ্গে যোগাযোগ করতে পারে। যারা একা চলাফেরা করে অভ্যস্ত না, তারা অভিভাবক সঙ্গে আনতে পারো। তবে মনে রাখবে, কিআড্ডার আসন সীমিত হওয়ায় সেখানে শুধু তুমিই অংশ নিতে পারবে, অভিভাবকের বসার বা অপেক্ষা করার কোনো ব্যবস্থা থাকবে না।
১০. কিশোর আলো মনোনীত ব্যক্তি ছাড়া ১৮ বছরের বেশি বয়সীরা মিটিংয়ে অংশ নিতে পারবে না।
১১. মিটিংয়ের জন্য নির্ধারিত ভবনের নিচতলায় এসে ফ্রন্ট ডেস্কে তোমার নাম এন্ট্রি করবে। ১০ম তলায় এসে কিশোর আলোর ভলান্টিয়ারদের কাছে থাকা তোমার নামের পাশে স্বাক্ষর করে সঙ্গে আনা লেখা/আঁকা জমা দিয়ে তারপর মিটিং রুমে প্রবেশ করবে।
১২. মিটিংয়ে অংশগ্রহণের জন্য তুমি নির্বাচিত হলে ইমেইল বা এসএমএস এর মাধ্যমে জানানো হবে।
১৩. একজন একবারই ফরম পূরণ করবে। একাধিকবার ফরম পূরণ করলে নিবন্ধন বাতিল বলে গণ্য হতে পারে।
১৪. মনে রাখবে, কিআড্ডার আসন সংখ্যা সীমিত, তুমি না এলে তোমার জায়গায় আরেকজন সুযোগ পেতে পারে। তাই তুমি নির্ধারিত দিনে মিটিংয়ে অংশ নেবেই, এমনটা নিশ্চিত হলেই কেবল ফরম পূরণ করো। নিবন্ধন করে নির্বাচিত হওয়ার পরও কেউ নির্ধারিত দিনে মিটিংয়ে না এলে পরবর্তী মিটিংগুলোতে অংশগ্রহণের জন্য তাকে বিবেচনা নাও করা হতে পারে।
মিটিং হবে: ১৩ জানুয়ারি, শনিবার ৩টায়।
মিটিং কোথায় হবে: প্রগতি ভবন (১০ম তলা, লিফটের ১০), ২০-২১, কারওয়ান বাজার, ঢাকা।
ফরম পূরণের পর অংশগ্রহণের ইমেইল বা এসএমএস পেলে সব নিয়ম মেনে চলে এসো এবারের মিটিংয়ে। আড্ডা-গানে দারুণ সময় কাটবে!"
2024-01-03 14:00:19,সিডনি টেস্ট: ০ রানে আউট হয়ে রেকর্ড পাকিস্তানের দুই ওপেনারের,"অপ্রত্যাশিত রেকর্ড? সে তো বটেই। কোনো ওপেনারই এভাবে ফিরতে চান না, যেভাবে সিডনি টেস্টে আজ প্রথম দিনে পাকিস্তানের প্রথম ইনিংসে ফিরেছেন দুই ওপেনার। মিচেল স্টার্কের বলে ইনিংসের দ্বিতীয় বলে স্লিপে ক্যাচ দিয়ে আউট আবদুল্লাহ শফিক।
পরের ওভারে অভিষিক্ত সায়েম আইয়ুবও আউট। জশ হ্যাজলউডের বলে উইকেটকিপার অ্যালেক্স ক্যারিকে ক্যাচ দিয়ে টেস্টে অভিষেক ইনিংসটা ভুলেই থাকতে চাইবেন এই বাঁহাতি। কারণ, আউট হওয়ার আগে যে স্কোরবোর্ডে নিজের নামের পাশে রান যোগ করতে পারেননি। সায়েম অবশ্য আবদুল্লাহকে দেখে কষ্ট ভুলতে পারেন। এরই মধ্যে ১৬ টেস্টে খেলে পাকিস্তানের ওপেনিংয়ে পায়ের তলার মাটি শক্ত করা আবদুল্লাহর নামের পাশেও তো ০!
অর্থাৎ সিডনি টেস্টে পাকিস্তানের প্রথম ইনিংসে দুই ওপেনার শূন্য রানে আউট হয়েছেন। এর মধ্য দিয়ে টেস্ট ক্রিকেটের ইতিহাসে প্রথমবারের মতো একটি ঘটনাও দেখা গেল। টেস্ট ইতিহাসে এই প্রথমবারের মতো নতুন বছরের প্রথম টেস্টে প্রথম ইনিংসে দুই ওপেনার শূন্য রানে আউট হলেন।
তবে তামিম ইকবাল ও ইমরুল কায়েস এই অনাকাঙ্ক্ষিত রেকর্ড গড়ার খুব কাছাকাছি ছিলেন। সেই যে ২০১০ সালে বাংলাদেশ সফরে এসেছিল ভারত, মিরপুর শেরেবাংলা স্টেডিয়ামে ২৪ জানুয়ারি সিরিজের দ্বিতীয় টেস্টে সফরকারীদের মুখোমুখি হয়েছিল বাংলাদেশ। সে ম্যাচে টস জিতে আগে ব্যাটিংয়ে নেমে তৃতীয় ওভারের মধ্যে আউট হয়েছিলেন বাংলাদেশের দুই ওপেনার তামিম ও ইমরুল। দুজনেই শূন্য রানে আউট হন।
২০১০ সালে সেটি প্রথম টেস্ট ছিল না। তার আগে আরও পাঁচটি টেস্ট অনুষ্ঠিত হয়েছে। সে কারণে অনাকাঙ্ক্ষিত রেকর্ডটি এড়াতে পেরেছিলেন তামিম-ইমরুল। কিন্তু সায়েম-আবদুল্লাহ জুটি সেটি পারলেন না। না চাইলেও তাঁদের নামের পাশে এখন এই রেকর্ড লেখা থাকবে। আর তামিম-ইমরুল থাকবেন আজকের এই রেকর্ডের সবচেয়ে কাছাকাছি। কারণ, নতুন বছরের প্রথম টেস্টে আজকের এই রেকর্ডের আগে ২০১০ সালের সেই মিরপুর টেস্টই ছিল রেকর্ডটি হওয়ার সবচেয়ে কাছাকাছি ম্যাচ।
কোনো টেস্টের প্রথম ইনিংসে দুই ওপেনারের শূন্য রানে আউট হওয়ার এটি ১৫তম উদাহরণ। ১৯৩৩ সালে ক্রাইস্টচার্চ টেস্টে এমন কিছু প্রথম দেখা গিয়েছিল। ইংল্যান্ডের দুই ওপেনার হার্বার্ট সাটক্লিফ ও এডি পেইন্টার শূন্য রানে আউট হয়েছিলেন। বাংলাদেশের নাম জড়িয়ে আছে দুবার। প্রথমটি তো ওপরে বলাই হলো।
সর্বশেষটি ২০২২ সালে মে মাসে শ্রীলঙ্কার বিপক্ষে মিরপুর টেস্টে। প্রথম ইনিংসে ব্যাটিংয়ে নেমে শূন্য রানে আউট হয়েছিলেন দুই ওপেনার তামিম ইকবাল ও মাহমুদুল হাসান।
পাকিস্তানের ওপেনারদের মধ্যে সায়েম আইয়ুবও অনাকাঙ্ক্ষিত এক রেকর্ডে নাম লিখিয়েছেন। পাকিস্তানের পঞ্চম ওপেনার হিসেবে টেস্ট অভিষেক (প্রথম) ইনিংসে শূন্য রানে আউট হলেন সায়েম। তাঁর আগে সর্বশেষ এমন কিছু দেখা গেছে ২২ বছর আগে শারজা টেস্টে। ২০০২ সালে ওয়েস্ট ইন্ডিজের বিপক্ষে সে টেস্টে অভিষেক ঘটেছিল পাকিস্তানের ওপেনার নাভিদ লতিফের। ৬ বল খেলে মারভিন ডিলনের বলে শূন্য রানে আউট হয়েছিলেন নাভিদ।
এ তালিকায় বাকি তিনজন—শাকিল আহমেদ জুনিয়র, সাঈদ আনোয়ার ও রিজওয়ান-উজ-জামান। এই পাঁচজনের মধ্যে নিঃসন্দেহে সবচেয়ে বিখ্যাত নামটি সাঈদ আনোয়ার। ১৯৯০ সালে ফয়সালাবাদ টেস্টে অভিষেক সাঈদ আনোয়ারের। সে ম্যাচে ৫ বল খেলে শূন্য রানে কার্টলি অ্যামব্রোসকে উইকেট দেন সাবেক এই ওপেনার।"
2024-01-03 14:03:37,দেশে এই মৌসুমের সর্বনিম্ন তাপমাত্রা আজ তেঁতুলিয়ায়,"দেশের সর্ব উত্তরের জেলা পঞ্চগড়ের তেঁতুলিয়ায় আজ বুধবার এই মৌসুমের সর্বনিম্ন তাপমাত্রা রেকর্ড করা হয়েছে। এখানে বইছে মাঝারি শৈত্যপ্রবাহ। তবে সকাল সকাল ঝলমলে রোদ ওঠায় বেশ স্বস্তিদায়ক অবস্থা।
তেঁতুলিয়া আবহাওয়া পর্যবেক্ষণাগার সূত্রে জানা গেছে, আজ সকাল ৯টায় তেঁতুলিয়ায় সারা দেশের সর্বনিম্ন তাপমাত্রা রেকর্ড করা হয়েছে ৭ দশমিক ৪ ডিগ্রি সেলসিয়াস। এটি এই মৌসুমে সারা দেশের মধ্যে সর্বনিম্ন তাপমাত্রা। রাতভর হিমেল হাওয়ায় জনজীবন কাবু হয়ে পড়ে, তবে সকাল সকাল দেখা মিলেছে সূর্যের।
এবার পৌষের শুরু থেকেই উত্তরের এই জনপদে শীত জেঁকে বসলেও মাসের মাঝামাঝি সময়ে এসে শুরু হলো মাঝারি শৈত্যপ্রবাহ। রাতভর উত্তরের হিমেল হাওয়ার সঙ্গে কুয়াশার দাপটে জবুথবু হয়ে পড়ছে জনজীবন। তবে মাঝারি শৈত্যপ্রবাহের মধ্যেই আজ সকাল আটটার পর সূর্যের দেখা মেলায় স্বস্তি ফিরেছে সাধারণ মানুষের মধ্যে।
আবহাওয়া অধিদপ্তর সূত্রে জানা যায়, দেশের কোনো এলাকায় ২ থেকে ৪ ডিগ্রি সেলসিয়াস তাপমাত্রা বিরাজ করলে অতি তীব্র শৈত্যপ্রবাহ বয়ে যায়। ৪ থেকে ৬ ডিগ্রি সেলসিয়াস তাপমাত্রা থাকলে তীব্র শৈত্যপ্রবাহ বয়ে যায়। ৬ থেকে ৮ ডিগ্রি সেলসিয়াস তাপমাত্রা বিরাজ করলে মাঝারি শৈত্যপ্রবাহ বয়ে যায়। আর ৮ থেকে ১০ ডিগ্রি সেলসিয়াসের মধ্যে তাপমাত্রা থাকলে মৃদু শৈত্যপ্রবাহ বয়ে যায়।
তেঁতুলিয়া আবহাওয়া পর্যবেক্ষণাগারের ভারপ্রাপ্ত কর্মকর্তা মো. রাসেল শাহ প্রথম আলোকে বলেন, তেঁতুলিয়ায় বর্তমানে মাঝারি শৈত্যপ্রবাহ বয়ে যাচ্ছে। কুয়াশা কম থাকায় সকাল সকাল রোদ উঠেছে। বাতাসের গতিও কিছুটা কম। আকাশ মেঘ ও কুয়াশামুক্ত থাকায় সূর্যের তাপ ভূপৃষ্ঠে ছড়াতে পারছে। এতে শৈত্যপ্রবাহ থাকলেও দিনে শীত কম অনুভূত হচ্ছে।
আবহাওয়াবিদেরা বলছেন, আকাশে ঘন কুয়াশা থাকলে উত্তরের হিমেল হাওয়ার গতি কম থাকে। ফলে তাপমাত্রা কিছুটা বেড়ে যায়। আর আকাশ পরিষ্কার হয়ে কুয়াশার পরিমাণ কমে গেলে হিমেল হাওয়ার গতি বেড়ে যায়। এতে রাত ও ভোরের তাপমাত্রা কমে যায় এবং কুয়াশা কম থাকায় সকাল সকাল সূর্যের দেখা মেলে। শীতকালে হিমালয়ের পাদদেশে বায়ুর চাপ বেশি থাকে আর বাংলাদেশে বায়ুর চাপ কম থাকে। যেহেতু বায়ুর চাপ বেশি ঘনত্ব থেকে কম ঘনত্বের দিকে যায়, সেই হিসাবে বাংলাদেশের উত্তর-পূর্ব এবং উত্তর-পশ্চিম দিক দিয়ে হিমেল বায়ু বাংলাদেশের ভেতরে প্রবেশ করায় বেশি শীত অনুভূত হয়।
এ ছাড়া শীতকালে ভারতের পাহাড়ি এলাকাগুলোয় সূর্য তীর্যকভাবে (হেলে) আলো ছড়ায়। ঠিক একইভাবে বাংলাদেশেও আলো ছড়ায় সূর্য। এতে সূর্যের উত্তাপ ছড়াতে সময় লাগে। অপর দিকে শীতকালে রাতের চেয়ে দিন ছোট হওয়ায় এবং মাঝেমধ্যে ঘন কুয়াশা থাকায় সূর্যের উত্তাপ পরিপূর্ণভাবে ছড়াতে পারে না। এতে উত্তরের জেলা পঞ্চগড়সহ বাংলাদেশের বিভিন্ন এলাকায় বেশি শীত অনুভূত হয়।
আজ সকালে ঝলমলে রোদের মধ্যে গায়ে পাতলা শার্ট পরে জমিতে ভুট্টাবীজ বপন করছিলেন সদর উপজেলার কৃষক সলেমান আলী। শীত প্রসঙ্গে তিনি বলেন, ‘রাতিত যেই হারে ঠান্ডা (শীত) ছিল, ওইখান ঠান্ডা এ্যালা (এখন) থাকিলে কাজ করা কঠিন হয়ে গেলে হয়। ভাইগ্য ভালো সকালে রোদ উঠিচে, কাজ-কাম করা যাছে, কিন্তু মাটির ঠান্ডায় পাওলা (পা দুটো) পটপট করেছে। রোদের তাপ বাড়িলে সেলা (তখন) মাটিখানও গরম নাগিবে।’"
2024-01-03 13:44:04,বঙ্গবীর কাদের সিদ্দিকীকে নিয়ে যা বললেন বিকল্পধারার প্রার্থী আবুল হাশেম,"আওয়ামী লীগের বর্তমান সংসদ সদস্য জোয়াহেরুল ইসলাম সমর্থন দিয়েছেন—এমন বক্তব্য দেওয়ায় টাঙ্গাইল-৮ (সখীপুর-বাসাইল) আসনের কৃষক শ্রমিক জনতা লীগের প্রার্থী বঙ্গবীর কাদের সিদ্দিকীর সমালোচনা করে বিকল্পধারা বাংলাদেশের প্রার্থী আবুল হাশেম ওরফে দুর্জয় তাঁর বিরুদ্ধে প্রতারণার অভিযোগ করেছেন।
গতকাল মঙ্গলবার বিকেলে নিজের ফেসবুক অ্যাকাউন্ট থেকে লাইভে এসে কাদের সিদ্দিকীর সমালোচনা করেন আবুল হাশেম। তিনি ২৩ মিনিট ১৩ সেকেন্ড লাইভে ছিলেন।
কাদের সিদ্দিকীর উদ্দেশে আবুল হাশেম বলেন, ‘আপনি বলেছেন জোয়াহের (বর্তমান সংসদ সদস্য) আপনাকে সমর্থন দিয়েছেন। এ জন্য আপনি জোয়াহেরকে ধন্যবাদ দিয়েছেন। ২০১৮ সালের নির্বাচনে আমি আপনার দলের কর্মী ছিলাম। আপনার মেয়ে কুঁড়ি সিদ্দিকীর নির্বাচন করতে গিয়ে জোয়াহের আমাদের নামে অনেকগুলো মিথ্যা মামলা করেছিল। সেই মামলায় আমরা জেল খেটেছি। পাঁচ বছর ধরে হাজার হাজার টাকা খরচ করে মামলা চালাচ্ছি। এখনো মামলা চলমান। এই নির্বাচনের সেই জোয়াহেরের সমর্থন নিয়ে আপনি আমাদের সঙ্গে প্রতারণা করেছেন। জোয়াহের একজন ভুয়া মুক্তিযোদ্ধা। এ কারণে তিনি এবার মনোনয়ন পাননি। জোয়াহের ভুয়া মুক্তিযোদ্ধা হওয়ার পরও গত পাঁচ বছরে তাঁর সম্পর্কে আপনি একটি কথাও বলেননি।’
লাইভে কান্না করতে করতে আবুল হাশেম বলেন, ‘২৭ বছর কাদের সিদ্দিকীকে ভালোবেসেছিলাম। আমার ছেলে ক্যানসারে আক্রান্ত ছিল। বঙ্গবীর আমার ছেলের জন্য একটি টাকাও সাহায্য করেনি। অথচ প্রধানমন্ত্রী শেখ হাসিনা আমাকে চেনেন না। তারপরও তিনি আমার ছেলের জন্য সহযোগিতা করেছেন। সবার সহযোগিতায় আমার ছেলে এখন সুস্থ। গত ২৭ বছরে কাদের সিদ্দিকীর পেছনে কমপক্ষে আমি ১০ লাখ টাকা ব্যয় করেছি। অথচ কাদের সিদ্দিকী কখনো আমাকে রুটি খাওয়ার জন্য ১০ টাকাও দেয়নি।’
কাদের সিদ্দিকীর কর্মীদের উদ্দেশে বিকল্পধারার এই প্রার্থী আরও বলেন, ‘আমি ছিলাম সেরা কর্মী। কাদের সিদ্দিকীর কাছ থেকে আমিই প্রতারিত হয়েছি। আপনারাও একদিন প্রতারিত হবেন। একদিন আপনারাও বলবেন আবুল হাশেম সঠিক কথাই বলেছিল। অতএব তাকে বাদ দিয়ে আমাকেই ভোট দিন। আমি আপনাদের সেবা করব।’
এ আসনে আওয়ামী লীগের প্রার্থী অনুপম শাহজাহান জয়ের উদ্দেশে আবুল হাশেম বলেন, ‘পাঁচ বছর ধরে সংসদ সদস্য জোয়াহেরুল ইসলামকে ভুয়া মুক্তিযোদ্ধা হিসাবে প্রমাণ করার জন্য সংগ্রাম করেছি। এ কারণে শেখ হাসিনা জোয়াহেরুলকে মনোনয়ন না দিয়ে আমার আন্দোলনের ফসল হিসেবে আপনাকে মনোনয়ন দিয়েছে।’
এ প্রসঙ্গে অনুপম শাহজাহান জয় প্রথম আলোকে বলেন, ‘আবুল হাশেমের লাইভ আমি দেখেছি। কাদের সিদ্দিকী সম্পর্কে যে মন্তব্য করেছেন, তা সত্য। তিনি তাঁর নিবেদিত কর্মীদের সঙ্গেই বেইমানি করেছেন। তিনি (কাদের সিদ্দিকী) সখীপুর-বাসাইলবাসীর সঙ্গে শুধু নয়, প্রধানমন্ত্রী শেখ হাসিনা ও আওয়ামী লীগের সঙ্গেও বেইমানি করেছেন। এবার ভোটের মাধ্যমে এ বহিরাগতকে সখীপুর থেকে তাড়িয়ে কালিহাতিতে পাঠানো হবে।’
আবুল হাশেম আজ বেলা ১১টায় প্রথম আলোকে বলেন, ‘আওয়ামী লীগের দুটি পক্ষের একটি সংসদ সদস্য জোয়াহেরুলের নেতৃত্বে কাদের সিদ্দিকীকে সমর্থন দিয়েছেন। সখীপুরে ৪০ শতাংশ লোক আওয়ামী লীগ করে। এই ৪০ শতাংশ কাদের সিদ্দিকী ও অনুপমের সঙ্গে আছে। আর বাকি ৬০ শতাংশ জনসমর্থন আমার সঙ্গে রয়েছে। অতএব এবার সুষ্ঠু ভোট হলে আমার বিজয় নিশ্চিত।’
এ প্রসঙ্গে বঙ্গবীর কাদের সিদ্দিকীর সঙ্গে যোগাযোগের চেষ্টা করেও তাঁর বক্তব্য নেওয়া সম্ভব হয়নি। তবে উপজেলা কৃষক শ্রমিক জনতা লীগের সাধারন সম্পাদক সানোয়ার হোসেন বলেন, ‘লাইভে এসে বঙ্গবীর কাদের সিদ্দিকী সম্পর্কে আবুল হাশেম যা বলেছেন, তা ডাহা মিথ্যা। তিনি একসময় আমাদের কর্মী ছিলেন। ক্যানসারে আক্রান্ত তাঁর ছেলের জন্য বঙ্গবীর যথাসাধ্য সহযোগিতা করেছেন। আবুল হাশেম দুই উপজেলা মিলে ১০০ ভোটও পাবে কি না, সে বিষয়ে সন্দেহ রয়েছে। অতএব তাঁর কথার তেমন কোনো গুরুত্ব জাতির কাছে নেই।’
এ আসনে আরও প্রতিদ্বন্দ্বিতা করছেন জাতীয় পার্টির রেজাউল করিম (লাঙ্গল), বাংলাদেশ কংগ্রেসের মোস্তফা কামাল বাদল (ডাব) ও তৃণমূল বিএনপির পারুল (সোনালী আঁশ)।"
2024-01-03 14:04:38,টাকার বিপরীতে ডলারের দাম কোথায় যাবে,"২০১৭-১৮ সালে তৎকালীন পরিকল্পনামন্ত্রী আ হ ম মুস্তফা কামাল কিছুটা হাস্যোচ্ছলে সতর্ক করে বলেছিলেন, ‘আপনারা যাঁরা বারংবার ডলারের মূল্য বাজারভিত্তিক তথা টাকার অবমূল্যায়নের কথা বলেন, তাঁরা ভুলবেন না, বাংলাদেশ একটি আমদানিনির্ভর দেশ। টাকায় আমদানি মূল্য বেড়ে গেলে অত্যাবশ্যকীয় পণ্য ক্রয়ে সাধারণ মানুষের দুর্গতি বাড়ে।’
আমিও প্রত্যুত্তরে হেসে একটি বিকাশমান অর্থনীতিতে সঠিক বিনিময় হার ব্যবস্থাপনার মাধ্যমে রপ্তানি ও প্রবাসী আয় বৃদ্ধির দিকে তাঁর নজর আকর্ষণ করেছিলাম।
অনেক দিনের ব্যাংকিংয়ে সম্পৃক্ততা আর দেশি-বিদেশি বৃহৎ আমদানিকারকদের সঙ্গে বেড়ে ওঠার পরিপ্রেক্ষিতে আমাকে প্রায়ই শুনতে হয়, ডলার টাকার বিপরীতে কোথায় যাবে? বিশেষ করে বাংলাদেশে কর্মরত আন্তর্জাতিক ব্যবসাপ্রতিষ্ঠানগুলো তাদের আগামী দিনের পরিকল্পনায় মুদ্রা বিনিময় হারকে সবচেয়ে বেশি গুরুত্ব দিয়ে থাকে।
বৈশ্বিক মন্দার নেতিবাচক প্রভাব ও দেশীয় বিভিন্ন সংকটের কারণে ২০২৩ সালজুড়েই দেশের বাজারে ডলারের প্রকট সংকট ছিল। চড়া দাম দিয়েও ডলার পাওয়া যাচ্ছিল না।
এতে গত এক বছরের ব্যবধানে ডলারের বিপরীতে টাকার মানে রেকর্ড অবমূল্যায়ন হয়েছে। তবে ডলারের দামের হেরফেরের কারণে বিভিন্ন হিসাবে টাকার অবমূল্যায়ন হয়েছে বিভিন্ন হারে।
২০২২ সালের ফেব্রুয়ারিতে রাশিয়া ইউক্রেনে আক্রমণ করলে বৈশ্বিক সংকটের শুরু। তখন এর নেতিবাচক প্রভাব বাংলাদেশের অর্থনীতিতেও পড়তে শুরু করে। এ হিসাবে গত দুই বছরে ডলারের বিপরীতে টাকার অবমূল্যায়ন কেন্দ্রীয় ব্যাংকের হিসাবে হয়েছে ২৮ দশমিক ২১ শতাংশ। কিন্তু ব্যাংকগুলোয় ডলার বেচাকেনার গড় হিসাবে অবমূল্যায়ন হয়েছে ৪৪ দশমিক ৫২ শতাংশ।
সন্দেহ নেই ডলারের বিপরীতে টাকার মান কমার কারণে অর্থনীতিতে বহুমুখী নেতিবাচক প্রভাব পড়েছে। বৈদেশিক দায়দেনার পরিমাণ বেড়ে গেছে, আমদানি খরচ বেড়েছে। এর প্রভাবে বেড়েছে আমদানি পণ্যের দাম। আমদানি পণ্যের দাম বাড়ায় এর প্রভাব পড়েছে অন্যান্য পণ্যের ওপরও।
ডলারের মূল্যবৃদ্ধি ও আন্তর্জাতিক বাজারে জ্বালানি তেলের দাম বাড়ায় সব ধরনের পণ্যের পরিবহন খরচও বেড়েছে। এতে খাদ্যপণ্যসহ সব পণ্যের দাম বেড়েছে। চলতি বছরের শেষ দিকে এসে খাদ্য মূল্যস্ফীতির হার বিবিএসের হিসাবে ১২ শতাংশ অতিক্রম করেছে।
২০২২ সালের ফেব্রুয়ারিতে রাশিয়া-ইউক্রেন যুদ্ধ শুরু হলে আন্তর্জাতিক বাজারে সব ধরনের পণ্যের দাম বেড়ে যায়। এর প্রভাবে দেশের আমদানি ব্যয়ও বেড়ে যায়। ওই বছরের এপ্রিল থেকেই ডলারের দামে প্রভাব পড়তে থাকে। ফলে এপ্রিল থেকেই কেন্দ্রীয় ব্যাংক আমদানিতে নিয়ন্ত্রণ আরোপ করে, যা এখন আরও বাড়ানো হয়েছে।
বর্তমানে বাণিজ্যিক পণ্যের আমদানির ক্ষেত্রে আগাম ডলারের সংস্থান ছাড়া ব্যাংকগুলো এলসি খুলছে না। এতে এসব পণ্যের আমদানি কমে গেছে। একই সঙ্গে অত্যাবশ্যকীয় পণ্যের আমদানিতে বাণিজ্যিক ব্যাংকের পাশাপাশি কেন্দ্রীয় ব্যাংকও রিজার্ভ থেকে ডলারের জোগান দিচ্ছে। এভাবে অত্যাবশ্যকীয় আমদানি স্বাভাবিক রাখা হয়েছে। তবে বাণিজ্যিক আমদানিতে বড় ধরনের নেতিবাচক প্রভাব পড়েছে।
এ প্রেক্ষাপটে ডলারের দাম নিয়ন্ত্রণে রাখতে মাঝেমধ্যে কেন্দ্রীয় ব্যাংক কঠোর হয়েছে। কিন্তু এতে বাজারে ডলারের দাম কমলেও প্রবাসী আয় প্রবাহ কমে গেছে। একই সঙ্গে খোলাবাজারে ডলারের লেনদেন বন্ধ হয়ে গেছে। এতে বাজারে আরও অস্থিরতা বেড়েছে। ফলে বছরের শেষ দিকে কেন্দ্রীয় ব্যাংক বাজারের ওপর নিয়ন্ত্রণ অনেকটা শিথিল করেছে।
এই শিথিলতার সুযোগ নিয়ে ব্যাংকগুলো গ্রাহকদের চাহিদা মেটাতে কেন্দ্রীয় ব্যাংকের বেঁধে দেওয়া দামের চেয়ে বেশি দামে ডলার কিনতে থাকে। বর্তমানে ব্যাংকগুলোয় রেমিট্যান্স কেনার সর্বোচ্চ দর হচ্ছে ১০৯ টাকা ৭৫ পয়সা।
তদুপরি সরকারের আড়াই শতাংশ ও ব্যাংকগুলোর আড়াই শতাংশ প্রণোদনাসহ মোট ৫ শতাংশ প্রণোদনা দিতে পারে। এ হিসাবে রেমিট্যান্সের ডলারের দাম হওয়ার কথা ১১৪ টাকা ৩০ পয়সা। কিন্তু প্রায় সব ব্যাংকই ১২২ থেকে ১২৬ টাকা করে রেমিট্যান্সের ডলার কিনছে। এর কমে বিদেশে এক্সচেঞ্জ হাউসগুলো রেমিট্যান্সের ডলার বিক্রি করছে না। ফলে ব্যাংকগুলো বাধ্য হয়ে বাড়তি দামে রেমিট্যান্সের ডলার কিনছে।
এসব ডলার গ্রাহকদের কাছে সর্বোচ্চ ১১০ টাকা করে বিক্রি করার কথা। কিন্তু কেন্দ্রীয় ব্যাংক থেকে কেনা ডলার ছাড়া বাণিজ্যিক ব্যাংকগুলোর নিজস্ব উদ্যোগে সংগ্রহ করা কোনো ডলার ওই দামে পাওয়া যাচ্ছে না। ফলে বেশির ভাগ সময় আমদানিতে ডলার কিনতে হচ্ছে ১২৪ থেকে ১২৮ টাকা করে। কোনো কোনো ক্ষেত্রে আরও বেশি দামে ডলার কেনার নজিরও রয়েছে।
পত্রিকান্তরে বাণিজ্যিক ব্যাংকগুলোর কর্মকর্তারা বলেছেন, বিদেশে এক্সচেঞ্জ হাউসগুলো দেশে ডলার–সংকটের কথা জানে। এ কারণে তারা ডলারের দাম বাড়িয়ে দিচ্ছে। এখন বাড়তি দামে না কিনলে তারা ডলার দিচ্ছে না। ফলে দেশে রেমিট্যান্স প্রবাহ কমে গিয়ে ডলার-সংকট আরও বাড়িয়ে দিচ্ছে।
কেন্দ্রীয় ব্যাংকের হিসাবে, গত বছরের শুরুর দিকে প্রতি ডলারের দাম ছিল ১০৪ টাকা। এখন তা বেড়ে ১১০ টাকা হয়েছে। এ হিসাবে টাকার মান কমেছে ৬ টাকা বা ৫ দশমিক ৭৭ শতাংশ। কিন্তু বাজারে এই দামে ডলার পাওয়া যাচ্ছে না। ফলে প্রতি ডলার কিনতে হচ্ছে ১২৪ থেকে ১২৬ টাকায়। কোনো কোনো ব্যাংক আরও বেশি দামে ডলার কিনছে। গড়ে প্রতি ডলার ১২৬ টাকায় বিক্রি হলেও এক বছরে এর দাম বেড়েছে ২২ টাকা। এ হিসাবে টাকার মান কমেছে প্রায় ২২ শতাংশ।
গত বছরের শুরুতে খোলাবাজারে ডলারের দাম ছিল ১০৬ টাকা। বছর শেষে তা বেড়ে দাঁড়িয়েছে ১২৭ টাকায়। এ হিসাবে টাকার মান কমেছে ২১ টাকা বা ১৯ শতাংশ। গত আগস্টে এর দাম বেড়ে ১৩০ টাকা ছাড়িয়ে গিয়েছিল। পরে কেন্দ্রীয় ব্যাংক ও গোয়েন্দা সংস্থাগুলোর হস্তক্ষেপে ডলারের দাম খোলাবাজারে কিছুটা কমেছে।
২০২৪ সালে টাকার বিপরীতে ডলারের দাম কত হবে, সেই প্রসঙ্গে যাওয়ার আগে আমরা চলুন একটু দোয়া করে নিই, যাতে কেন্দ্রীয় ব্যাংক ও বাজার অপারেটররা তাদের অপরিকল্পিত ও মাথাগরম সিদ্ধান্তের কারণে বাজারে প্যানিক বা আতঙ্ক সৃষ্টি না করে কিংবা কম্বোডিয়ার মতো একটি ‘ডলারাইজড ইকোনমি’ তৈরিতে আমাদের উৎসাহিত না করে।
আমরা যদি রপ্তানি আয়ের আকাঙ্ক্ষিত প্রত্যাবাসন ও প্রবাসী আয় আরও বেশি ব্যাংকিং বা অফিশিয়াল চ্যানেলে আনতে চাই, তাহলে বাজারকে বাজারের মতো চলতে দিতে হবে। এতে হয়তো একটু সাময়িক ঝাঁকুনি হতে পারে, কিন্তু ধীরে ধীরে বাজার তার জায়গায় চলে যাবে। যেকোনো বিকাশমান অর্থনীতির প্রধান লক্ষ্য হওয়া উচিত বাজারে দেশি, বিশেষ করে বিদেশি মুদ্রার তারল্য বাড়ানো।
কেন্দ্রীয় ব্যাংকের কাজ হবে রিজার্ভ থেকে ডলার ছাড় নয়, বিনিময় হারকে বাজারভিত্তিক করা এবং সেই লক্ষ্যে নির্দিষ্ট উন্নয়ন-সহযোগী ও অংশীজনদের সঙ্গে একযোগে কাজ করা। সে ক্ষেত্রে ইন্দোনেশিয়া ও শ্রীলঙ্কা আমাদের কাছে উদাহরণ হতে পারে।
● মামুন রশীদ ব্যাংকার ও অর্থনীতি বিশ্লেষক"
2024-01-03 13:31:52,লোহিত সাগরে আবার চলাচল বন্ধ করেছে দুই বড় জাহাজ কোম্পানি,"লোহিত সাগরপথে জাহাজ চলাচল নিয়ে সমস্যা কাটছে না। বড় জাহাজ কোম্পানিগুলোর মধ্যে ডেনমার্কের মায়ার্সক ও জার্মানির হাপাগ–লয়েড লোহিত সাগর দিয়ে জাহাজ চালানোর ঘোষণা দিয়ে আবার পিছিয়ে এসেছে। লোহিত সাগরপথে পুনরায় জাহাজ চলাচল শুরু করার পর আবার তাদের একটি জাহাজে হামলা হওয়ায় গতকাল মঙ্গলবার জাহাজ চলাচল স্থগিত করার ঘোষণা দিয়েছে মায়ার্সক।
বার্তা সংস্থা রয়টার্সের সংবাদে বলা হয়েছে, মায়ার্সক ও হাপাগ–লয়েড কোম্পানি আফ্রিকার উত্তমাশা অন্তরীপ ঘুরে জাহাজ চালানোর সিদ্ধান্ত নিয়েছে। এতে পণ্য পরিবহনের খরচ থেকে শুরু করে সময় সবই বেড়ে যাবে।
লোহিত সাগরে মায়ার্সকের একটি জাহাজে ইয়েমেনের হুতি বিদ্রোহীরা ওঠার চেষ্টা করলে মার্কিন সামরিক হেলিকপ্টার থেকে গুলি করে ১০ হামলাকারীকে হত্যা করা হয়। এ ঘটনার পর মায়ার্সক সব ধরনের জাহাজ চলাচল ৪৮ ঘণ্টার জন্য স্থগিত করে।
এক বিবৃতিতে মায়ার্সক বলেছে, ‘এ ঘটনার তদন্ত হচ্ছে এবং জাহাজ চলাচলের ক্ষেত্রে ঝুঁকি কতটা আছে, তা নিরূপণ না করা পর্যন্ত এ পথে আমাদের জাহাজ চলাচল স্থগিত থাকবে।’ তারা আরও বলেছে, গ্রাহকদের জন্য বিষয়টি যদি যৌক্তিক হয়, তাহলে সব জাহাজ ভিন্ন পথে চলাচল করবে, অর্থাৎ উত্তমাশা অন্তরীপ ঘুরে তাদের জাহাজ চলাচল অব্যাহত থাকবে।
গত সোমবার মায়ার্সক জানায়, তাদের ৩০টি কনটেইনারবাহী জাহাজ সুয়েজ খাল দিয়ে যাত্রার লক্ষ্যে বিভিন্ন বন্দর ছেড়ে গেছে, কিন্তু এ হামলার পর ১৭টি জাহাজের যাত্রা স্থগিত করা হয়েছে।
সুয়েজ খাল দিয়ে বিশ্বের এক-তৃতীয়াংশ কনটেইনারবাহী জাহাজ চলাচল করে। এতে সময় ও খরচ উভয়ই সাশ্রয় হয়। এ পরিস্থিতিতে উত্তমাশা অন্তরীপ ঘুরে এশিয়া ও উত্তর ইউরোপের মধ্যে জাহাজ চলাচল করলে যাওয়া–আসায় অতিরিক্ত ১ মিলিয়ন বা ১০ লাখ ডলার ব্যয় হবে।
হাপাগ–লয়েড বলেছে, তারা সুয়েজ খাল পরিহার করেই জাহাজ চালানো অব্যাহত রাখবে। অন্তত ৯ জানুয়ারি পর্যন্ত এ সিদ্ধান্ত বলবৎ থাকবে, এরপর অবস্থা বুঝে ব্যবস্থা নেওয়া হবে।
এই অনিশ্চয়তার কারণে ইতিমধ্যে ২০২৪ সালের শুরুতে তেলের দাম বেড়ে গিয়েছিল।
এদিকে ঘুরপথে জাহাজ চলাচলের কারণে ভাড়া বেড়ে যাওয়ায় জাহাজ কোম্পানিগুলোর শেয়ারের দাম বেড়েছে। এ সংকট শুরু হওয়ার পর থেকেই শেয়ারের দাম বাড়ছে। গতকাল শেষ বিকেলের লেনদেনে মায়ার্সকের শেয়ারের দাম বেড়েছে ৬ দশমিক ৩ শতাংশ আর হাপাগ–লয়েডের শেয়ারের দাম বেড়েছে ৫ শতাংশ।
মায়ার্সক হাংঝু নামের যে জাহাজে হুতিরা হামলার চেষ্টা করেছিল, সেটি পুনরায় যাত্রা শুরু করে গতকাল সুয়েজ খালের শেষ প্রান্তে চলে আসে।"
2024-01-03 13:31:34,"বাবা মানুষের কাছে যাচ্ছেন, মেয়ের চিকিৎসার জন্য অর্থসহায়তা চাচ্ছেন","সারাক্ষণ ছুটে বেড়াত জান্নাতুল মাওয়া। বাড়িতে মায়ের গৃহস্থালি কাজে সহযোগিতা করত। প্রতিবেশীদেরও নানা কাজ করে দিত ১১ বছরের মেয়েটি। সবার কাছে খুব আদরের। আবার ক্লাসের রোল নম্বরও ১। হঠাৎ মেয়েটি অসুস্থ হয়ে বেশ কয়েক দিন ধরে ঢাকার বঙ্গবন্ধু শেখ মুজিব মেডিকেল বিশ্ববিদ্যালয়ে চিকিৎসাধীন।
চিকিৎসকেরা জানিয়েছেন, মেয়েটির ‘ব্লাড ক্যানসার’ ধরা পড়েছে। দ্রুত চিকিৎসা করাতে হবে। চিকিৎসার জন্য অনেক টাকা লাগবে।
ঝিনাইদহের কালীগঞ্জ উপজেলার চাপালী গ্রামের জাহিদুল ইসলামের মেয়ে জান্নাতুল মাওয়া। নওরিন তাবাচ্ছুম জেবা (১৮) নামে তার এক বড় বোন ও সাইফ আরাফাত (১০) নামে এক ছোট ভাই আছে। নওরিন এবার এসএসসি পরীক্ষায় জিপিএ-৫ পেয়েছে। আরাফাত এবার পঞ্চম শ্রেণিতে উত্তীর্ণ হয়েছে। প্রতিটি ক্লাসে জান্নাতুল মাওয়ার রোল নম্বর ১ ছিল। এবার সে ষষ্ঠ শ্রেণিতে ভর্তি হয়েছে।
সবজি বিক্রেতা বাবা জাহিদুল ইসলামের পক্ষে মেয়ের এমন ব্যয়বহুল চিকিৎসার খরচ বহনের সামর্থ্য নেই। এরই মধ্যে ধারদেনা করে তিন লাখ টাকা খরচ করেছেন। হাসপাতালের বিছানায় মেয়েকে ছটফট করতে দেখে বাবাও কান্নাকাটি করেন। বাবা মানুষের কাছে যাচ্ছেন, মেয়ের চিকিৎসার জন্য অর্থসহায়তা চাচ্ছেন।
জাহিদুল ইসলাম বলেন, গত ২৩ ডিসেম্বর সকালে হঠাৎ মেয়ের ঠোঁট ফেটে রক্ত ঝরতে দেখেন। পর স্থানীয় একটি ক্লিনিকে চিকিৎসকের কাছে নিয়ে যান। ক্লিনিক থেকে দ্রুত যশোর নিয়ে পরীক্ষা-নিরীক্ষার জন্য বলেন। তিনি ওই দিনই বিকেলে মেয়েকে যাশোরের একটি বেসরকারি ক্লিনিকে নেন এবং বেশ কিছু পরীক্ষা করান। পরীক্ষার পরই সেখানকার চিকিৎসকেরা ঢাকায় নেওয়ার পরামর্শ দেন। এ অবস্থায় তিনি ধারদেনা করে কিছু টাকার জোগাড় করে ২৪ ডিসেম্বর মেয়েকে ঢাকায় বঙ্গবন্ধু শেখ মুজিব মেডিকেল বিশ্ববিদ্যালয়ে ভর্তি করান। আরেক দফা পরীক্ষা-নিরীক্ষার পর মেয়েটির ‘ব্লাড ক্যানসার’ ধরা পড়ে।
রাস্তার ধারে একটি দোকানের সামনে সবজি বিক্রি করেন জাহিদুল ইসলাম। এতে দিনে তাঁর তিন থেকে চার শ টাকা আয় হয়, যা দিয়ে পাঁচজনের সংসার কোনোমতে চলছিল। জমি-জিরাত বলতে আট কাঠা জমি। এর মধ্যে চার কাঠায় টিনের চালার বাড়ি। সঞ্চয় করা কোনো টাকাও নেই। এমন পরিস্থিতিতে তিন লাখ টাকা ধার করে মেয়ের চিকিৎসা করেছেন।
বর্তমানে জান্নাতুল মাওয়ার সঙ্গে ঢাকায় আছেন তার মামা নাজমুল ইসলাম। তিনি বলেন, চিকিৎসক অধ্যাপক আতিকুর রহমান তাঁদের জানিয়েছেন, ঠিকমতো চিকিৎসা করাতে পারলে মেয়ের সুস্থ হওয়ার সম্ভাবনা আছে। এ ক্ষেত্রে কমপক্ষে তিন বছর চিকিৎসা করাতে হবে। আর এতে ব্যয় হবে ২৫ থেকে ৩০ লাখ টাকা।
এত টাকা কোনোভাবেই জোগাড় করা সম্ভব নয় বলে জানিয়েছেন জান্নাতুলের বাবা জাহিদুল ইসলাম। তিনি বলেন, বর্তমানে প্রতিদিন প্রায় ৪০ থেকে ৫০ হাজার টাকা ব্যয় হচ্ছে। বাড়িতে নিজের একটি গরু ছিল, যা সম্প্রতি ৭৩ হাজার টাকায় বিক্রি করেছেন। এভাবে চেষ্টা করে যাচ্ছেন, কিন্তু কুলিয়ে উঠতে পাচ্ছেন না। যাঁদের সামর্থ্য আছে, তাঁরা যদি পাশে দাঁড়াতেন, তবে মেয়েটি হয়তো আবার স্বাভাবিক জীবনে ফিরতে পারত।
জান্নাতুল মাওয়ার বিদ্যালয়ের শিক্ষক হারুন-অর রশিদ বলেন, মেয়েটি পড়ালেখায় খুবই ভালো। অত্যন্ত নম্র ও ভদ্র। হঠাৎ তার এই খবরে শিক্ষকেরা হতাশ।
চাপালী গ্রামের বাসিন্দা ও প্রতিবেশী আবদুর রহিম বলেন, ‘গ্রামের মানুষের চোখের সামনে ভাসছে চঞ্চল মেয়েটির ছবি। মেয়েটি ভালো হবে, এমন আশ্বাস দিয়েছেন চিকিৎসকেরা। আসুন, আমরা সবাই মিলে মেয়েটির চিকিৎসার জন্য হাত বাড়িয়ে দিই।’"
2024-01-03 16:49:37,জাপানে কেন ‘সময়ের সঙ্গে প্রতিযোগিতা’য় উদ্ধারকর্মীরা,
2024-01-03 13:58:12,"এটি কোনো নির্বাচন নয়, এটি জনগণের সঙ্গে প্রতারণামাত্র: রিজভী","বিএনপির জ্যেষ্ঠ যুগ্ম মহাসচিব রুহুল কবির রিজভী বলেছেন, এই ‘অবৈধ’ সরকার জোর করে ‘ডামি’ নির্বাচন করে দেশকে বিপর্যয়ের দিকে নিয়ে যাচ্ছে। দেশে কোনো নির্বাচন নেই। জনগণের ভোটাধিকার নেই। কথা বলার স্বাধীনতা নেই। এটি কোনো নির্বাচন নয়, এটি জনগণের সঙ্গে প্রতারণামাত্র।
৭ জানুয়ারির ‘একতরফা’ নির্বাচন বর্জনসহ অসহযোগ আন্দোলন সফল করতে আজ বুধবার সকালে রাজধানীর মতিঝিল এজিবি কলোনি বাজারে গণসংযোগ ও প্রচারপত্র বিতরণ শেষে রিজভী এসব কথা বলেন। বিএনপির গণসংযোগ ও প্রচারপত্র বিতরণের এ দফার এই কর্মসূচি ২ জানুয়ারি শুরু হয়েছে, চলবে ৪ জানুয়ারি পর্যন্ত।
দেশবাসীর উদ্দেশে রিজভী বলেন, ‘আপনারা ভোটকেন্দ্রে যাবেন না। এ নির্বাচন বর্জন করুন। তাদের (ক্ষমতাসীন আওয়ামী লীগ সরকার) বিরুদ্ধে সবাই একসঙ্গে রুখে দাঁড়ান।’
বিএনপির এই জ্যেষ্ঠ যুগ্ম মহাসচিব অভিযোগ করে বলেন, আওয়ামী লীগ সরকার আরও বেশি লুটপাট ও বিদেশে টাকা পাচার করতে আবার একতরফা নির্বাচন করতে চায়। জনগণ দেখেছে, দলটির একজন সংসদ সদস্য দেশ থেকে টাকা লুট করে কীভাবে যুক্তরাজ্যে পাচার করেছেন। তারা এভাবেই দেশের অর্থ পাচার করতে চায়। দেশ ও জনগণের যা হয় হোক, তাতে তাদের কিছু যায়-আসে না।"
2024-01-03 13:24:37,পথের ছবিতে বান্দরবান,প্রাকৃতিক সৌন্দর্যের অন্যতম লীলাভূমি বান্দরবান। জনপ্রিয় নানা পর্যটনকেন্দ্র আছে এই জেলায়। প্রতিবছর হাজারো পর্যটক বান্দরবানে আসেন। বাংলাদেশের দক্ষিণ-পূর্বাঞ্চলের জেলাটি প্রাকৃতিক সৌন্দর্য ও সমৃদ্ধ সংস্কৃতির জন্য বিখ্যাত। ছবিগুলো সম্প্রতি তোলা।
2024-01-03 14:20:51,নৌকা-ট্রাকে ভাগাভাগি আওয়ামী লীগের নেতা-কর্মীরা,"ভোটের দিন ঘনিয়ে আসতেই শীতটা জেঁকে বসেছে। সোমবার সন্ধ্যা সাড়ে সাতটায় নাটোর শহরে পা রাখতেই শীতের তীব্রতা ভালোই টের পাওয়া গেল। তাৎক্ষণিকভাবে সড়কের ওপর পোস্টার ছাড়া জাতীয় নির্বাচনের আমেজ সেভাবে মিলল না। দু–একটা নির্বাচনী ক্যাম্প চোখে পড়ল, তা–ও শূন্য। কৌতূহল নিয়ে কানাইখালীর দু-তিনটি চায়ের দোকানে ঢুঁ দিলাম। সেখানকার পরিবেশও শীতল। স্থানীয় লোকজন কেউ কেউ বললেন, শীতে জবুথবু শহর, একটু তাড়াতাড়ি ঘুমায়।
অবশ্য নাটোর-২ আসনের (সদর ও নলডাঙ্গা) নির্বাচন একেবারে নিরুত্তাপহীন নয়। এই আসনে নৌকা পেয়েছেন বর্তমান সংসদ সদস্য শফিকুল ইসলাম শিমুল। তবে আসনটিতে স্বতন্ত্র প্রার্থী হিসেবে ট্রাক প্রতীকে নির্বাচন করছেন সাবেক যুব ও ক্রীড়া প্রতিমন্ত্রী মো. আহাদ আলী সরকার। এই দুজনই জেলা আওয়ামী লীগের সহসভাপতি পদে আছেন। এই দুই প্রার্থীকে কেন্দ্র করে জেলার আওয়ামী লীগ ও অঙ্গসংগঠনের নেতা-কর্মীরাও বিভক্ত। একটা অংশ আহাদ আলী সরকারের পক্ষে মাঠে নেমেছে। আরেকটি পক্ষ নৌকার হয়ে কাজ করছে।
নাটোর জেলা আওয়ামী লীগের সভাপতি সিরাজুল ইসলাম নৌকার পক্ষে প্রচার–প্রচারণায় অংশ নিলেও সাধারণ সম্পাদক শরিফুল ইসলাম স্বতন্ত্র প্রার্থী আহাদ আলী সরকারের পক্ষে কাজ করছেন।
আওয়ামী লীগ ও এর অঙ্গসংগঠনের নেতা-কর্মীরা দুই ভাগ হয়ে নৌকা ও ট্রাক প্রতীকের প্রার্থীর পক্ষে প্রচারে নামার কারণে সাধারণ ভোটারদের মধ্যে শেষ পর্যন্ত কী হয়, সেটি দেখার একধরনের কৌতূহল তৈরি হয়েছে।
গতকাল মঙ্গলবার সারা দিন নাটোর সদর ও নলডাঙ্গা উপজেলার সাধারণ ভোটার, নাগরিক সমাজ, আওয়ামী লীগের নেতা-কর্মীদের সঙ্গে কথা বলে এমন চিত্র পাওয়া গেল। তাঁরা বলছেন, টানা দুই মেয়াদের পর বর্তমান সংসদ সদস্য শক্ত পরীক্ষার মুখে পড়তে যাচ্ছেন।
এদিকে আহাদ আলী সরকার প্রচার-প্রচারণায় বাধা দেওয়ার অভিযোগে এখন পর্যন্ত নৌকার প্রার্থীর বিরুদ্ধে রিটার্নিং কর্মকর্তার কার্যালয়ে ২৫টি লিখিত অভিযোগ দিয়েছেন। অভিযোগের মধ্যে রয়েছে প্রার্থিতা প্রত্যাহারের জন্য চাপ, পোস্টার ছেঁড়া, এজেন্টদের হুমকি ইত্যাদি। যদিও গত রোববার নৌকার একটি ক্যাম্প পুড়িয়ে দিয়েছে দুর্বৃত্তরা।
প্রচার-প্রচারণায় বাধা দেওয়ার বিষয়ে নৌকার প্রার্থী শফিকুল ইসলাম বলেন, ‘এসব অভিযোগ মিথ্যা। তারা অপকর্ম করে দায়ভার আমাদের ওপর চাপাচ্ছে।’
জেলা রিটার্নিং কর্মকর্তা ও জেলা প্রশাসক আবু নাসের ভূঁঞা প্রথম আলোকে বলেন, আহাদ আলী সরকারের সবগুলো অভিযোগ আমলে নেওয়া হয়েছে। কিছু অভিযোগের সত্যতা পাওয়া যায়নি। যেগুলোর সত্যতা মিলেছে, সেগুলোর বিষয়ে জিডি ও মামলা করা হয়েছে।
এই আসনে মোট প্রার্থী পাঁচজন। অন্যরা হলেন জাতীয় পার্টির মো. নূরন্নবী মৃধা (লাঙ্গল), বাংলাদেশ কংগ্রেসের মোহাম্মদ বজলুর রশিদ (ডাব), জাতীয় সমাজতান্ত্রিক দলের (জাসদ) মো. শরিফুল ইসলাম (মশাল)। তাঁদের মধ্যে শুধু লাঙ্গলের কিছু পোস্টার নলডাঙ্গার বাসুদেবপুরে দেখা গেল। বাকিরা সেভাবে প্রচার–প্রচারণায় নেই।
নাটোর-২ আসনে মোট ভোটারসংখ্যা ৩ লাখ ৮৪ হাজার ৫০। তার মধ্যে পুরুষ ভোটার ১ লাখ ৯১ হাজার ৩৮৮ এবং নারী ভোটার ১ লাখ ৯২ হাজার ৬৫৭ জন।
২০১৪ সালে নাটোর সদর ও নলডাঙ্গা আসনে আওয়ামী লীগের মনোনয়ন নিয়ে বিনা প্রতিদ্বন্দ্বিতায় সংসদ সদস্য হন শফিকুল ইসলাম। ওই বছরই তিনি দলের জেলা কমিটির সাধারণ সম্পাদক হন। তিনি পদ পাওয়ার পর স্ত্রী, বড় ভাই ও ভাবি, বোনসহ কয়েকজন আত্মীয়স্বজনকে স্থানীয় আওয়ামী লীগ ও অঙ্গসংগঠনের বিভিন্ন পদে বসান। বিভিন্ন লাভজনক খাতও সংসদ সদস্য ও তাঁর ঘনিষ্ঠজনদের নিয়ন্ত্রণে আসে।
২০১৮ সালেও আওয়ামী লীগের মনোনয়ন পেয়ে শফিকুল ইসলাম সংসদ সদস্য হন। ২০২১ সালে নাটোরের সরকারদলীয় চার সংসদ সদস্য এবং জেলা আওয়ামী লীগের চারজন গুরুত্বপূর্ণ নেতা প্রধানমন্ত্রীর কাছে চিঠি দিয়ে সংসদ সদস্য শফিকুলের অবৈধ সম্পদ অর্জন ও দলকে পারিবারিকীকরণের বিষয়ে অভিযোগ করেন। তারপর ২০২২ সালের শুরুতে তাঁকে সাধারণ সম্পাদক পদ থেকে সরিয়ে দেওয়া হয়। তবে গত বছর সহসভাপতির পদ পেয়েছেন।
যদিও শফিকুল ইসলামের পক্ষ থেকে অভিযোগ অস্বীকার করা হয়। কিন্তু মূলত এসব বিষয় নিয়েই সেখানকার আওয়ামী লীগ বিভক্ত। এবার ভোটে সেই বিভক্তি বেড়েছে। পুরোনো নেতা আহাদ আলী সরকার স্বতন্ত্র প্রার্থী হওয়ায় তাঁর সমর্থনে ভোটের মাঠে দলের বড় অংশ।
গত ২৮ অক্টোবরের পর থেকে দলের নেতা-কর্মীরা আত্মগোপনে ছিলেন। এখন আত্মগোপনে থাকা বিএনপির নেতা-কর্মীরা বাড়ি ফিরতে শুরু করেছেন।
উপজেলা পর্যায়ের বিএনপির একজন নেতা প্রথম আলোকে বলেন, ‘আওয়ামী লীগের নেতাদের আশ্বাসে বাড়ি ফিরেছি। নৌকা প্রতীকের লোকজন ভোট দিতে যেতে চাপ দিচ্ছে। তবে কোনো কারণে নির্বাচনের ফল ব্যতিক্রম কিছু হলে হামলার শঙ্কায় আমরা যেতে চাই না।’
বিএনপির নেতা-কর্মীদের ভোটকেন্দ্রে আনার বিষয়ে জেলা আওয়ামী লীগের সভাপতি সিরাজুল ইসলাম বলেন, এটি তো দোষের কিছু না। তাঁদের নেতারা হয়তো আসবেন না। তবে কর্মীরা ভোট দেবেন।"
2024-01-03 13:19:08,চট্টগ্রামে প্রদর্শনীতে অংশ নিতে এসে ছিনতাইয়ের শিকার ইতালির নারী আলোকচিত্রশিল্পী,"ফরাসি ভাষা ও সাংস্কৃতিক কেন্দ্র আলিয়ঁস ফ্রঁসেজ চট্টগ্রামের আমন্ত্রণে আন্তর্জাতিক শিল্প প্রদর্শনীতে অংশ নিতে এসে ছিনতাইয়ের শিকার হলেন ইতালির আলোকচিত্রশিল্পী ক্রিস্টিনা জেম্মা। গতকাল মঙ্গলবার রাত পৌনে ১১টায় চট্টগ্রামের কোতোয়ালি থানার আশকার দীঘিপাড়ের কর্ণফুলী টাওয়ারের সামনে এ ঘটনা ঘটে। এ সময় রাস্তায় হেঁটে যাওয়া ও শিল্পীর কাঁধে থাকা ব্যাগ ছোঁ মেরে নিয়ে যায় ছিনতাইকারীরা।
পুলিশের সঙ্গে কথা বলে জানা যায়, ইতালির ওই নাগরিক গত ১৩ ডিসেম্বর থেকে ১৫ ডিসেম্বর আলিয়ঁস ফ্রঁসেজ চট্টগ্রাম কেন্দ্রে অনুষ্ঠিত আন্তর্জাতিক শিল্পকর্মের এক প্রদর্শনীতে অংশ নিতে বাংলাদেশে এসেছিলেন।
ঘটনার প্রত্যক্ষদর্শী ও পুলিশ সূত্রে জানা গেছে, বাংলাদেশি দুই বন্ধুকে নিয়ে ইতালির ওই নারী হেঁটে যাচ্ছিলেন। এ সময় একটি সিএনজিচালিত অটোরিকশা ওই নারীর গা ঘেঁষে যায়। অটোরিকশার গতি কমিয়ে ছিনতাইকারীরা ওই নারীর কাঁধে থাকা ব্যাগ টান দিয়ে নিয়ে যায়।
ক্রিস্টিনা জেম্মা সাংবাদিকদের জানান, তিনি ও তাঁর দুই বন্ধু চট্টগ্রাম জেলা শিল্পকলা একাডেমি থেকে হেঁটে জামালখান যাচ্ছিলেন। পথে একটি এটিএম বুথ থেকে ৩০ হাজার টাকাও তুলেছিলেন। ব্যাগে সেই ৩০ হাজার টাকা, মুঠোফোন ও ক্রেডিট কার্ড ছিল।"
2024-01-03 13:21:11,কাতারের ঘাঁটিতে আরও ১০ বছর মার্কিন সেনা রাখতে ‘সমঝোতা’,"কাতারে যুক্তরাষ্ট্রের একটি ঘাঁটিতে আরও ১০ বছরের জন্য সামরিক উপস্থিতির মেয়াদ বাড়াতে দুই দেশের মধ্যে সমঝোতা হয়েছে। গতকাল মঙ্গলবার সংশ্লিষ্ট একটি সূত্র রয়টার্সকে খবরটি নিশ্চিত করেছে।
নাম প্রকাশ না করার শর্তে ওই সূত্র বলেছে, ঘাঁটিটির নাম আল উদিদ বিমানঘাঁটি। দোহার দক্ষিণ-পশ্চিমাঞ্চলীয় মরুভূমিতে এর অবস্থান। মধ্যপ্রাচ্যে যুক্তরাষ্ট্রের যতগুলো সামরিক ঘাঁটি আছে, তার মধ্যে এ ঘাঁটি সবচেয়ে বড়।
কাতার ও যুক্তরাষ্ট্রের চুক্তি নিয়ে প্রথম সিএনএনে খবর প্রকাশিত হয়। এ ব্যাপারে গতকাল মার্কিন প্রতিরক্ষা দপ্তরের প্রতিক্রিয়া জানার চেষ্টা করেছিল রয়টার্স। তবে তাৎক্ষণিক সাড়া পাওয়া যায়নি।
গাজা যুদ্ধ নিয়ে ফিলিস্তিনের স্বাধীনতাকামী সংগঠন হামাস ও ইসরায়েলি কর্মকর্তাদের মধ্য আলোচনায় মধ্যস্থতার ক্ষেত্রে কাতার গুরুত্বপূর্ণ ভূমিকা রেখেছে।
হামাসের হাতে জিম্মি থাকা মানুষদের মুক্তি এবং উপত্যকার বাসিন্দাদের জন্য সহায়তা বাড়াতে গত ৭ অক্টোবর থেকে মার্কিন প্রেসিডেন্ট জো বাইডেন নিয়মিত কাতারের আমিরের সঙ্গে কথা বলে যাচ্ছেন।
গাজার স্বাস্থ্য কর্তৃপক্ষের হিসাব অনুসারে, ইসরায়েলি হামলায় ২২ হাজারের বেশি ফিলিস্তিনি নিহত হয়েছেন।
কাতারে হামাসের উপস্থিতির কারণে মার্কিন কংগ্রেস সদস্যদের কেউ কেউ কাতারের সমালোচনা করে থাকেন। ১৬ অক্টোবর ১১৩ জন মার্কিন আইনপ্রণেতা বাইডেনকে একটি চিঠি দিয়েছেন। তাতে তাঁরা লিখেছেন, কাতারসহ যেসব দেশ হামাসকে সমর্থন দেয়, সেগুলোকে যেন বাইডেন চাপ দেন।
ন্যাটো জোটের বাইরে যুক্তরাষ্ট্র যেসব দেশকে গুরুত্বপূর্ণ মিত্র হিসেবে আখ্যা দিয়েছে, তার একটি কাতার। ন্যাটোবহির্ভূত এসব মিত্রদেশের সঙ্গে মার্কিন সামরিক বাহিনীর কৌশলগত কাজের সম্পর্ক আছে। ২০২১ সালে আফগানিস্তান থেকে মার্কিন সেনাদের প্রত্যাহার করার পর থেকে তালেবানের সঙ্গে যুক্তরাষ্ট্রের আলোচনার ক্ষেত্রেও কাতার একটি মাধ্যম হয়ে উঠেছে।"
2024-01-03 13:24:40,হামাস নেতা সালেহকে হত্যার পরিণতি কী হতে পারে,"কয়েক মাস ধরেই ইসরায়েলি কর্মকর্তারা বলে আসছিলেন, বিদেশে থাকা হামাস নেতাদের হত্যা করা হবে।
ফিলিস্তিনের স্বাধীনতাকামী সশস্ত্র সংগঠন হামাসের গত ৭ অক্টোবরের হামলার পর ইসরায়েল-ঘোষিত এই গুপ্তহত্যা মিশনের প্রথম শিকার হলেন সালেহ আল-আরৌরি।
গতকাল মঙ্গলবার রাতে প্রতিবেশী দেশ লেবাননের রাজধানী বৈরুতে ইসরায়েলি ড্রোন হামলায় নিহত হন হামাসের উপপ্রধান সালেহ।
গুপ্তহত্যার জন্য সালেহকে ইসরায়েল সতর্কতার সঙ্গেই বেছে নিয়েছে। কারণ, তিনি হামাসের অন্যতম জ্যেষ্ঠ রাজনৈতিক নেতা। এ ছাড়া ইরান ও লেবাননভিত্তিক সশস্ত্র সংগঠন হিজবুল্লাহর সঙ্গে হামাসের যোগসূত্র রক্ষার প্রধান ব্যক্তি ছিলেন তিনি।
ইসরায়েল-অধিকৃত পশ্চিম তীরেও প্রভাবশালী ব্যক্তি ছিলেন সালেহ। তাঁর জন্ম পশ্চিম তীরে। সাম্প্রতিক মাসগুলোয় পশ্চিম তীরে সহিংসতা বেড়েছে।
৭ অক্টোবর ইসরায়েলে নজিরবিহীন হামলা চালিয়েছিল হামাস। হামাসের এই হামলায় ১ হাজার ২০০ জনের বেশি ইসরায়েলি নিহত হন, যাঁদের বেশির ভাগই ছিলেন বেসামরিক লোকজন। একই সঙ্গে প্রায় ২৪০ জনকে ইসরায়েল থেকে ধরে ফিলিস্তিনের গাজায় নিয়ে জিম্মি করে হামাস।
কিছু ইসরায়েলি কর্মকর্তার ধারণা, ৫৭ বছর বয়সী সালেহ ৭ অক্টোবর ইসরায়েলে হামাসের হামলার পরিকল্পনার কথা আগে থেকেই জানতেন।
গত শতকের আশির দশকের মাঝামাঝি সময় পশ্চিম তীরের হেবরন বিশ্ববিদ্যালয়ের ছাত্র থাকাকালে সালেহ ইসলামি আন্দোলনে জড়িয়ে পড়েন। সেই সময় মধ্যপ্রাচ্যজুড়ে ইসলামপন্থী আন্দোলন ছড়িয়ে পড়ছিল।
প্রথম ইন্তিফাদার জেরে ১৯৮৭ সালে হামাস প্রতিষ্ঠা হয়। প্রতিষ্ঠার পরই হামাসে যোগ দেন সালেহ। তিনি হামাসের সামরিক শাখা আল-কাসেম ব্রিগেডস গঠনে সহায়তা করেছিলেন।
১৯৯২ সালে সালেহকে জেলে পোরে ইসরায়েল। পরবর্তী ১৮ বছরের প্রায় পুরো সময়ই তিনি ইসরায়েলি কারাগারে কাটান।
একজন অপহৃত ইসরায়েলি সেনার বিনিময়ে ১ হাজারের বেশি ফিলিস্তিনি বন্দীকে ২০১০ সালে মুক্তি দেওয়া হয়। ইসরায়েলের সঙ্গে এ-সংক্রান্ত সমঝোতা আলোচনায় সহায়তা করেছিলেন সালেহ।
প্রথমে সিরিয়ায় অবস্থান করে হামাসের কার্যক্রম চালাচ্ছিলেন সালেহ। পরে কাতার যান। সবশেষ তিনি লেবাননে বসে সংগঠনের কার্যক্রম চালাচ্ছিলেন।
সালেহ মধ্যপ্রাচ্যজুড়ে, বিশেষ করে ইরানের সঙ্গে যোগাযোগ প্রতিষ্ঠার মাধ্যমে হামাসের একজন বিচক্ষণ নেতার খ্যাতি অর্জন করেছিলেন।
পশ্চিম তীরে হামাসের নেটওয়ার্ক ও প্রভাব বিস্তারে গুরুত্বপূর্ণ ভূমিকা রাখেন সালেহ। তিনি ফিলিস্তিনের ধর্মনিরপেক্ষ রাজনৈতিক দল ফাতাহর সঙ্গে হামাসের যোগাযোগ, আলাপ-আলোচনা, সমঝোতার মাধ্যম হিসেবে কাজ করছিলেন। উল্লেখ, ফিলিস্তিনি কর্তৃপক্ষে এই দলের (ফাতাহ) প্রাধান্য রয়েছে।
দক্ষতাগুণে হামাসের রাজনৈতিক নেতৃত্বের কাঠামোয় পদোন্নতি পেয়ে ওপরের দিকে উঠতে থাকেন সালেহ। তিনি হামাসের শক্তিশালী ‘পলিটব্যুরোর’ সদস্য।
২০১৭ সালে সালেহ হামাসের রাজনৈতিক ব্যুরোর উপপ্রধান নির্বাচিত হন। হামাসের রাজনৈতিক ব্যুরোর প্রধান ইসমাইল হানিয়া।
হামাসের রাজনৈতিক ব্যুরোর উপপ্রধান হওয়ার পর সালেহর ভূমিকা আরও বেড়ে যায়। তিনি হামাসের উচ্চপর্যায়ের একজন গুপ্তদূত হিসেবে কাজ করছিলেন। হামাসের প্রায় সব গুরুত্বপূর্ণ রাজনৈতিক সিদ্ধান্তে তাঁর সংশ্লিষ্টতা ছিল। তিনি হামাসের একজন গুরুত্বপূর্ণ মুখপাত্রও ছিলেন। তবে সালেহ তাঁর কট্টরবাদী পরিচিতিও বজায় রেখেছিলেন।
পশ্চিম তীরে হামাসের সামরিক অভিযানে অর্থায়নসহ তা পরিচালনার জন্য ২০১৫ সালে সালেহকে অভিযুক্ত করে যুক্তরাষ্ট্রের ট্রেজারি বা অর্থ দপ্তর। বেশ কয়েকটি সন্ত্রাসী হামলা, ছিনতাই ও অপহরণের সঙ্গে তাঁর সংশ্লিষ্টতার অভিযোগ আনে যুক্তরাষ্ট্র।
যুক্তরাষ্ট্র তার বৈশ্বিক সন্ত্রাসীর তালিকায় সালেহর নাম তোলে। তাঁকে গ্রেপ্তারের জন্য তথ্য চেয়ে তারা পাঁচ মিলিয়ন মার্কিন ডলার অর্থ পুরস্কার ঘোষণা করে।
৭ অক্টোবরের হামলার পরপরই হিজবুল্লাহ নেতা হাসান নাসরুল্লাহর সঙ্গে দেখা করেন সালেহ। ইসরায়েলের সঙ্গে হামাসের যুদ্ধে ‘প্রকৃত বিজয় অর্জনের কৌশল’ নিয়ে আলোচনা করেন তাঁরা। পরে বৈঠকটির ছবি প্রচার করা হয়।
পাল্টা হিসেবে ৭ অক্টোবর থেকেই গাজায় নির্বিচার হামলা শুরু করে ইসরায়েল। একপর্যায়ে কাতারের মধ্যস্থতায় কয়েক দিনের যুদ্ধবিরতি হয়েছিল। যুদ্ধবিরতির শর্ত অনুযায়ী, হামাস কিছুসংখ্যক জিম্মিকে মুক্তি দেয়। বিনিময়ে বেশ কিছু ফিলিস্তিনি বন্দীকে মুক্তি দেয় ইসরায়েল। যুদ্ধবিরতির এই আলোচনায় সালেহর ভূমিকা ছিল।
ইসরায়েলের বিশেষজ্ঞদের ভাষ্য, উভয় পক্ষের ব্যক্তিদের মুক্তির তালিকা তৈরিতে সালেহর গুরুত্বপূর্ণ ভূমিকা ছিল। তাঁর এই ভূমিকাকে ‘অপরিহার্য’ হিসেবে বর্ণনা করা হয়।
ইসরায়েলের প্রধানমন্ত্রী বেনিয়ামিন নেতানিয়াহু সাম্প্রতিক মাসগুলোয় বারবার ইঙ্গিত দিয়ে এসেছেন যে হামাস নেতারা তাঁদের নিশানায় আছেন।
গত নভেম্বরে এক সংবাদ সম্মেলনে নেতানিয়াহু বলেছিলেন, তিনি ইসরায়েলের বৈদেশিক গোয়েন্দা সংস্থা মোসাদকে এই নির্দেশ দিয়েছেন যে হামাসের সব নেতা, তাঁরা যে যেখানেই থাকুন না কেন, তাঁদের হত্যা করতে হবে।
গত ডিসেম্বরের গোড়ার দিকে ইসরায়েলের অভ্যন্তরীণ নিরাপত্তা সংস্থা শিন বেটের প্রধানের একটি রেকর্ডিং ফাঁস হয়। এতে তিনি ইসরায়েলি পার্লামেন্টের সদস্যদের বলেন, গাজা, পশ্চিম তীর, লেবানন, তুরস্ক, কাতার—সর্বত্র হামাস নেতাদের হত্যা করা হবে।
১৯৭২ সালে মিউনিখ অলিম্পিকে ইসরায়েলি দলের ওপর একটি সশস্ত্র ফিলিস্তিনি গোষ্ঠী হামলা চালায়। এই হামলার জেরে গুপ্তহত্যা মিশন শুরু করেছিল ইসরায়েল। এর সঙ্গে ইসরায়েলের বর্তমান গুপ্তহত্যা মিশনের তুলনা করা হচ্ছে। সেই প্রচেষ্টার মতো এই মিশনও (গুপ্তহত্যা) ইসরায়েলিদের আশ্বস্ত করতে পারে।
৭ অক্টোবর হামাসের হামলার বিষয়ে আগে জানতে না পারার মতো অত্যন্ত গুরুতর গোয়েন্দা ব্যর্থতার জেরে ইসরায়েলের বর্তমান সরকার তীব্র সমালোচনা ও প্রচণ্ড চাপের মধ্যে আছে। নেতানিয়াহুর নেওয়া গুপ্তহত্যার মিশন তাঁর সরকারের প্রতি জনসমর্থন জোরদার করতে পারে।
তবে উদ্বেগও আছে। কেননা, এই ধরনের কৌশল ইসরায়েলের জন্য বুমেরাং হতে পারে।
ইসরায়েলের আগের গুপ্তহত্যার নিশানা থাকা কেউ কেউ গার্ডিয়ানকে বলেছেন, তাঁরা নিবৃত্ত হননি, বরং তাঁরা আরও দৃঢ়প্রতিজ্ঞ হয়েছেন।
অন্যরা বলছেন, এই ধরনের প্রচেষ্টার মাধ্যমে ব্যক্তি বা সংগঠনের যেকোনো ক্ষতিই সাময়িক।
বিশ্লেষকেরাও বলেছেন, গুপ্তহত্যার পরিণতি প্রায়ই খুব অপ্রত্যাশিত বা অনিশ্চিত হয়ে থাকে। একজন নেতার মৃত্যু একটি গোষ্ঠীকে তার কৌশল পরিবর্তনে বাধ্য করতে পারে। এমনকি সহিংসতা ত্যাগ করতেও বাধ্য করতে পারে। কিন্তু একইভাবে অন্য কারও উত্থান ঘটাতে পারে, যিনি হয়তো আরও অনমনীয়।
হিজবুল্লাহর প্রধানের আজ বুধবার ভাষণ দেওয়ার কথা। তিনি ইতিমধ্যে অঙ্গীকার করেছেন, লেবাননের মাটিতে যেকোনো হত্যাকাণ্ডের সমুচিত জবাব দেওয়া হবে।
সালেহর হত্যাকাণ্ড ইসরায়েলের যুদ্ধকে দুটি ফ্রন্টে নিয়ে যেতে পারে। সেটি হবে এমন এক দৃশ্য, যা ইসরায়েল আগে এড়াতে চেয়েছিল।"
2024-01-03 15:29:02,ওয়ার্নারের টেস্টে ব্যাট হাতে জামাল-হামজার অবিশ্বাস্য প্রতিরোধ,"ডেভিড ওয়ার্নারের শেষ টেস্ট। সিডনি টেস্টটা তাই অস্ট্রেলিয়া ওপেনারের ব্যাটিং দেখার শেষ উপলক্ষও। ওয়ার্নার কী করেন, সেটি দেখতে আজ ক্রিকেট–ভক্তদের চোখ ছিল সিডনি ক্রিকেট গ্রাউন্ডে (এসসিজি)। কিন্তু টস জিতে ব্যাটিং নিয়ে তাঁদের সেই অপেক্ষা বাড়িয়ে দেন পাকিস্তান অধিনায়ক শান মাসুদ। অস্ট্রেলিয়ার বোলাররা অবশ্য চেষ্টা করেছেন ওয়ার্নারকে যতটা সম্ভব দ্রুত ব্যাটিংয়ে নামাতে। কিন্তু মোহাম্মদ রিজওয়ান ও আগা সালমানের পর অবিশ্বাস্য ব্যাটিংয়ে ওয়ার্নারকে দেরি করিয়ে দিয়েছে পাকিস্তানের শেষ উইকেট জুটি।
ওয়ার্নার অবশেষে ব্যাটিংয়ে নামার সুযোগ পেলেন দিনের একেবারে শেষ মুহূর্তে। দশম উইকেটে মির হামজাকে নিয়ে ৮৬ রানের অবিশ্বাস্য এক জুটি গড়ার পর আমের জামাল শেষ পর্যন্ত আউট হওয়াতেই সুযোগটা পেলেন ওয়ার্নার। মাত্র একটি ওভার খেলার সুযোগই পেয়েছে অস্ট্রেলিয়া। সেই ওভারের ৬টি বলই খেলেছেন ওয়ার্নার। প্রথম বলে চার মেরে শুরু করা ওয়ার্নার একবার আউট হওয়ার শঙ্কা জাগিয়েছিলেন। ৬ বলে ৬ রান করে ড্রেসিংরুমে ফিরেছেন ওয়ার্নার। অস্ট্রেলিয়ার রানও বিনা উইকেটে ৬।
স্কোরকার্ডে কোনো রান যোগ হওয়ার আগেই ফিরে যান দুই ওপেনার আবদুল্লাহ শফিক ও সায়েম আইয়ুব। পাকিস্তানের পঞ্চম ওপেনার হিসেবে টেস্ট অভিষেকে শূন্য রানে আউট হয়েছেন সায়েম।
পাকিস্তান পঞ্চম উইকেট হারায় ১০০ রান তোলার আগেই। ৩০তম ওভারে দলকে ৯৬ রানে রেখে বিদায় নেন অধিনায়ক শান মাসুদ। এরপর আগা সালমানকে নিয়ে ৯৪ রানের জুটি গড়ে প্রথম প্রতিরোধ গড়েন রিজওয়ান। ১৯০ রানে সেঞ্চুরি থেকে ১২ রান দূরে থেকে রিজওয়ানের বিদায়ের পর দেখতে না দেখতেই ৯ উইকেটে ২২৭ হয়ে যায় পাকিস্তান।"
2024-01-03 13:06:54,"ঢাকা বিশ্ববিদ্যালয় আইবিএ: বিবিএ ভর্তিতে আবেদন ২২ জানুয়ারি পর্যন্ত, দেখে নিন সব তথ্য","ঢাকা বিশ্ববিদ্যালয়ের (ঢাবি) ব্যবসায় প্রশাসন ইনস্টিটিউটে (আইবিএ) ২০২৩-২০২৪ শিক্ষাবর্ষের ব্যাচেলর অব বিজনেস অ্যাডমিনিস্ট্রেশন (বিবিএ) কোর্সের ভর্তি পরীক্ষার তারিখ ঘোষণা করা হয়েছে। এই শিক্ষাবর্ষের ভর্তি পরীক্ষা অনুষ্ঠিত হবে আগামী ১০ ফেব্রুয়ারি।
বিশ্ববিদ্যালয়ের ভর্তিসংক্রান্ত ওয়েবসাইটে এক বিজ্ঞপ্তিতে এ তথ্য জানানো হয়েছে। বিজ্ঞপ্তির তথ্য অনুযায়ী, ১ জানুয়ারি বিকেল ৪টা থেকে অনলাইনের মাধ্যমে আইবিএ ভর্তি পরীক্ষার আবেদন করতে পারবেন শিক্ষার্থীরা, চলবে ২২ জানুয়ারি বেলা সাড়ে ৩টা পর্যন্ত। একই সময়ের মধ্যে ভর্তি–ইচ্ছুকদের ফি পরিশোধ করতে হবে।
বিশ্ববিদ্যালয়ের আন্ডারগ্র্যাজুয়েট প্রোগ্রামের ২০২৩-২৪ শিক্ষাবর্ষের ভর্তি পরীক্ষার অনলাইন আবেদনপ্রক্রিয়া ইতিমধ্যে শুরু হয়েছে, যা চলবে ৫ জানুয়ারি রাত ১১টা ৫৯ মিনিট পর্যন্ত। ৮ ফেব্রুয়ারি থেকে ভর্তি পরীক্ষার প্রবেশপত্র ডাউনলোড করা যাবে। আর ২৩ ফেব্রুয়ারি কলা, আইন ও সামাজিক বিজ্ঞান ইউনিটের মধ্য দিয়ে শুরু হবে ভর্তি পরীক্ষা। পরীক্ষা শেষ হবে ৯ মার্চ।
২০২৩-২৪ শিক্ষাবর্ষে চারটি ইউনিটের মাধ্যমে আন্ডারগ্র্যাজুয়েট প্রোগ্রামের ভর্তি পরীক্ষা অনুষ্ঠিত হবে।
এগুলো হচ্ছে কলা, আইন ও সামাজিক বিজ্ঞান ইউনিট, বিজ্ঞান ইউনিট, ব্যবসায় শিক্ষা ইউনিট এবং চারুকলা ইউনিট।"
