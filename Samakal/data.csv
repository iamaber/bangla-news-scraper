Date Published,Headline,Article Body
2024-08-05 23:41:40,মঙ্গলবার থেকে ব্যাংক খোলা,"আগামীকাল মঙ্গলবার থেকে ব্যাংক ও আর্থিক প্রতিষ্ঠান খোলা থাকবে। স্বাভাবিক নিয়মে কর্মকর্তারা গ্রাহকদের সকাল ১০টা থেকে ব্যাংকগুলোতে সেবা প্রদান করবেন। বাংলাদেশ ব্যাংকের নির্বাহী পরিচালক ও মুখপাত্র মো. মেজবাউল হক এ তথ্য জানিয়েছেন।

তিনি বলেন, সোমবার রাতে আন্তঃবাহিনী জনসংযোগ পরিদপ্তরের (আইএসপিআর) জারি হওয়া নির্দেশনা অনুযায়ী আমরা সবাই ব্যাংকে যাবো।

তিনি আরও বলেন, বাণিজ্যিক ব্যাংকগুলোতে লেনদেন চলবে স্বাভাবিক সময়সূচি অনুযায়ী। অর্থাৎ লেনদেন হবে সকাল ১০টা থেকে বিকাল ৪টা পর্যন্ত। তবে ব্যাংক দাফতরিক কার্যক্রম পরিচালনার জন্য খোলা থাকবে ৬টা পর্যন্ত।

এর আগে, ছাত্র আন্দোলনকে কেন্দ্র করে রোববার সদ্যবিদায়ী সরকার নির্বাহী আদেশে সোমবার থেকে বুধবার (৫ থেকে ৭ আগস্ট) তিন দিন ব্যাংক ও আর্থিক প্রতিষ্ঠান বন্ধ রাখার নির্দেশ দেয়।"
2024-08-05 23:39:51,এই আন্দোলন সবার,"কোটা সংস্কার আন্দোলনের শুরুটা সবার জানা। আমরা পড়ার টেবিলে ছিলাম কিন্তু আমাদের রাস্তায় যেতে বাধ্য করা হয়েছে। একাডেমিক পড়াশোনার পাশাপাশি চাকরির প্রস্তুতি নিচ্ছিল আমার মতো লাখো শিক্ষার্থী। তারা এখন রাস্তায় নেমে এসেছে। আমরা সাধারণ শিক্ষার্থী কোটা বাতিল নিয়ে আদালতের রায়ের পর আমাদের দাবি তুলে ধরে ঢাকা বিশ্ববিদ্যালয়ে সমবেত হয়েছিলাম। আমাদের এ শান্তিপূর্ণ আন্দোলনে যুক্ত হয় বিভিন্ন শিক্ষাপ্রতিষ্ঠান ও চাকরিপ্রত্যাশীরা। ৩ জুলাই থেকে কোটা সংস্কার এবং আমাদের অধিকার আদায়ের দাবিতে সারাদেশের মানুষও অংশগ্রহণ করেন। শান্তিপূর্ণ এ আন্দোলন আমরা বুঝে ওঠার আগেই হঠাৎ রূপ নেয় সহিংসতায়। এতে এখন পর্যন্ত তিন শতাধিক মানুষ নিহত হয়েছেন। আহত হয়েছেন অগণিত। তাদের সবার আত্মার মাগফিরাত ও আহতদের সুস্থতা কামনা করি। ২৩ জুলাই প্রজ্ঞাপনের মাধ্যমে আংশিক বিজয় অর্জিত হয়েছে। কিন্তু এতে আরও কিছু দাবি যুক্ত করা হয়; যা বাস্তবায়নে মাঠে নামেন লাখো মানুষ। যে আন্দোলন শুধু শিক্ষার্থীদের মধ্যে সীমাবদ্ধ ছিল, তা এখন ছড়িয়ে গেছে সবখানে।

সাধারণ ছাত্ররা জ্বালাও-পোড়াও, সহিংসতার সঙ্গে জড়িত নয়। এতে অনেক নিরীহ শিক্ষার্থী ক্ষতিগ্রস্ত হয়েছে, নিহত ও আহত হয়েছে। যারা শক্তি প্রয়োগ করেছে, তাদের বিচারের আওতায় আনা হোক। আহতদের সুচিকিৎসা ও নিহত পরিবারকে ক্ষতিপূরণ দেওয়া হোক।

দেশজুড়ে কারফিউ। এর মধ্যে চলে কর্মসূচি। বহু তাজা প্রাণ ঝরেছে। এমন পরিস্থিতিতে উদ্বেগ আর উৎকণ্ঠায় ছাপিয়ে নতুন সময় এলো। আশা-প্রত্যাশার আলোকে নতুন দিন নতুন কিছুর অপেক্ষা। v

সুহৃদ, ঢাকা বিশ্ববিদ্যালয়"
2024-08-05 23:22:32,‘আয়নাঘরের বন্দিদের’ মুক্তির দাবিতে সাবেক সেনা কর্মকর্তাদের অবস্থান,"প্রতিরক্ষা গোয়েন্দা পরিদপ্তরের (ডিজিএফআই) ‘আয়নাঘরের বন্দিদের’ মুক্তির দাবি জানিয়েছেন সেনাবাহিনীর সাবেক কর্মকর্তা ও বন্দিদের স্বজনেরা। রাজধানীর ক্যান্টনমেন্টের কচুক্ষেত এলাকায় আজ সোমবার রাতে ২০-২৫ জন সাবেক সেনা কর্মকর্তা সেখানে অবস্থান নেন।

রাত ১০টার দিকে সাবেক রাষ্ট্রদূত ও সেনাবাহিনীর সাবেক ক্যাপ্টেন মারুফ জামান বলেন, ‘ডিজিএফআইর ‘আয়নাঘরে’ অনেক মানুষকে অন্যায়ভাবে বন্দি করে রাখা হয়েছে। আমাকেও সেখানে বন্দি রাখা হয়েছিল। এ কারণে বাকি বন্দিদের ছাড়িয়ে নিতে আমরা অবস্থান নিয়েছি। তাদের অক্ষত অবস্থায় হস্তান্তর না করা পর্যন্ত আমরা ফিরব না।’

আয়নাঘরের বন্দিদের মুক্তির দাবিতে অবস্থান নেওয়া আরেক সাবেক সেনা কর্মকর্তা লে. কর্নেল ফেরদৌস আজিজ রাত সোয়া ৯টার দিকে বলেন, ‘আমরা ২০–২৫ জন অবস্থান নিয়েছি। এই সংখ্যা আরও বাড়বে। বন্দিদের মুক্তি না দেওয়া পর্যন্ত আমাদের অবস্থান চলবে। আমাদের সঙ্গে গুম হওয়া স্বজনদের সংগঠন “মায়ের ডাক”ও যোগ দিয়েছে।’

লেফটেন্যান্ট কর্নেল (অব.) হাসিনুর রহমান বীর প্রতীক, ব্রিগেডিয়ার (অব.) মো. হাসান নাসিরসহ আরও অনেকে এই কর্মসূচিতে অংশ নিয়েছেন।"
2024-08-05 23:14:02,স্বস্তির প্রহর এলো,"দেশের পরিস্থিতি দেখে আমার সন্তান প্রশ্ন করে– বাংলাদেশের সঙ্গে কোনো দেশের যুদ্ধ লেগেছে মা? তার শিশুমন এটাই জানে, একটা দেশের সঙ্গে আরেকটা দেশের যুদ্ধ হয়।

বাংলাদেশেও যুদ্ধের চিত্র। নিজেরাই নিজেদের সঙ্গে সংঘর্ষে লিপ্ত হয়েছি। যে বিষয়টি সহজ সমাধানের উপায় ছিল, তা আজ বিষফোড়ায় পরিণত হয়েছে। এদিকে আমাদের মতো মানুষের সময় কেটেছে উদ্বিগ্ন-দুশ্চিন্তায়। অগণিত ছাত্রের রক্তাক্ত লাশ দেখে কান্না থামছে না। চোখে ঘুম নেই, মনে নেই স্থিরতা। একেকটা রক্তাক্ত ছবি আমাদের মনে গেঁথে আছে। সেই ছবি মনে নিয়ে স্বাভাবিক কাজকর্মেও মন দেওয়া ছিল কঠিন। সেসব শিশুর মৃত্যুকে যারা জানে না কেন তাদের হত্যা করা হলো। আহাদ, রিয়া, নাইমার মতো শিশুরা নিজেদের ঘরে, বারান্দায়, ছাদে গুলিবিদ্ধ হয়েছে। ভুলতে পারছি না আবু সাঈদের পেতে দেওয়া বুকে গুলি করার মুহূর্ত, মুগ্ধর সেই কণ্ঠকে থামিয়ে দেওয়ার চিত্র, যে কণ্ঠে বলেছিল– পানি লাগবে পানি? আমাদের সন্তানদের নিয়ে আমরাও প্রতিটি মুহূর্ত উদ্বিগ্নতায় পার করছি। চারদিকে নানা গুজব, কোনটা সত্য কোনটা মিথ্যা যাচাইয়ের সুযোগ নেই। সামাজিক মাধ্যমেও নানা আচরণ। এদিকে বাচ্চাদের পড়াশোনা স্থবির। জীবন-জীবিকায় ভয়াবহ প্রভাব পড়ছে। উৎকণ্ঠার প্রহর আপাতদৃষ্টিতে শেষ হলো।

একজন নাগরিক যে কোনো দলের সমর্থন করতেই পারে। তাই বলে অন্যায়কে অন্যায়, ন্যায়কে ন্যায় বলা যাবে না! আমরা অশান্তি, হানাহানি, সংঘাত, হত্যার রাজনীতি দেখতে চাই না। সুবিচার চাওয়া একটি সুস্থ মনের দাবি। নতুনরা পথ দেখাল। এবার কেটে যাক আঁধার কালো, জেগে উঠুক আলো।

সুহৃদ, ঢাকা কেন্দ্রীয় কমিটি"
2024-08-05 23:11:50,তিস্তা পাড়ের সুবাতাস,"স্বপন আচমকা ঘুম জড়ানো বিছানা থেকে ছিটকে উঠলেন খানিক শক্ত থমথমে শরীরে সঞ্চারিত মেদ নিয়ে। টপটপ করে শরীর থেকে সমুদ্রের লবণাক্ত পানির মতোই ঘাম ঝরছে। শরীরে এত পানি থাকলেও স্বপনের গলা শুকনো খটখটে হয়ে আছে। কোনো রকম টেবিলে রাখা কাচের গ্লাস থেকে ঢক ঢক করে পানি খেলেন। সপ্তাহের শুরুটা আরাম-আয়েশে পার করেন তিনি। অফিসের তেমন চাপ থাকে না। আপনমনে ঘুমিয়ে পড়েন। কিন্তু আজ হঠাৎ আচমকা শক্ত ঘুমকে দুঃস্বপ্নের যাতনা করে তুলেছে মিলি। মিলি তার হৃদয়ে শিকড় গেড়ে বসে আছে বহুদিন ধরে। তার সঙ্গে কাটানো মুহূর্তের স্মৃতিগুলো কামড়ে বসে আছে হৃদয়ের সুপ্ত সিংহাসনে।

এ অবস্থায় প্রমীলা তাড়াহুড়া করে ঘুম থেকে উঠে ঘাম মুছতে শুরু করে। তবুও স্বপনের ঘোর ঘাঙে না। সে তার স্বপ্নে বিভোর। এ অবস্থায় প্রমীলা একটু পানি এনে মুখে ছড়িয়ে দিল। এবার আর ঘোর না ভেঙে উপায় নেই। সে আতঙ্কিত হয়ে উঠল। প্রমীলা স্বপ্নের অর্ধাঙ্গিনী, প্রিয়জন। প্রমীলা স্বামীর এমন আতঙ্ক দেখে জিজ্ঞেস করলেন– কী হয়েছে তোমার?। স্বপন কিছুক্ষণ তার দিকে তাকিয়ে মুচকি হেসে, ‘তেমন কিছু না’ বলেই বিছানা থেকে সোজা বাথরুমে চলে গেল।

খাবার খেয়ে আবারও বিছানায় স্বপন। কোন একটি বিষয় তার মনের মধ্যে উথাল পাথাল শুরু করছে। মনটা তার আজ ভীষণভাবে টানছে তিস্তা নদীর পাড়ে। যেখানে হাজারো স্মৃতির মায়া আছে। সেখানেই, সেই তিস্তা পাড়ের সুবাতাসে অসংখ্যবার হাতে হাত চেপে মিলির সঙ্গে যে সুখের ঘর বাঁধতে চেয়েছিলেন, তা আজ ধূসর বিষণ্ন ভগ্নহৃদয়ের স্বপ্ন হয়ে গেছে। এ তিস্তা পাড়েই দাঁড়িয়ে মিলি অনেকবার শক্ত হাতটাকে জড়িয়ে ধরে বলেছিল, আমি তোমারই থাকব। কেউ আমাকে তোমার থেকে আলাদা করতে পারবে না।’ এ শক্ত হাতটাকে ছেড়ে দিতে তার আর বেশি দিন লাগেনি। শেষ একটি কথা হৃদয় পাষাণের মতোই বলেছিল, ‘আমার থেকেও বেটার কাউকে পাবে স্বপন।’ স্বপন বেটার কাউকে পেয়েছে ঠিকই, কিন্তু তার মতো করে কি ভালোবাসতে পেরেছে?

তিস্তার বহমান ঢেউয়ের দিকে একপলক তাকিয়ে ভাবতে ভাবতে হাঁপিয়ে ওঠে স্বপন। মন আজ ভাবতে শেখায় কী নিখুঁতভাবে ভুলে গেলে আমায়, অথচ কোনো এক সময় আমি ছিলাম তোমার জীবনের সব।

সুহৃদ, নীলফামারী"
2024-08-05 23:09:04,বিষণ্ন মেঘগুলো,"সকাল থেকে বৃষ্টি ঝরছে। এ সময় এমন বৃষ্টি হওয়াটা স্বাভাবিক। রিমার চোখের পানি হয় তো বৃষ্টি হয়ে ঝরছে। জানালার কাছে দাঁড়িয়ে অনেকক্ষণ বৃষ্টি দেখছে রিমা। সে স্পষ্ট দেখতে পাচ্ছে তার অতীত এই বৃষ্টির ফোঁটায় ভিজে যাচ্ছে।

প্রায় দুই বছর আগে এই শহরের এক ধনী পরিবারে বউ হয়ে ঘর ছাড়ে রিমা। স্বামী রাজিন শুধু চেহারাতেই নয়, সবদিক দিয়েই চমৎকার জীবনসঙ্গী! বাবা ছোটবেলায় সড়ক দুর্ঘটনায় মারা গেলে মা সেলাইয়ের কাজ করে সংসারের হাল ধরেন। দুই ছোট ভাই আর মাকে সাহায্য করার জন্য রিমা কলেজে পড়াশোনা বন্ধ করে পরিবারে সচ্ছলতা আনার চেষ্টা করে। টিউশনি ছেড়ে একটি বিদ্যালয়ে চাকরি নেয়। তবে স্কুলের অধ্যক্ষের আর্থিক সহায়তায় সে আবার পড়াশোনা শুরু করতে সক্ষম হয়। মাও সেলাইয়ের কাজ করে সংসারের গাড়ি টানার চেষ্টা করছিলেন। সময় যত গড়ায় রিমার বিয়ে নিয়ে দুশ্চিন্তাও বাড়ে মায়ের। আর্থিক সংকট ছাড়া রিমার কোনো কিছুতে ঘাটতি নেই।

একবার বিখ্যাত এক সমাজকর্মী স্কুলের বার্ষিক অনুষ্ঠানে এসে রিমাকে তার ছেলে রাজিনের জন্য পছন্দ করেন। বিষয়টি অধ্যক্ষ ম্যাডাম রিমার মাকে জানান। কোনো চিন্তা না করেই বিয়ের জন্য রাজি হয়ে যায় সবাই। রিমাকে পরী বলে ডাকত মা। বন্ধুবান্ধব এমনকি শ্বশুরবাড়িতেও সে পরী হিসেবেই পরিচিতি পায়।

প্রথম কয়েক মাস স্বপ্নের মতো কেটে গেল! কিন্তু আরও কিছুদিন যেতেই সে অনুভব করল তার আশপাশের লোকজন তাকে ঠাট্টা করছে, আবার কেউ কেউ করুণা করছে। একদিন সে জানতে পারল রাজিনের অনেক নারীর সঙ্গে অবৈধ সম্পর্কের কথা। সমাজে সে ঘৃণিত। এ নিয়ে উভয়ের মধ্যে বিবাদ শুরু হলো। নির্যাতনে রিমা বাড়ি ছাড়তে বাধ্য হলো। তখন তার একমাত্র আশ্রয় হয় মা।

জীবনে কত কিছুই ঘটে। কিছু আমাদের মন ছুঁয়ে যায়, মনে দাগ কাটে, মন খারাপের গল্প হয়ে ওঠে। আবার কখনও বিষণ্ন লাগে, উদাস লাগে, শূন্যতা ভর করে মনে। কিছুতেই যেন মন বসতে চায় না। প্রয়োজনীয় কাজও হয়ে যায় অপ্রয়োজনীয়। এই সময়টায় আমরা কেউ একজনকে খুঁজি মনের অজান্তেই। এমন দিনে মন ভালো করার কেউ নেই রিমার। বরং অনেকে ব্যঙ্গ করে বলে, ‘পরী রাজত্ব হারিয়ে আবার পুরোনো কুঁড়েঘরে এসেছে।’ রিমা এখন এসব কথার সঙ্গে অভ্যস্ত। জীবন মেঘে ঢেকে যাওয়ার আগেই সে নিজেকে সামলে নেয়। আবার তার চাকরি ফিরে পায়। দুই ভাইকে শহরে ইঞ্জিনিয়ারিংয়ে পড়তে পাঠায়। মায়ের দেখাশোনা করে। সংসারের হাল ধরে।

দুই বছর পর রাজিনের খবর পেল, সে এইডসে আক্রান্ত হয়ে মারা গেছে! মন খারাপ হলেও এমন শাস্তি প্রাপ্য বলে নিজেকে সামাল দিল। এই দুই বছরে তার জীবন নতুন পরীক্ষার সম্মুখীন হয়েছে। এখন আর কেউ তাকে পরী বলে ডাকে না, এমনকি মাও না! তবুও সে স্বপ্ন বোনে পরী হয়ে আবার উড়ে বেড়ানোর। v

সুহৃদ, ঢাকা"
2024-08-05 23:06:44,সবসময় সবার পাশে,"মিউজিক ক্লাব ধ্রুপদ

নোয়াখালী বিজ্ঞান ও প্রযুক্তি বিশ্ববিদ্যালয়ে সুরের মূর্ছনায় সংস্কৃতি চর্চার আবহকে ছড়িয়ে দেওয়ার লক্ষ্যে সংস্কৃতিপ্রেমী তরুণ উদ্যমী শিক্ষার্থীদের হাত ধরে ২০১৯ সালের জুলাই মাসে যাত্রা শুরু করে মিউজিক ক্লাব ‘ধ্রুপদ’। ধ্রুপদের সভাপতি তানভীর আহমেদ রাফিন বলেন, গানপাগল কয়েক জনকে নিয়ে আমাদের পথচলা সেই ’১৯-এ। প্রশান্তি পার্কে বা শান্তিনিকেতনে বসে আড্ডা দিতে দিতে চোখের সামনেই একটু একটু করে এ ক্লাবের উত্থান। আমাদের এই পথচলা সহজ ছিল না। কমনরুম, ভার্সিটি থেকে ফান্ডিং এবং মুক্তমঞ্চের অভাব আমাদের অনেক কাজই করে দিয়েছে প্রায় অসম্ভব। কিন্তু গানের অনুরাগী এ মানুষগুলো নিজের উদ্যমে সব কিছু ছাপিয়ে তা করেছে সুন্দর ও স্নিগ্ধ। আমার লক্ষ্য হবে, এই ক্লাবকে একটি সুন্দর, সুশৃঙ্খল এবং সৃজনশীল পরিবেশে পরিণত করা। যেখানে প্রত্যেক সদস্য তার প্রতিভাকে বিকাশ করতে পারবে। আমি চাই, এই ক্লাব থেকে প্রতি বছরই নতুন নতুন প্রতিভা উঠে আসুক। যারা দেশের এবং দেশের বাইরেও আমাদের সংগীতকে পরিচিত করবে। আমরা একসঙ্গে এই ক্লাবকে আরও বড় করে তুলব। গানপ্রেমী, গানের প্রতি আগ্রহীদের জন্য ‘মিউজিক স্কুল’ও করেছে ধ্রুপদ। প্রাথমিক পর্যায়ে শুধু গিটার শেখানো হচ্ছে। পর্যায়ক্রমে অন্যান্য বাদ্যযন্ত্রের তালিমও দেওয়া হবে, জানালেন ধ্রুপদের সভাপতি তানভীর আহমেদ।

ক্যারিয়ার ক্লাব

২০১৩ সালে প্রতিষ্ঠার পর থেকেই সংগঠনটি বিশ্ববিদ্যালয়ের ছাত্রছাত্রীদের ক্যারিয়ার উন্নয়ন এবং রাজশাহী বিশ্ববিদ্যালয়ের ব্র্যান্ড ডেভেলপমেন্ট নিয়ে ধারাবাহিকভাবে কাজ করে আসছে। প্রতিষ্ঠার পর মাত্র তিন মাসের ব্যবধানে প্রথমবারের মতো জব ফেয়ার আয়োজন করে শিক্ষার্থীদের অন ক্যাম্পাস রিক্রুটেড হওয়ার সুযোগ করে দেয়। প্রতিষ্ঠার ৯ বছরে সাতটি জব ফেয়ার ও ছয়টি ক্যারিয়ার ফেস্ট আয়োজন করেছে তারা। ক্লাবটি সেমিনার, কর্মশালা, স্কিল বিল্ডিং অ্যাক্টিভিটিস, কম্পিটিশন, ক্যারিয়ার বিল্ডিং সেশন, বিভিন্ন করপোরেট কোম্পানির সঙ্গে ইন্টার্নশিপ অ্যাগ্রিমেন্ট, সিভি ব্যাংক তৈরি, ক্যারিয়ার এবং রিক্রুটমেন্ট রোড শো আয়োজন করে থাকে। রাজশাহী বিশ্ববিদ্যালয় ক্যারিয়ার ক্লাবের সভাপতি মো. সাব্বির হোসেন বলেন, ‘আমরা বিশ্ববিদ্যালয়ের প্রতিটি বিভাগে নির্দিষ্ট প্রক্রিয়া অনুসরণ করে লিখিত এবং মৌখিক পরীক্ষা গ্রহণের মাধ্যমে সদস্য সংগ্রহ করে থাকি। এরই ধারাবাহিকতায় পরবর্তী সময়ে সব সদস্যকে বিভিন্ন ভাগে ভাগ করে বিভিন্ন বিষয়ে দক্ষতা বৃদ্ধিতে সহযোগিতা করা হয়।’

অল স্টারস ড্যাফোডিল

ড্যাফোডিল বিশ্ববিদ্যালয়ের অভিনয়, সংগীত ও নৃত্যকলায় আগ্রহী শিক্ষার্থীদের মিলনস্থল ‘অল স্টারস ড্যাফোডিল’। মূলত একটি থিয়েটার ক্লাব, তবে অল স্টারসের পদচারণা বহুমুখী। মঞ্চ নাটক, নাচ, গান, প্রযোজনার পাশাপাশি অসহায়দের জন্য চ্যারিটি প্রোগ্রাম, দক্ষতা উন্নয়নের কর্মশালাসহ বিশ্ববিদ্যালয়ের সব সাংস্কৃতিক কর্মকাণ্ডে তাদের অংশগ্রহণ থাকে স্বতঃস্ফূর্ত। ২০১০ সালে ‘গাহি সাম্যের গান’ নাটক মঞ্চায়নের মধ্য দিয়ে যাত্রা শুরু হয় ক্লাবটির। নাটকটি রচনা করেছিলেন বিশ্ববিদ্যা

লয়ের শিক্ষক সৈয়দ মিজানুর রহমান। দেশের ছোট-বড় বিভিন্ন মঞ্চে এ পর্যন্ত ৩৪ বার মঞ্চায়িত হয়েছে নাটকটি। এরপর থেকে ১৩ বছরে প্রায় ২০টি নাটক প্রযোজনা করেছে অল স্টারস নাট্যদল। বেশ কয়েকটি মঞ্চ নাটক দেশের নাট্যপ্রমীদের মাঝে দারুণ সাড়া ফেলেছে। এর মধ্যে ‘বনমায়া’, ‘ডেঙ্গু সাঙ্গলিলা’, ‘স্বত্বা’, ‘সান্তাল হুলে’ উল্লেখযোগ্য। তাদের নাটকের বৈশিষ্ট্য হচ্ছে, সামাজিক সচেতনতা। সেখানে অন্যায়-অত্যাচার ও বৈষম্যের বিরুদ্ধে প্রতিবাদের দিকটা খুব দারুণভাবে ফুটে ওঠে। সমাজের অসহায়-দরিদ্র-নিপীড়িত মানুষের কথাগুলো তারা তুলে ধরেন নিজেদের ভঙ্গিতে, গল্পগুলো সাজিয়ে নেন নিজেদের ঢং-এ। এ বিষয়ে ক্লাবের সভাপতি তৌহিদুর রহমান নিশান বলেন, ‘স্বল্প সময়ের মধ্যে আমাদের থিয়েটার দলটি বিশ্ববিদ্যালয়ের সব শিক্ষক ও শিক্ষার্থীদের মাঝে জনপ্রিয় হয়ে উঠেছে। বিশ্ববিদ্যালয়ের বাইরেও ছড়িয়েছে সুখ্যাতি। এই জনপ্রিয় হয়ে ওঠার পেছনে সব থেকে বড় ভূমিকা রেখেছে আমাদের মৌলিকত্ব। সূচনালগ্ন থেকেই অল স্টারস ড্যাফোডিলের সব পরিবেশনায় গুরুত্ব পেয়েছে নিজেদের গল্প ও মৌলিক ছন্দ। শিক্ষার্থীদের শৈল্পিক বোধ ও মুক্তচিন্তার প্রসার ঘটাতে কাজ করে যাচ্ছেন অল স্টারস ড্যাফোডিলের সদস্যরা। বিশ্ববিদ্যালয়ের শিক্ষার্থীদের সাংস্কৃতিক অঙ্গনে দক্ষতা বাড়াতে তাদের নিয়মিত আয়োজনে রয়েছে– বাচিক শিল্প, অভিনয়, নৃত্য, সুর-তাল এবং সংগীতবিষয়ক কর্মশালা।

ডিবেটিং ক্লাব"
2024-08-05 23:04:03,অস্ট্রেলিয়া সরকারের বৃত্তি,"বিদেশে পড়ালেখার জন্য ইন্টারন্যাশনাল শিক্ষার্থীদের কাছে পছন্দের তালিকায় থাকা দেশগুলোর মধ্যে অস্ট্রেলিয়া অন্যতম। শর্তের নমনীয়তা, অনুকূল জলবায়ু, বৈচিত্র্যময় সংস্কৃতিসহ নানা কারণে শিক্ষার্থীরা অস্ট্রেলিয়াকে নিজের স্বপ্ন পূরণের জন্য উপযুক্ত মনে করছে। যারা পড়তে অস্ট্রেলিয়ায় যেতে চান, তাদের স্বপ্নপূরণে সহায়তা করতে নানা বৃত্তি আছে।

অনেক বড় দেশ হওয়া সত্ত্বেও অস্ট্রেলিয়ায় বিশ্ববিদ্যালয় আছে মোটে ৪৩টি। অস্ট্রেলিয়া সরকার মাইগ্রেশন অনেক বেশি সহজ করেছে এবং শিক্ষার্থীদের জন্য সুযোগ-সুবিধা অনেক বাড়িয়ে দিয়েছে। অস্ট্রেলিয়ায় জীবনযাপন ও চিকিৎসাব্যবস্থা অত্যন্ত মানসম্মত। পড়ালেখার পাশাপাশি খণ্ডকালীন চাকরির সুবিধাও আছে। স্নাতক শেষ করার পর অনেক সময় বিভিন্ন প্রতিষ্ঠানে ইন্টার্নশিপ করারও সুযোগ থাকে।

সিডনি বিশ্ববিদ্যালয়ে গবেষণা এবং পিএইচডি স্নাতকোত্তরে আগ্রহী বাংলাদেশসহ বিশ্বের নানা দেশের শিক্ষার্থীরা এই স্কলারশিপের জন্য আবেদন করতে পারবেন।

বিশ্বমানের শিক্ষা অর্জনে অস্ট্রেলিয়ার বিশ্ববিদ্যালয়গুলোর প্রতি আগ্রহ বাড়ছে শিক্ষার্থীদের। সেই তালিকায় বাংলাদেশি শিক্ষার্থীর সংখ্যাও ধীরে ধীরে বাড়ছে। বিভিন্ন বিশ্ববিদ্যালয়ের নিজস্ব শিক্ষাবৃত্তি যেমন রয়েছে, তেমনি আছে অস্ট্রেলিয়া সরকারের নিজস্ব শিক্ষাবৃত্তিও। অস্ট্রেলিয়া সরকারের তেমনি একটি স্কলারশিপ হচ্ছে ‘ ‘রিসার্চ ট্রেনিং প্রোগ্রাম (আরটিপি)’। প্রতিবছর স্নাতকোত্তর পর্যায়ে বিভিন্ন ডিগ্রির জন্য এ স্কলারশিপ দেওয়া হয়ে থাকে। সাধারণত মাস্টার্সের জন্য দুই বছর ও পিএইচডির জন্য সর্বোচ্চ চার বছরের এই স্কলারশিপ দেওয়া হয়ে থাকে। দেশটির সিডনি বিশ্ববিদ্যালয়ের অধীন দেওয়া হয় এ বৃত্তি। সিডনি বিশ্ববিদ্যালয়ে গবেষণা এবং পিএইচডি স্নাতকোত্তরে আগ্রহী বাংলাদেশসহ বিশ্বের নানা দেশের শিক্ষার্থীরা এই স্কলারশিপের জন্য আবেদন করতে পারবেন। আবেদন করা যাবে আগামী ১৩ সেপ্টেম্বর পর্যন্ত।

সিডনি বিশ্ববিদ্যালয় অস্ট্রেলিয়ার সিডনিতে অবস্থিত পাবলিক বিশ্ববিদ্যালয়। ওশেনিয়ার প্রাচীনতম বিশ্ববিদ্যালয়টির মূল ক্যাম্পাস ক্যাম্পারডাউন এবং ডার্লিংটন শহরতলিতে। ১৬টি অনুষদ এবং স্কুল নিয়ে প্রতিষ্ঠিত শিক্ষাপ্রতিষ্ঠানটিতে স্নাতক, স্নাতকোত্তর ও ডক্টরাল ডিগ্রি অর্জনের সুযোগ আছে।

১৬টি অনুষদ ও স্কুল নিয়ে প্রতিষ্ঠিত সিডনি বিশ্ববিদ্যালয়ে স্নাতক, স্নাতকোত্তর ও ডক্টরাল ডিগ্রি অর্জনের সুযোগ আছে বিদেশি শিক্ষার্থীদেরছবি: সিডনি বিশ্ববিদ্যালয়ের

সুযোগ-সুবিধা

সম্পূর্ণ টিউশন ফি মওকুফ, আবাসন ব্যবস্থাসহ, মাসিক হাত খরচ, গবেষণামূলক কাজের জন্য প্রয়োজনীয় খরচ– সব মিলিয়ে বছরে ৪০ হাজার ১০৯ ডলার মিলবে।

আবেদনের যোগ্যতা কী কী

আন্তর্জাতিক শিক্ষার্থী হতে হবে;

একাডেমিক ভালো ফল থাকতে হবে;

গবেষণা পরিচালনার যোগ্যতা থাকতে হবে;

বর্তমানে সিডনি বিশ্ববিদ্যালয় থেকে গবেষণা বা পিএইচডি স্নাতকোত্তরের অফার লেটার থাকতে হবে;

গবেষণায় অভিজ্ঞতা থাকতে হবে;

ইংরেজি দক্ষতা সনদ প্রদর্শন করতে হবে। আইইএলটিএসে ন্যূনতম স্কোর ৬.৫ পেতে হবে।

প্রয়োজনীয় নথিপত্র—

আবেদনকারীর পাসপোর্ট ও ছবি;

একাডেমিক কাগজপত্র;

মোটিভেশন লেটার; l রিসার্চ প্রপোজাল;

রেফারেন্স লেটার;

আবেদনকারীর সিভি;

আইইএলটিএস একাডেমিক স্কোর বা টোয়েফল স্কোর।

আবেদনপ্রক্রিয়া: অনলাইনে আবেদন করতে হবে আগ্রহী শিক্ষার্থীদের।

https://www.sydney.edu.au/scholarships/e/australian-government-rtp-scholarship-international.html#:~:text=The%20Scholarship%20may%20be%20held,maximum%20tenure%20of%20the%20award"
2024-08-05 23:00:41,আইইএলটিএসে ভালো স্কোর পেতে,"আইইএলটিএস পরীক্ষার স্পিকিং মডিউলের ভোকাবুলারিতে উন্নতি করার জন্য, একটি শব্দের আগে-পরে উপযুক্ত শব্দ সমূহের সংযোগের মতো গুরুত্বপূর্ণ বিষয়ে শিক্ষার্থীদের দখল থাকতে হয়। ভোকাবুলারি বা শব্দের ওপর দখল থাকা যে কোনো ভাষা রপ্ত করা কিংবা ভাষার দক্ষতা বৃদ্ধির জন্য অত্যন্ত গুরুত্বপূর্ণ একটি বিষয়।

অন্য আরেকটি বিষয় হচ্ছে, ভোকাবুলারির দক্ষতা অর্জন দীর্ঘ সময়ের ব্যাপার। কেউ বলতে পারবে না, আমার ভোকাবুলারি শেখা শেষ। কারণ যে কোনো ভাষার শব্দভান্ডার একদিকে যেমন বিশাল, অন্যদিকে প্রত্যেকটি ভাষাতেই ব্যবহারের উপযোগী নিত্যনতুন শব্দের আগমন ঘটে বা বিদ্যমান শব্দের নতুন ব্যবহারের দেখা মেলে।

প্রতিদিন অন্তত ৩০ মিনিট মনোযোগ দিয়ে ইংলিশ নিউজ চ্যানেল থেকে নিউজ শুনুন। যেভাবে নিউজ চ্যানেলে খবর পড়ছে ওইভাবে নিজেকে প্রস্তুত করার কথা ভাবুন।

অন্যের ওপর নির্ভরশীল না হয়ে নিজে নিজেই ইংরেজিতে কথা বলার প্রাকটিস শুরু করুন। এ ক্ষেত্রে কোনো নির্দিষ্ট বিষয় নিয়ে একা একা কথা বলতে পারেন। মনে মনে বিরবির করা যেতে পারে। আয়নার সামনে দাঁড়িয়ে কথা বলতে পারেন।

এমনটা অনেকের ক্ষেত্রেই হয় যে, ইংরেজিতে কথা বলার প্রবল ইচ্ছা রয়েছে। কিন্তু কোনো সঙ্গী না পেয়ে আর প্রাকটিস করা হয় না। তবে অন্যের অপেক্ষায় থেকে সময় নষ্ট না করে প্রথম উদ্যোগটা নিজেরই নেওয়া উচিত।

গ্রুপ কনভারসেশনে যোগ দিন, ইংলিশ এক্সপার্টদের হেল্প নিন, কোর্স করুন বা ব্যবহার করুন অ্যাপ। সব মিলিয়ে ধাপে

ধাপে গুছিয়ে প্রস্তুতি নেওয়াই আপনাকে

IELTS পরীক্ষায় সাফল্যের দ্বারে পৌঁছে

দিতে পারে।"
2024-08-05 22:58:21,জাপানে বিনামূল্যে ইন্টার্নশিপ,"বিনামূল্যে ইন্টার্নশিপের সুযোগ দিচ্ছে জাপানের ওকিনাওয়া ইনস্টিটিউট অব সায়েন্স অ্যান্ড টেকনোলজি (ওআইএসটি)। ইন্টার্নশিপ তিন থেকে ছয় মাস মেয়াদি। বাংলাদেশের স্নাতক ও স্নাতকোত্তর পর্যায়ের শিক্ষার্থীরাও এই ইন্টার্নশিপের জন্য আবেদন করতে পারবেন। আবেদন করা যাবে ১৫ অক্টোবর পর্যন্ত। ওআইএসটি বছরে দুবার আন্তর্জাতিক শিক্ষার্থীদের ইন্টার্নশিপের সুযোগ দেয়। গবেষণার বিষয়বস্তু, শিক্ষাগত যোগ্যতা ও মেধার যাচাই করে দেওয়া হয় এই ইন্টার্নশিপ। ২০২৫ সালের ১ এপ্রিল শুরু হবে ইন্টার্নশিপ। ৩০ সেপ্টেম্বর ২০২৫ পর্যন্ত চলবে ইন্টার্নশিপ।

সুযোগ-সুবিধাসমূহ:

lরিসার্চ ইন্টার্নশিপপ্রাপ্তদের প্রতি

কর্মদিবসে ২ হাজার ৪০০ জাপানি ইয়েন (প্রায় ১ হাজার ৭৫৬ টাকা) মিলবে;

lফ্রি ভিসা সাপোর্ট;

lওআইএসটির শাটল বাসের পাস;

lইন্টার্নশিপের জন্য জাপানে যাতায়াত

lবিমান টিকিট;

lআবাসনসুবিধা ও ইনস্যুরেন্সের সুবিধাও মিলবে ইন্টার্নশিপে।

আবেদনের যোগ্যতা

lযে কোনো দেশের শিক্ষার্থী আবেদন করতে পারবেন;

lস্নাতক ও স্নাতকোত্তর পর্যায়ের শিক্ষার্থীরা আবেদন করতে পারবেন;

lশিক্ষাজীবনে ভালো ফল থাকতে হবে;

lইংরেজিতে দক্ষতা থাকতে হবে।

আবেদনপ্রক্রিয়া

আনলাইনে আবেদন করা যাবে।

আবেদনের প্রক্রিয়া:

https://admissions.oist.jp/oist-research-internship-program-description

গ্রন্থনা : তারিক হাসান"
2024-08-05 22:57:10,পেশাগত দক্ষতা বাড়াতে সেরা ৫ ওয়েবসাইট,"বর্তমান দ্রুত পরিবর্তনশীল বিশ্বে প্রাসঙ্গিকতা ধরে রাখার জন্য পেশাগত দক্ষতা বাড়ানোর বিকল্প নেই। নতুন দক্ষতা কর্মজীবনের গুরুত্বপূর্ণ ধাপ পার হওয়ার ক্ষেত্রে কিংবা নতুন সুযোগ তৈরির ক্ষেত্রে সাহায্য করতে পারে।

ইউডেমি

ইউডেমিতে ডিজাইন, মিউজিক, ফটোগ্রাফি, আইটি, সফটওয়্যার, বিজনেস ইত্যাদি বিষয়ের ওপর এক লাখ ৮৩ হাজারেরও বেশি ভিডিও কোর্স আছে। ফটোশপ, প্রোগ্রামিং, মেশিন লার্নিংসহ যে বিষয়েই কিছু শিখতে চান- ইউডেমিতে সেই সংশ্লিষ্ট কোর্স পাবেন। এসব কোর্স আপনার ক্যারিয়ারের উন্নতিতে গুরুত্বপূর্ণ ভূমিকা পালন করবে।

https://www.udemy.com/

কোর্সেরা

অনলাইন কোর্সের জন্য কোর্সেরা আরেকটি স্বনামধন্য প্রতিষ্ঠান। কোর্সেরার কোর্সে বিভিন্ন বিশ্ববিদ্যালয়-সমর্থিত ক্লাসও অন্তর্ভুক্ত থাকে, যেগুলোর সাহায্যে দক্ষতা বাড়ানোর সুযোগ থাকে। কম্পিউটার, ডেটা সায়েন্স, ব্যবসা, তথ্যপ্রযুক্তি এবং ব্যক্তিগত উন্নয়নের বিভিন্ন কোর্স পাওয়া যায় এই ওয়েবসাইটে।

https://www.coursera.org/

এডেক্স

বিশ্বের অসংখ্য মর্যাদাপূর্ণ বিশ্ববিদ্যালয়ের কোর্স এই ওয়েবসাইটে পাওয়া যায়। গ্রাহকরা চাইলে এডেক্সের ‘ফ্রি-টু-ডিগ্রি’ প্রোগ্রামে অংশ নিয়ে তাদের প্রয়োজনীয় দক্ষতা অর্জন করতে পারেন, যা তাদের কোডিং, নেটওয়ার্কিং, বিজনেস ম্যানেজমেন্টসহ বিভিন্ন বিষয়ের ওপর দক্ষতা অর্জনে ভূমিকা রাখবে।

https://www.edx.org/

কোড একাডেমি

অনেক বড় চাকরির ক্ষেত্রে প্রযুক্তি ও কোডিংয়ের দক্ষতা প্রয়োজন হয়। এসব বিষয় আরও ভালোভাবে শিখতে কোড একাডেমির সাহায্য নিতে পারেন। এই ওয়েবসাইটে বিনামূল্যে এবং অর্থের বিনিময়ে উভয় ধরনের কোর্সই আছে। বিনামূল্যের কোর্সগুলোতে বিভিন্ন রকম কোডিং ল্যাংগুয়েজ সম্পর্কে প্রাথমিক ধারণা পাওয়া যাবে, আর মাসিক সাবস্ক্রিপশন-ভিত্তিক কোর্সগুলোতে ধাপে ধাপে শেখার সুযোগ আছে এবং কোর্স শেষে সার্টিফিকেটও পাওয়া যাবে।

https://www.codecademy.com/

স্কিলক্রাশ

যারা অন্য পেশা থেকে কোডিং ও ডিজাইন খাতে পেশা পরিবর্তন করতে চান, তাদের লক্ষ্য করে এই ওয়েবসাইটটি তৈরি করা হয়েছে। স্কিলক্রাশের কোর্সগুলো প্রজেক্ট ও মেন্টরভিত্তিক এবং কোর্সে পুরো একটি প্রজেক্ট সফলভাবে সম্পন্ন করতে হয়। এজন্য মেন্টররা প্রয়োজনীয় দিক নির্দেশনা দেন। নিয়োগদাতারা অনেক সময় বাস্তব জীবনে কোনো প্রকল্প সফলভাবে সম্পন্ন করেছেন কি না, তার প্রমাণ দেখতে চায়। এই কোর্স করলে নিয়োগদাতাদের এই চাহিদা পূরণ করা সম্ভব হবে।

https://skillcrush.com/"
2024-08-05 22:49:04,দেশবাসীকে শান্ত থাকার আহ্বান মির্জা ফখরুলের,"দলের সর্বস্তরের নেতা-কর্মী ও দেশবাসীকে শান্ত থাকার আহ্বান জানিয়ে বিএনপি মহাসচিব মির্জা ফখরুল ইসলাম আলমগীর বলেছেন, সংখ্যালঘু সম্প্রদায়সহ ধর্ম, বর্ণ নির্বিশেষে সবার জান-মালের নিরাপত্তা নিশ্চিত করা আমাদের প্রত্যেকের কর্তব্য। তাই আইন-শৃঙ্খলা পরিস্থিতির অবনতি হয় এমন কোনো কাজ করা যাবে না। এই দেশ আমাদের সকলের। ইতোমধ্যে অনেক ক্ষতি হয়ে গেছে। সুন্দরভাবে দেশ পরিচালনার জন্য শান্তিপূর্ণ পরিবেশ খুবই প্রয়োজন। এখন সবাইকে দায়িত্বশীলতার পরিচয় দিতে হবে। কোনো ধরনের হঠকারী কাজ করা যাবে না।

আজ সোমবার এক বিবৃতিতে তিনি এ আহ্বান জানিয়েছেন।

বিএনপি মহাসচিব বলেন, নতুন অন্তর্বর্তীকালীন সরকার গঠিত হতে যাচ্ছে। সকল অন্যায় ও অবিচারের বিরুদ্ধে আইন অনুযায়ী তারাই ব্যবস্থা গ্রহণ করবে।

মির্জা ফখরুল বলেন, আমাদের ছাত্র-জনতা অসাধ্য সাধান করেছে। দেশ রাহুমুক্ত হয়েছে। স্বৈরাচারী সরকারের পতন হয়েছে। অভূতপূর্ব এক জনবিক্ষোভের মুখে শেখ হাসিনা পদত্যাগ করে দেশ ছেড়ে পালিয়েছেন। গত ১৫ বছরের প্রচণ্ড বাড়াবাড়ির কারণে দেশের ছাত্র-জনতার মধ্যে যে ক্ষোভের সৃষ্টি হয়েছে, এই জনবিস্ফোরণ তারই বহিঃপ্রকাশ। এই গণঅভ্যুত্থান আবারও প্রমাণ করল জনগণের শক্তির কাছে কোনো স্বৈরশাসকই টিকে থাকতে পারে না। আমি আমাদের ছাত্রসমাজসহ দেশবাসীকে অভিনন্দন জানাচ্ছি।

বিবৃতিতে নতুন সরকারের কাছে বিএনপি মহাসচিব সব নেতা-কর্মীর মুক্তি এবং মামলা প্রত্যাহারের আহ্বান জানান। একইসঙ্গে তিন বারের সাবেক প্রধানমন্ত্রী বেগম খালেদা জিয়াকে অনতিবিলম্বে মুক্তি দিয়ে বিদেশে উন্নত চিকিৎসার ব্যবস্থা করার দাবী জানান মির্জা ফখরুল ইসলাম আলমগীর।"
2024-08-05 22:45:39,"যশোরে শাহীন চাকলাদারের হোটেলে অগ্নিসংযোগ, নিহত ১৮","শেখ হাসিনার পদত্যাগের পর যশোর জেলা আওয়ামী লীগের সাধারণ সম্পাদক শাহীন চাকলাদারের মালিকানাধীন পাঁচ তারকা হোটেল ‘জাবির ইন্টারন্যাশনালে’ অগ্নিসংযোগ করেছে বিক্ষুব্ধ জনতা। এতে দগ্ধ হয়ে ১৮ জন নিহত ও শতাধিক আহত হয়েছেন শতাধিক।

সোমবার বিকেল ৪টার দিকে এ ঘটনা ঘটে। ওই সময় অনেকে ভেতরে আটকা পড়েন। যশোর ফায়ার সার্ভিস ও সিভিল ডিফেন্সের সহকারী পরিচালক কে এম মামুন এ তথ্য নিশ্চিত করেছেন।"
2024-08-05 22:44:08,অস্ট্রেলিয়ার রাজপথে প্রবাসীদের উল্লাস,"বৈষম্যবিরোধী ছাত্র আন্দোলনকারী শিক্ষার্থী ও জনতার দাবির মুখে আজ (সোমবার) প্রধানমন্ত্রীর পদ থেকে পদত্যাগ করেছেন শেখ হাসিনা। এর পর পরই ঢাকাসহ দেশের বিভিন্ন অঞ্চলে রাস্তায় নেমে এসে আনন্দ উদযাপন শুরু করে লাখো মানুষ।

এদিকে এই সংবাদ পাওয়ার পর পরই দেশের মানুষের মতোই রাজপথে নেমে উল্লাস করেছেন অস্ট্রেলিয়ায় বসবাসরত প্রবাসী বাংলাদেশীদের একাংশ। স্থানীয় সময় সোমবার রাত সাড়ে ৭টা নাগাদ দেশটির নিউ সাউথ ওয়েলস রাজ্যের পশ্চিম সিডনির উপশহর লাকেম্বায় এই ঘটনা ঘটে। এ সময় শিক্ষার্থীসহ সহস্রাধিক প্রবাসী বাংলাদেশী লাকেম্বার রেলওয়ে ব্রিগেড সড়কে অবস্থান নিয় উল্লাস করেন। সেখানে জাতীয় পতাকা ও মাথায় লাল-সবুজ স্কার্ফ বেধে উপস্থিত প্রবাসীরা বাংলাদেশ ও আন্দোলনকারী তরুণ প্রজন্মকে অভিনন্দন জানিয়ে বিভিন্ন স্লোগান দেন।

সেখানে উপস্থিত কয়েকজন প্রবাসী বাংলাদেশি জানান, বিদেশে থাকলেও তারা সব সময় দেশের সাম্প্ররিক পরিস্থিতি নিয়ে উদ্বিগ্ন ছিলেন। তারা চেয়েছিলেন সরকার সবার সঙ্গে সমন্বয় করে সমস্যা সমাধান করবে। তবে তা হয়নি। শেষ পর্যন্ত দেশের মানুষের এক দফা দাবি পূরণ হয়েছে। প্রাণহানি ও সংঘাত বন্ধ হোক এটা তাদের সবার প্রত্যাশা। তারা চান এবার একটা সুন্দর বাংলাদেশ গড়ে উঠুক নতুনদের হাত ধরে

নিউ সাউথ ওয়েলসের লা ট্রব বিশ্ববিদ্যালয়ের শিক্ষার্থী রিয়াজ আলফি সায়ের বলেন, সরকার রাষ্ট্রের অভিভাবক। ছাত্র-জনতা তার কাছে দাবি থাকবেই। অধিকার আদায়ে রাজপথে আন্দোলনের অধিকারও তাদের আছে। সেখানে এত প্রাণহানি, হামলা, নির্যাতন, হয়রানি হওয়ার কথা না। সাধারণ মানুষের বুকে পুলিশ ও ক্ষমতার পদদপুষ্টরা প্রকাশ্যে গুলি চালাবে অথচ বিচার নিয়ে প্রহসন হবে, তা মেনে নেওয়া যায় না। আমরা প্রতিটি হত্যাকাণ্ডের বিচার চাই। সেই সঙ্গে সিন্ডিকেট, দুর্নীতিবাজ ও অর্থপাচারকারীদের বিরুদ্ধে কঠোর ব্যবস্থা নিয়ে দেশকে স্থিতিশীল করার দাবি জানাই। রাষ্ট্রব্যবস্থাকে সংস্কার করে জনবান্ধব করা হোক। তরুণদের সংগ্রামী অর্জ্জন যেন বেহাত না হয়।

দেশে চলমান ছাত্র-জনতার এক দফা দাবি আদায়ের আন্দোলনে সোমবারের কর্মসূচি ছিল মার্চ টু ঢাকা। আন্দোলনের নেতৃত্বে থাকা শিক্ষার্থীদের ডাকে সাড়া দিয়ে লক্ষাধিক মানুষ এদিন রাজধানীতে প্রবেশ করে। এ দিন বেলা আড়াইটা৷ নাগাদ প্রধানমন্ত্রীর পদ থেকে 'পদত্যাগ' করে দেশ ছাড়েন শেখ হাসিনা। বিকা পৌনে চারটা নাগাদ জাতির উদ্দেশ্যে দেওয়া এক ভাষণে এ তথ্য জানান সেনাপ্রধান জেনারেল ওয়াকার-উজ-জামান।"
2024-08-05 22:37:26,রুদ্র আমরা জিতে গেছি..,"বছর দুই আগে বসন্তের এক সকালে আমরা পরিচিত হই। চোখের পলকে পরিবার ছেড়ে ছন্নছাড়া জীবনে সেই পরিচিত মুখগুলোর সঙ্গে বন্ধুত্বের সম্পর্ক আমাদের একাকিত্ব দূর করেছিল। আমাদের আড্ডা হাসিখুশিময় জীবনের রাজত্বে রুদ্র ছিল মধ্যমণি। বন্ধু রুদ্রকে স্মরণ করতে গিয়ে কবি রুদ্রের কথা মনে ভাসছে; ‘চলে যাওয়া মানে প্রস্থান নয়- বিচ্ছেদ নয়/ চলে যাওয়া মানে নয় বন্ধন ছিন্ন-করা আর্দ্র রজনী/ চলে গেলে আমারও অধিক কিছু থেকে যাবে/ আমার না-থাকা জুড়ে।’ সেদিন রুদ্রের চলে যাওয়ার পরও সে রয়ে গেছে আমাদের স্মৃতিতে, আড্ডায়, গল্পে, মেসের করিডোরে, তার শূন্য রুমে, তার প্রিয় খাবারের; সব খানে রুদ্রের সবকিছু আমাদের রুদ্রের শূন্যতা মনে করে দিচ্ছে। রুদ্রকে নিয়ে বলতে গিয়ে এভাবেই বলেন সহপাঠী এবং বন্ধু শাহরিয়ার জামান সিয়াম। রুদ্র সেন; শাহজালাল বিজ্ঞান ও প্রযুক্তি বিশ্ববিদ্যালয়ের (শাবি) কেমিক্যাল ইঞ্জিনিয়ারিং অ্যান্ড পলিমার সায়েন্স (সিইপি) বিভাগের ২য় বর্ষের শিক্ষার্থী। গত ১৮ জুলাই পুলিশের ধাওয়া খেয়ে নিরাপদ আশ্রয়ের খোঁজে খাল পার হতে গিয়ে পানিতে ডুবে মারা গেছে। রুদ্রের বাড়ি দিনাজপুরের পাহাড়পুরে। বাবা অবসরপ্রাপ্ত কলেজ শিক্ষক, মা গৃহিণী এবং একমাত্র বোন হাজী দানেশ বিজ্ঞান ও প্রযুক্তি বিশ্ববিদ্যালয়ে ডক্টর অব ভেটেরিনারি মেডিসিন বিষয়ে স্নাতকোত্তর শেষ করেছেন। বন্ধু শাহরিয়ার জামান সিয়াম বলেন, আমরা নিম্ন মধ্যবিত্ত পরিবারের থেকে উঠে আসা। আমার মতোই রুদ্রের পরিবার। আমাদের জীবনের গল্পটাও অনেকটা একই রকম। রুদ্র টিউশনি করে নিজে চলতো। ক্লাস পরীক্ষার পরে টিউশনি শেষে যখন মেসে ফিরত তখন হাস্যোজ্জ্বল মুখখানা দেখে উপায় নেই সারাদিন বাহিরে কাটিয়ে আসছে। কী অসম্ভব রকমের প্রাণশক্তি ছিল রুদ্রের! সেই প্রাণ আর মনে সময়ের সঙ্গে সঙ্গে স্বপ্ন আর ইচ্ছেগুলো জমিয়ে রেখেছিল।

রুদ্র স্বপ্নের কথা বলত; স্কলারশিপ নিয়ে দেশের বাহিরে উচ্চশিক্ষার জন্য পড়াশোনা করবে। আর সেই স্বপ্নের জন্য সে ঢাবি, রাবি, হাজী দানেশসহ আরও কয়েকটা বিশ্ববিদ্যালয়ে চান্স পেয়েও সে এখানে ভর্তি হয়েছিল। রুদ্র ঘুরতে ভালোবাসত। ব্যস্ততা আর হিসাবী জীবনের মাঝে রুদ্র আমাদের নিয়ে ট্যুরের পরিকল্পনা করত। রুদ্র চলে যাওয়ার কয়েক মাস আগেও আমরা একটা ট্যুর দিয়েছি। এই তো সেদিন পরিকল্পনা করেছিলাম; পরীক্ষা শেষে আমরা সুনামগঞ্জের টাঙ্গুয়ার হাওরে ঘুরতে যাব। কিন্তু তার আগেই সে চলে গেল! রুদ্র চলে যাওয়ার পর থেকে আমরা সবগুলো মিছিলে যাচ্ছি। মিছিলের স্লোগান আমাদের বন্ধুর কথা মনে করে দেয়। রুদ্র রাজনীতি করত না। কিন্তু সে খুবই রাজনীতি সচেতন ছিল। প্রায় আড্ডায় মানুষের কথা বলত; উত্তরবঙ্গের মানুষ, ক্ষুধা ও দারিদ্র্যের সঙ্গে লড়াই করা মানুষ। সেই মানুষের অধিকার আদায়ের মিছিলে গিয়ে রুদ্র শহীদ হলো। আমরা যখন বিশ্ববিদ্যালয়ে পরিচিত হই তখন ৯ জন মিলে একটা বাসায় উঠেছিলাম। এখন বাসার সবকিছুতেই আমরা রুদ্রের শূন্যতাকে অনুভব করি। আমরা আর মেসে হাসাহাসি করি না; মন খুলে আড্ডা দিই না। রুদ্র যেন আমাদের একা করে গেছে। সবকিছু ঠিক হলে ক্যাম্পাসে যাবো আমরা। কিন্তু সেখানে রুদ্র থাকবে না এটা ভাবতেই আমাদের বুক কেঁপে ওঠে। স্যাররা কি রুদ্রের রোল কল করবে? যদি ভুল করে কল করে ফেলে...! এরপরে আর আমি ভাবতে পারি না। এইটুকু বলেই যেন অনেকটা চুপ হয়ে যায় শাহরিয়ার। রুদ্রের আরেক বন্ধু ইমতিয়াজ আহমেদ ইমন বলতে থাকে আমি যখন ভাবি; একদিন আমাদের পড়াশোনা শেষ হবে, আমরা কর্মে যাব, আমরা আরও বড় হবো, কিন্তু রুদ্র সেই ২১ বছরেই থেকে যাবে। প্রতিদিনের জীবনে সবকিছুই মনে করে দেয় আমাদের বন্ধু রুদ্র তুলোর মতো, পাখির মতো এই জগৎসংসার ছেড়ে আকাশে চলে গেছে। রুদ্রসহ সব শহীদরা সেখানে যেন ভালো থাকে এই প্রার্থনা।"
2024-08-05 22:35:48,রুদ্র আমরা জিতে গেছি..,"বছর দুই আগে বসন্তের এক সকালে আমরা পরিচিত হই। চোখের পলকে পরিবার ছেড়ে ছন্নছাড়া জীবনে সেই পরিচিত মুখগুলোর সঙ্গে বন্ধুত্বের সম্পর্ক আমাদের একাকিত্ব দূর করেছিল। আমাদের আড্ডা হাসিখুশিময় জীবনের রাজত্বে রুদ্র ছিল মধ্যমণি। বন্ধু রুদ্রকে স্মরণ করতে গিয়ে কবি রুদ্রের কথা মনে ভাসছে; ‘চলে যাওয়া মানে প্রস্থান নয়- বিচ্ছেদ নয়/ চলে যাওয়া মানে নয় বন্ধন ছিন্ন-করা আর্দ্র রজনী/ চলে গেলে আমারও অধিক কিছু থেকে যাবে/ আমার না-থাকা জুড়ে।’ সেদিন রুদ্রের চলে যাওয়ার পরও সে রয়ে গেছে আমাদের স্মৃতিতে, আড্ডায়, গল্পে, মেসের করিডোরে, তার শূন্য রুমে, তার প্রিয় খাবারের; সব খানে রুদ্রের সবকিছু আমাদের রুদ্রের শূন্যতা মনে করে দিচ্ছে। রুদ্রকে নিয়ে বলতে গিয়ে এভাবেই বলেন সহপাঠী এবং বন্ধু শাহরিয়ার জামান সিয়াম। রুদ্র সেন; শাহজালাল বিজ্ঞান ও প্রযুক্তি বিশ্ববিদ্যালয়ের (শাবি) কেমিক্যাল ইঞ্জিনিয়ারিং অ্যান্ড পলিমার সায়েন্স (সিইপি) বিভাগের ২য় বর্ষের শিক্ষার্থী। গত ১৮ জুলাই পুলিশের ধাওয়া খেয়ে নিরাপদ আশ্রয়ের খোঁজে খাল পার হতে গিয়ে পানিতে ডুবে মারা গেছে। রুদ্রের বাড়ি দিনাজপুরের পাহাড়পুরে। বাবা অবসরপ্রাপ্ত কলেজ শিক্ষক, মা গৃহিণী এবং একমাত্র বোন হাজী দানেশ বিজ্ঞান ও প্রযুক্তি বিশ্ববিদ্যালয়ে ডক্টর অব ভেটেরিনারি মেডিসিন বিষয়ে স্নাতকোত্তর শেষ করেছেন। বন্ধু শাহরিয়ার জামান সিয়াম বলেন, আমরা নিম্ন মধ্যবিত্ত পরিবারের থেকে উঠে আসা। আমার মতোই রুদ্রের পরিবার। আমাদের জীবনের গল্পটাও অনেকটা একই রকম। রুদ্র টিউশনি করে নিজে চলতো। ক্লাস পরীক্ষার পরে টিউশনি শেষে যখন মেসে ফিরত তখন হাস্যোজ্জ্বল মুখখানা দেখে উপায় নেই সারাদিন বাহিরে কাটিয়ে আসছে। কী অসম্ভব রকমের প্রাণশক্তি ছিল রুদ্রের! সেই প্রাণ আর মনে সময়ের সঙ্গে সঙ্গে স্বপ্ন আর ইচ্ছেগুলো জমিয়ে রেখেছিল।

রুদ্র স্বপ্নের কথা বলত; স্কলারশিপ নিয়ে দেশের বাহিরে উচ্চশিক্ষার জন্য পড়াশোনা করবে। আর সেই স্বপ্নের জন্য সে ঢাবি, রাবি, হাজী দানেশসহ আরও কয়েকটা বিশ্ববিদ্যালয়ে চান্স পেয়েও সে এখানে ভর্তি হয়েছিল। রুদ্র ঘুরতে ভালোবাসত। ব্যস্ততা আর হিসাবী জীবনের মাঝে রুদ্র আমাদের নিয়ে ট্যুরের পরিকল্পনা করত। রুদ্র চলে যাওয়ার কয়েক মাস আগেও আমরা একটা ট্যুর দিয়েছি। এই তো সেদিন পরিকল্পনা করেছিলাম; পরীক্ষা শেষে আমরা সুনামগঞ্জের টাঙ্গুয়ার হাওরে ঘুরতে যাব। কিন্তু তার আগেই সে চলে গেল! রুদ্র চলে যাওয়ার পর থেকে আমরা সবগুলো মিছিলে যাচ্ছি। মিছিলের স্লোগান আমাদের বন্ধুর কথা মনে করে দেয়। রুদ্র রাজনীতি করত না। কিন্তু সে খুবই রাজনীতি সচেতন ছিল। প্রায় আড্ডায় মানুষের কথা বলত; উত্তরবঙ্গের মানুষ, ক্ষুধা ও দারিদ্র্যের সঙ্গে লড়াই করা মানুষ। সেই মানুষের অধিকার আদায়ের মিছিলে গিয়ে রুদ্র শহীদ হলো। আমরা যখন বিশ্ববিদ্যালয়ে পরিচিত হই তখন ৯ জন মিলে একটা বাসায় উঠেছিলাম। এখন বাসার সবকিছুতেই আমরা রুদ্রের শূন্যতাকে অনুভব করি। আমরা আর মেসে হাসাহাসি করি না; মন খুলে আড্ডা দিই না। রুদ্র যেন আমাদের একা করে গেছে। সবকিছু ঠিক হলে ক্যাম্পাসে যাবো আমরা। কিন্তু সেখানে রুদ্র থাকবে না এটা ভাবতেই আমাদের বুক কেঁপে ওঠে। স্যাররা কি রুদ্রের রোল কল করবে? যদি ভুল করে কল করে ফেলে...! এরপরে আর আমি ভাবতে পারি না। এইটুকু বলেই যেন অনেকটা চুপ হয়ে যায় শাহরিয়ার। রুদ্রের আরেক বন্ধু ইমতিয়াজ আহমেদ ইমন বলতে থাকে আমি যখন ভাবি; একদিন আমাদের পড়াশোনা শেষ হবে, আমরা কর্মে যাব, আমরা আরও বড় হবো, কিন্তু রুদ্র সেই ২১ বছরেই থেকে যাবে। প্রতিদিনের জীবনে সবকিছুই মনে করে দেয় আমাদের বন্ধু রুদ্র তুলোর মতো, পাখির মতো এই জগৎসংসার ছেড়ে আকাশে চলে গেছে। রুদ্রসহ সব শহীদরা সেখানে যেন ভালো থাকে এই প্রার্থনা।"
2024-08-05 22:34:57,রাত ১২টা থেকে ভোর ৬টা পর্যন্ত কারফিউ,"রাত ১২টা থেকে মঙ্গলবার ভোর ৬টা পর্যন্ত কারফিউ বলবৎ থাকবে বলে জানিয়েছে আইএসপিআর।

সোমবার রাত ১০টায় এক সংবাদ বিজ্ঞপ্তিতে এ তথ্য জানায় সংস্থাটি।

আইএসপিআর জানিয়েছে, আজ রাত ১২টা হতে আগামীকাল মঙ্গলবার ভোর ৬টা পর্যন্ত কারফিউ বলবৎ থাকবে। আগামীকাল মঙ্গলবার সকাল হতে বাংলাদেশের সকল সরকারি, আধা সরকারি, স্বায়ত্তশাসিত, আধা স্বায়ত্তশাসিত, বেসরকারি প্রতিষ্ঠান, কলকারখানা, স্কুল কলেজ, মাদ্রাসা, বিশ্ববিদ্যালয়সহ সকল শিক্ষা প্রতিষ্ঠান খোলা খাকবে।"
2024-08-05 22:31:44,দেশে ফিরছেন তারেক রহমান,"বিএনপির ভারপ্রাপ্ত চেয়ারপারসন তারেক রহমান অতি দ্রুতই দেশে ফিরছেন বলে জানিয়েছেন দলটির মহাসচিব মির্জা ফখরুল ইসলাম আলমগীর। সোমবার রাত সাড়ে ৯টায় গণমাধ্যমকে দেওয়া সাক্ষাৎকারে তিনি এ তথ্য জানান।

মির্জা ফখরুল বলেন, আপনারা জানেন আমাদের নেতা তারেক রহমান, তাকে অন্যায়ভাবে মিথ্যা মামলা দিয়ে বিদেশে নির্বাসিত করা হয়েছে। তিনি এ আন্দোলনে সর্বাত্মক সহযোগিতা করেছেন, তাকে অবিলম্বে দেশে ফিরিয়ে আনার জন্য আমরা ব্যবস্থা গ্রহণ করেছি।

তিনি বলেন, সিদ্ধান্ত হয়েছে খালেদা জিয়াকে অবিলম্বে মুক্তি দেওয়া হবে। মুক্তি দেওয়া হবে সেসব মানুষকে যাদের রাজনৈতিক কারণে বন্দি করে রাখা হয়েছিল। এখন যে পরিস্থিতির সৃষ্টি হয়েছে, সেটি নিয়ন্ত্রণে সব রাজনৈতিক দল, ছাত্র-জনতা কাজ করবেন।

দেশবাসীর প্রতি আহ্বান জানিয়ে বিএনপির মহাসচিব বলেন, আমরা একটি বড় বিজয়, বড় সাফল্য পেয়েছি। সে সাফল্যকে ধরে রাখতে নিজেরা সংযমের পরিচয় দেই, ক্রোধ-ঘৃণা বা প্রতিহিংসার বশবর্তী না হয়ে কাউকে আক্রমণ না করি, কোনো প্রতিষ্ঠানের ক্ষতি না করি। বিশেষ করে আমাদের ধর্মীয় সংখ্যালঘু ভাইদের যেন আক্রমণ না করি।

সংখ্যালঘুদের রক্ষা করা আমাদের সবার দায়িত্ব মন্তব্য করে মির্জা ফখরুল আরও বলেন, তাদের রক্ষা করা আমাদের পবিত্র দায়িত্ব। আমি আমাদের দলের সবার প্রতি আহ্বান জানাই, যে প্রবণতা দেখা দিয়েছে- দুর্বৃত্তদের সে সুযোগ দেবেন না, যে সুযোগে দুর্বৃত্তরা অন্যদের ওপর আঘাত হানে।"
2024-08-05 22:25:00,কাল থেকে সব অফিস ও শিক্ষাপ্রতিষ্ঠান খোলা,"আগামীকাল মঙ্গলবার থেকে সব অফিস ও শিক্ষাপ্রতিষ্ঠান খোলা থাকবে। আজ সোমবার রাতে এক সংবাদ বিজ্ঞপ্তিতে এ তথ্য জানিয়েছে আন্তঃবাহিনীর জনসংযোগ পরিদপ্তর (আইএসপিআর)।

এতে বলা হয়, আগামীকাল মঙ্গলবার সকাল থেকে বাংলাদেশের সব সরকারি, আধা-সরকারি, স্বায়ত্তশাসিত, আধা-স্বায়ত্তশাসিত, বেসরকারি প্রতিষ্ঠান, কলকারখানা এবং স্কুল, কলেজ, মাদ্রাসা, বিশ্ববিদ্যালয়সহ সব শিক্ষাপ্রতিষ্ঠান খোলা থাকবে।"
2024-08-05 22:22:09,"শেরপুর কারাগারে হামলা, পালিয়েছে ৫২৭ বন্দি","শেরপুরে জেলা কারাগারে হামলা-অগ্নিসংযোগ ও লুটপাটের ঘটনা ঘটেছে। এ সময় জেলা কারাগারে আটক থাকা ৫২৭ বন্দির সবাই পালিয়ে গেছে।

সোমবার বিকেল সাড়ে চারটার দিকে এ ঘটনা ঘটে।

এ ছাড়া সকাল থেকেই সরকারি-বেসরকারি অফিস-স্থাপনা ও আওয়ামী লীগ নেতাদের বাসায় হামলা, ভাঙচুর ও অগ্নিসংযোগ করেছে দুর্বৃত্তরা।

সকাল থেকেই শেরপুর শহরের বিভিন্ন জায়গায় অবস্থান নেয় আন্দোলনকারীরা। একপর্যায়ে শেরপুর সদর থানা, জেলা প্রশাসনের ম্যাজিস্ট্রেটের ডরমিটরি, শ্রীবরদী উপজেলা পরিষদ কার্যালয়, বিভিন্ন ইউনিয়ন পরিষদ ভবন, আওয়ামী লীগ অফিস, শেরপুর-১ (সদর) আসনের সংসদ সদস্য, জেলা আওয়ামী লীগের সাধারণ সম্পাদক ছানুয়ার হোসেন ছানুর বাড়ি, জেলা পরিষদের চেয়ারম্যান হুমায়ুন কবীর রুমানের বাড়ি, জেলা মহিলা আওয়ামী লীগের সভাপতি শামসুন্নাহার কামাল, সাধারণ সম্পাদক নাসরিন বেগমের বাড়িসহ আওয়ামী লীগ নেতাদের বাড়িতে হামলা-ভাঙচুর ও অগ্নিসংযোগ করে দুর্বৃত্তরা।

পরে বিকেলে প্রধানমন্ত্রী শেখ হাসিনার পদত্যাগের খবর পেয়ে শেরপুর শহরে আনন্দ মিছিল শুরু হয়। এরপর বিকেল সাড়ে চারটার দিকে জেলা কারাগারে হামলা ও ভাঙচুর চালায় দুর্বৃত্তরা। পরে কারাগারের প্রধান গেট ভেঙে ভেতরে প্রবেশ করে এবং লুটপাট চালায়। এ সময় কারাগারে থাকা ৫২৭ জন আসামি পালিয়ে যায়।

শেরপুরের জেলা প্রশাসক মো. আব্দুল্লাহ আল খায়রুম কারাগারে ভাঙচুর, লুটপাট ও বন্দি পলায়নের বিষয়টি নিশ্চিত করে বলেন, ‘জেলা কারাগারে দুর্বৃত্তরা হামলা, ভাঙচুর ও লুটপাট চালিয়েছে। এ সময় সকল আসামি পালিয়ে গেছে।’"
2024-08-05 22:21:06,গাজীপুরে বিজিবির সঙ্গে আন্দোলনকারীদের সংঘর্ষে নিহত ৫,"গাজীপুরে বর্ডার গার্ড বাংলাদেশ (বিজিবি) ও বিক্ষোভকারীদের সংঘর্ষের ঘটনায় ৫ জন নিহত হয়েছেন। এসময় আন্দোলনকারীরা ৬০ জন বিজিবি সদস্যকে আটকে রাখেন এবং তাদের বহনকারী দুটি গাড়ি পুড়ে ফেলেন।

গাজীপুরে শ্রীপুর উপজেলার পল্লী বিদ্যুৎ মোড় এলাকায় সোমবার সকাল ১১টা থেকে সন্ধ্যা ৭টা পর্যন্ত দফায় দফায় সংঘর্ষের ঘটনা ঘটে।

স্থানীয়রা জানান, দুটি গাড়িতে বিজিবির ৮০ জন সদস্য ময়মনসিংহের দিকে যাচ্ছিলেন। এ সময় আন্দোলনকারীরা পল্লী বিদ্যুৎ মোড়ে তাদের গাড়ি থামান। এক বিজিবি সদস্যদেরকে লক্ষ্য করে তারা ইট-পাটকেল ছুড়তে থাকেন। এরপর দুই পক্ষের মধ্যে সংঘর্ষ শুরু হয়। মুহূর্তেই রণক্ষেত্রে পরিণত হয় পুরো এলাকা।

প্রত্যক্ষদর্শীরা জানান, সেখানে দফায় দফায় গোলাগুলির শব্দ পাওয়া যায়। সংঘর্ষ থেমে যাওয়ার পর দুপুর দেড়টার দিকে সড়ক জুড়ে আহত ও নিহতদের মরদেহ পড়ে থাকতে দেখা যায়। তাদের উদ্ধার করে বিভিন্ন হাসপাতালে নিয়ে যাওয়ার পর বিজিবির সদস্যদের অবরুদ্ধ করে ফেলেন আন্দোলনকারীরা। এ ঘটনায় ৫ জন নিহত হয়েছেন বলে খবর পাওয়া গেছে। নিহতরা হলেন- সিফাতউল্লাহ (২২), শরীফ আহমেদ (২০), কাওসার আহমেদ (২৮), জুয়েল মৃধা (৩০) ও রানা মিয়া।"
2024-08-05 22:09:19,২৪ ঘণ্টার মধ্যে অন্তর্বর্তীকালীন সরকারের রূপরেখা,"আগামী ২৪ ঘণ্টার মধ্যে অন্তর্বর্তীকালীন জাতীয় সরকারের রূপরেখা পেশ করবে বৈষম্যবিরোধী ছাত্র আন্দোলন। একই সঙ্গে ২৪ ঘণ্টার মধ্যে আন্দোলন ঘিরে গ্রেপ্তার হওয়া সব বন্দির মুক্তির দাবি জানিয়েছেন তারা।

সোমবাররাজধানীর তেজগাঁওয়ে এক সংবাদ সম্মেলনে এ ঘোষণা দেন বৈষম্যবিরোধী ছাত্র আন্দোলনের অন্যতম সমন্বয়ক নাহিদ ইসলাম।

তিনি বলেন, আগামী ২৪ ঘণ্টার মধ্যে আমরা একটি অন্তর্বর্তীকালীন জাতীয় সরকারের প্রস্তাব করবো। সেই জাতীয় সরকারে অভ্যুত্থানকারী ছাত্র-নাগরিকদের অংশ থাকবে এবং নাগরিক সমাজসহ বিভিন্ন পেশাজীবী ও বিভিন্ন পক্ষ রয়েছে। সবার প্রতিনিধিত্ব নিশ্চিত করে তাদের সঙ্গে আলোচনার মাধ্যমে আমরা অন্তর্বর্তীকালীন জাতীয় সরকারের রূপরেখা ও সেই সরকারে কারা কারা থাকবেন তাদের নাম ঘোষণা করবো।

নাহিদ ইসলাম বলেন, অভ্যুত্থানকারী ছাত্র-নাগরিকদের সমর্থিত বা প্রস্তাবিত সরকার ছাড়া আমরা কিন্তু আর কোনো সরকার সমর্থন করবো না। সেটা সেনা-সমর্থিত সরকার হতে পারে বা জরুরি অবস্থা দিয়ে রাষ্ট্রপতি-শাসিত সরকার হতে পারে- এ ধরনের সরকারকে বিপ্লবী ছাত্র-জনতা গ্রহণ করবে না।

এই সমন্বয়ক আরও বলেন, যারা এই আন্দোলনে শহীদ হয়েছেন তাদের আমরা জাতীয় বীর হিসেবে ঘোষণা করছি। এছাড়া যারা এই ফ্যাসিস্ট রেজিমে শহীদ হয়েছেন তাদেরও স্মরণ করছি।

তিনি বলেন, ফ্যাসিবাদের দোসররা যেন কোনো সুযোগ না পায় সেজন্য ছাত্র-জনতাকে রাজপথেই থাকতে হবে।

এসময় তিনি ২৪ ঘণ্টার মধ্যে সব রাজবন্দির মুক্তিও দাবি করেন। এসময় সংখ্যালঘুদের সর্বোচ্চ নিরাপত্তার দাবিও জানান তিনি। পাশাপাশি গণমাধ্যমকর্মীদেরও নিরাপত্তা নিশ্চিতের আহ্বান জানান সমন্বয়ক নাহিদ ইসলাম।

রাষ্ট্রের কোনো সম্পদের ক্ষতি যেন না হয় সে ব্যাপারেও সতর্ক থাকলে রাজপথে ছাত্র-জনতাকে থাকার আহ্বান জানান তিনি।"
2024-08-05 21:55:45,গণপিটুনিতে নিহত ‘বালুখেকো’ সেলিম খান ও তার ছেলে চিত্রনায়ক শান্ত,"চাঁদপুর সদর উপজেলার লক্ষ্মীপুর মডেল ইউনিয়ন পরিষদের (ইউপি) আলোচিত চেয়ারম্যান ‘বালুখেকো’ সেলিম খান ও তার ছেলে চিত্রনায়ক শান্ত খান গণপিটুনিতে নিহত হয়েছেন।

সোমবার বিকেলে নিজ এলাকা থেকে পালিয়ে যাওয়ার সময় বালিয়া ইউনিয়নের ফরক্কাবাদ বাজারে এসে জনরোশে পড়েন। সেখানে নিজের পিস্তল থেকে গুলি করে নিজেদের আত্মরক্ষা করতে পারলেও পার্শ্ববর্তী বাগাড়া বাজারে এসে জনতার মুখোমুখি হন। সেখানেই জনতার পিটুনিতে নিহত হয় সেলিম খান ও তার ছেলে চিত্রনায়ক শান্ত খান।

সেলিম খান বহু বছর ধরে চাঁদপুর নৌ-সীমানায় পদ্মা-মেঘনা নদীতে শত শত ড্রেজার দিয়ে অবৈধভাবে বালু উত্তোলন করে কোটি কোটি টাকার মালিক হয়। এসব ঘটনায় তিনি জেল খাটেন। দুদকে তার বিরুদ্ধে মামলা চলমান রয়েছে।

চাঁদপুর সদর মডেল থানার ভারপ্রাপ্ত কর্মকর্তা (ওসি) মো. শেখ মুহসীন আলম বলেন, ‘তাদের মৃত্যুর বিষয় আমরা জেনেছি। তবে আমাদের কেউ খবর দেয়নি। আমাদের জানমালের নিরাপত্তার কারণে সেখানে যাইনি।’"
2024-08-05 21:48:21,ঐতিহাসিক মুহূর্ত শান্তভাবে উদযাপন করুন: তারেক রহমান,"বিএনপির ভারপ্রাপ্ত চেয়ারম্যান তারেক রহমান বলেছেন, বিজয়ীর কাছে পরাজিতরা নিরাপদ থাকলে বিজয়ের আনন্দ মহিমান্বিত হয়। আপনারা বিজয়ের এই আনন্দঘন ও রাহুমুক্তির ঐতিহাসিক মুহূর্ত শান্তভাবে উদযাপন করুন।

আজ সোমবার ‘প্রধানমন্ত্রী শেখ হাসিনার পদত্যাগ ও ছাত্র-জনতার বিজয়ের পর দেশবাসীর উদ্দেশে পাঠানো এক ভিডিও বার্তায় তিনি এ আহ্বান জানান।

ছাত্র-জনতার উদ্দেশে তারেক রহমান বিনীত আহ্বান জানিয়ে বলেন, অনুগ্রহ করে কেউ প্রতিশোধ কিংবা প্রতিহিংসাপরায়ণ হবেন না। কেউ নিজের হাতে আইন তুলে নেবেন না। অর্জিত বিজয় যাতে লক্ষ্যচ্যুত না হয় সে ব্যাপারে সতর্ক এবং সজাগ দৃষ্টি রাখুন। ৫২, ৭১ কিংবা ৯০ এর মতো ছাত্র-জনতা আবারও একটি বিজয়ের ইতিহাস রচনা করেছে। প্রিয় দেশবাসীকে আবারও বীরোচিত অভিনন্দন।

তারেক রহমান বলেন, গৌরবজনক ঐতিহাসিক এই মুহূর্তে বাংলাদেশের সাহসী ছাত্র-জনতাকে বীরোচিত অভিনন্দন। হাজারো শহীদের প্রাণের বিনিময়ে ও জনতার ঐতিহাসিক বিপ্লবের মধ্য দিয়ে গণহত্যাকারী হাসিনার পতন হয়েছে, রাহুমুক্তি হয়েছে প্রিয় বাংলাদেশ। জনতার বিপ্লবের প্রথম ধাপ চূড়ান্তভাবে সফল হয়েছে। লাখো শহীদের প্রাণের বিনিময়ে অর্জিত বাংলাদেশ কখনও পরাজয় মানতে পারেনা। এই ঐতিহাসিক বিপ্লবের মধ্য দিয়ে আবারও প্রমাণিত হয়েছে, দল মত নির্বিশেষে সবাই ঐক্যবদ্ধ থাকলে এই বাংলাদেশকে কেউ কখনও পরাজিত করতে পারবে না।

বিএনপির ভারপ্রাপ্ত চেয়ারম্যান আরও বলেন, বিজয়ের এই ঐতিহাসিক মুহূর্তে আমি সেইসব মায়েদের প্রতি বিনম্র শ্রদ্ধা জানাই, এই গণবিপ্লবে যারা তাদের প্রিয় সন্তান হারিয়েছেন। এভাবে গত ১৫ বছরে ফ্যাসিবাদী শাসনকালে অনেক সন্তান তার প্রিয়তম বাবাকে হারিয়েছেন, বহু স্ত্রী প্রিয়তম স্বামী হারিয়েছেন। গুম, খুন ও অপহরণ করে অসংখ্য মায়ের বুক খালি করা হয়েছে। আপনাদের সন্তানের শহীদি মৃত্যু ও স্বজনদের ত্যাগ তিতিক্ষায় ২০২৪ সালের ৫ আগস্ট আরেকটি বিজয় দেখেছে বাংলাদেশ।

তারেক রহমান বলেন, জনতার ঐতিহাসিক বিপ্লব সফল করতে গিয়ে অসংখ্য ছাত্র-জনতা আহত হয়েছেন। বাসায়, হাসপাতালে কিংবা ক্লিনিকে চিকিৎসাধীন যন্ত্রণাবিদ্ধ সময়ে সমস্ত ভালোবাসা নিয়ে আপনাদের পাশে আজ সারা বাংলাদেশ। হাসিনার বিরুদ্ধে আন্দোলন করতে গিয়ে অসংখ্য মানুষ মিথ্যা মামলা ও রাজনৈতিক উদ্দেশ্যপ্রণোদিত মামলায় গ্রেপ্তার হয়েছেন, কারাগারে নিক্ষিপ্ত হয়েছেন। অবিলম্বে তাদের বিরুদ্ধে দায়ের করা সব মিথ্যা মামলা প্রত্যাহার এবং তাদের কারামুক্তির দাবি জানাচ্ছি। একইসঙ্গে, ছাত্রছাত্রীরা যাতে আবার স্বাভাবিকভাবে হলে, হোস্টেলে, ক্লাসে ফিরতে পারে এবং পরীক্ষায় অংশ নিতে পারে, আশা করি সরকার সবার আগে সেই পদক্ষেপ গ্রহণ করবে।

তারেক রহমান বলেন, দেশের ১৮ কোটি মানুষকে জিম্মি করে সাড়ে বারোকোটি ভোটারের ভোটের অধিকার কেড়ে নিয়ে বাংলাদেশকে তাবেদার রাষ্ট্রে পরিণত করা হয়েছিল। গণহত্যাকারী হাসিনার পতনের মধ্য দিয়ে জনগণ তাদের গণতন্ত্র, মানবাধিকার, লুণ্ঠিত ভোটের অধিকার পুনঃপ্রতিষ্ঠার পথ সুগম করেছে। এরমধ্য দিয়ে জনগণের বিপ্লবের প্রথম ধাপ সফলভাবে সম্পন্ন হয়েছে। এরপর একটি অবাধ ও সুষ্ঠু নির্বাচনের মধ্যে দিয়ে যেদিন দেশের সাড়ে বারো কোটি ভোটার নিরাপদে ও নিশ্চিন্তে ভোট দিয়ে জনগণের কাছে জবাবদিহিমূলক সরকার প্রতিষ্ঠা করতে পারবে, রাষ্ট্র-সরকার-শাসন-প্রশাসনে মুক্তিযুদ্ধের মূলমন্ত্র সাম্য-মানবিক মর্যাদা প্রতিষ্ঠা করতে পারবে, সর্বোপরি একটি গণতান্ত্রিক বৈষম্যহীন রাষ্ট্র ও সমাজ গড়তে পারবে তখনই জনতার ঐতিহাসিক বিপ্লবের চূড়ান্ত সফলতা আসবে।

বিএনপির ভারপ্রাপ্ত চেয়ারম্যান বলেন, জনতার ঐতিহাসিক বিপ্লবকে চূড়ান্ত লক্ষ্যে পৌঁছে দিতে দ্রুততম সময়ের মধ্যে একটি অবাধ ও সুষ্ঠু নিরপেক্ষ নির্বাচন আয়োজন করতে হবে। জনগণের দ্বারা নির্বাচিত প্রতিনিধিদের কাছে দ্রুততম সময়ের মধ্যে ক্ষমতা হস্তান্তর করতে হবে। একটি বৈষম্যহীন গণতান্ত্রিক বাংলাদেশ প্রতিষ্ঠার লক্ষ্যে একটি অবাধ ও সুষ্ঠু নির্বাচন আয়োজনের জন্য বিএনপিসহ বাংলাদেশের প্রতিটি গণতান্ত্রিক রাজনৈতিক দল সবরকমের সহযোগিতা করবে।"
2024-08-05 21:33:06,সামরিক বিমানে যেভাবে দেশ ছাড়লেন হাসিনা,"প্রধানমন্ত্রীর পদ থেকে পদত্যাগের পর সেনাবাহিনীর একটি পরিবহন বিমানে করে দেশ ছেড়েছেন শেখ হাসিনা। আন্তর্জাতিক ফ্লাইট রেকর্ড রাখা সংস্থা ফ্লাইট রাডার ২৪ ডট কমের বরাত দিয়ে এ তথ্য জানিয়েছ ভারতীয় সংবাদমাধ্যম ইন্ডিয়া টুডে।

শেখ হাসিনার দেশ ছাড়ার খবরের পর এজেএএক্স-১৪৩১ ফ্লাইটটি সবচেয়ে বেশি নজরদারিতে ছিল। ধারণা করা হচ্ছে, এই ফ্লাইটেই তিনি দেশ ছেড়েছেন। এজেএএক্স-১৪৩১ কল সাইনের বিমানটি মূলত বাংলাদেশ বিমানবাহিনীর একটি সি-১৩০জে হারকিউলিস।

ফ্লাইট রাডারের তথ্যানুসারে, সি-১৩০জে হারকিউলিস আজ বিকেলে বাংলাদেশ থেকে রওনা হয় এবং কলকাতার দিকে যেতে শুরু করে। পরে পথ পরিবর্তন করে নয়া দিল্লির দিকে রওনা হয়। বিকেল ৫টা নাগাদ বিমানটিতে উত্তর প্রদেশ রাজ্যের রাজধানী লক্ষ্ণৌয়ের আকাশে ছিল। পরে সেটি স্থানীয় সময় বিকেল ৫টা ৩৬ মিনিটে দিল্লির কাছে গাজিয়াবাদে ভারতের বিমানঘাঁটি হিন্দনে অবতরণ করে।

নয়া দিল্লি থেকে শেখ হাসিনা কোথায় যাবেন তা এখনো অনিশ্চিত। তবে সূত্র জানিয়েছে, তিনি ইউরোপের কোনো দেশে যেতে পারেন। অপর একটি সূত্র জানিয়েছে, তিনি লন্ডনে যেতে পারেন।

এক প্রতিবেদনে ভারতীয় গণমাধ্যম আনন্দবাজার জানায়, সদ্য পদত্যাগ করা শেখ হাসিনা ভারতে কোনো রাজনৈতিক আশ্রয় চাননি। প্রথমে শোনা গিয়েছিল, সোমবার রাতেই তিনি লন্ডনে রওনা হবেন। তারপর একটি অসমর্থিত সূত্র জানায়, ব্রিটেন হাসিনার রাজনৈতিক আশ্রয়ের অনুরোধ প্রত্যাখ্যান করেছে।

লকহিড সি-১৩০জে হারকিউলিস চার ইঞ্জিন বিশিষ্ট টার্বোপ্রপ সামরিক পরিবহন বিমান। এই বিমানটি বহুমুখী ব্যবহারে নির্ভরযোগ্যতার প্রতীক হিসেবে পরিচিত।"
2024-08-05 21:27:40,হাসিনার আশ্রয়ের অনুরোধ প্রত্যাখ্যান যুক্তরাজ্যের,"শেখ হাসিনার রাজনৈতিক আশ্রয়ের অনুরোধ প্রত্যাখ্যান করেছে যুক্তরাজ্য। সোমবার এক প্রতিবেদনে এ তথ্য জানিয়েছে ভারতীয় সংবাদমাধ্যম আনন্দবাজার।

প্রতিবেদনে বলা হয়, সদ্য পদত্যাগ করা শেখ হাসিনা ভারতে কোনো রাজনৈতিক আশ্রয় চাননি। প্রথমে শোনা গিয়েছিল, সোমবার রাতেই তিনি লন্ডনে রওনা হবেন। তারপর জানা যায়, ব্রিটেন হাসিনার রাজনৈতিক আশ্রয়ের অনুরোধ প্রত্যাখ্যান করেছে।

এর আগে ভারতের রাজধানী দিল্লির অদূরে আইএএফের হিন্দন বিমানঘাঁটিতে বিকেল সাড়ে পাঁচটার দিকে অবতরণ করেন বাংলাদেশের সাবেক প্রধানমন্ত্রী শেখ হাসিনা।

একাধিক ভারতীয় সূত্র জানিয়েছে, সেখান থেকে প্রথমে নয়াদিল্লি ও তারপর লন্ডনের উদ্দেশ্যে যাত্রা করবেন তিনি।

তবে নয়াদিল্লিতে তিনি কতদিন অবস্থান করবেন, কিংবা কবে নাগাদ তিনি লন্ডনগামী বিমানে উঠবেন— সে ব্যাপারে এখন পর্যন্ত বিস্তারিত কিছু জানা যায়নি।"
2024-08-05 21:14:46,ইউপি চেয়ারম্যান ও ড্রাইভারকে পুড়িয়ে-পিটিয়ে হত্যা,"ঝিনাইদহের পোড়াহাটি ইউনিয়নের চেয়ারম্যান শহিদুল ইসলাম হিরনকে (৫৫) পিটিয়ে ও পুড়িয়ে হত্যা করেছে দুর্বৃত্তরা। একই সময় আক্তার মিয়া (৪০) নামের তার গাড়ি চালককেও কুপিয়ে হত্যা করা হয়। সোমবার বিকেলে এ ঘটনা ঘটে। আক্তার মিয়ার বাড়ি সদর উপজেলার ভুপতিপুর গ্রামে।

বিকেলে কতিপয় দুর্বৃত্ত শহরের স্টেডিয়াম পাড়া এলাকায় শহিদুল ইসলাম হিরনের বাড়িতে হামলা চালায়। সে সময় তার বাড়িতে আগুন ধরিয়ে দেয়। পরে বাড়ির সামনে থাকা তার গাড়ি চালক আক্তার মিয়াকে কুপিয়ে গুরুতর আহত করে।

স্থানীয়রা তাকে উদ্ধার করে সদর হাসপাতালে নিয়ে গেলে চিকিৎসক মৃত ঘোষণা করেন। এরপর সন্ধ্যায় ওই বাড়ি থেকে শহিদুল ইসলাম হিরনের পোড়া ও রক্তাক্ত মৃতদেহ উদ্ধার করা হয়।"
2024-08-05 20:49:00,সময়-একাত্তরসহ ৫ টেলিভিশন অফিসে হামলা,"বৈষম্যবিরোধী ছাত্র আন্দোলনের মুখে প্রধানমন্ত্রীর পদ থেকে শেখ হাসিনা পদত্যাগ করার পর বিক্ষুব্ধ জনতা ৭১ টিভি ও সময় টিভিসহ কয়েকটি গণমাধ্যমের কার্যালয়ে হামলা ও ভাঙচুর করেছে।

সোমবার কারওয়ান বাজারে এটিএন বাংলার কার্যালয়ের সামনে রাখা একাধিক গাড়ি ভাঙচুর করে ও আগুন দেয় বিক্ষুব্ধ জনতা। এটিএন বাংলা কার্যালয়ের ভেতরে ঢুকে স্টেশনে হামলা চালায় তারা। সম্প্রচার বন্ধ না হলেও এটিএন বাংলার স্বাভাবিক কার্যক্রম ব্যাহত হয়।

কারওয়ান বাজারে আরেক গণমাধ্যম এটিএন নিউজের সামনে রাখা গাড়িতেও আগুন দেওয়া হয়। কার্যালয়ের ভেতরে ঢুকে ভাঙচুর চালায় বিক্ষুব্ধ জনতা।

একাত্তর টেলিভিশনের বারিধারার কার্যালয়ের সামনে রাখা একাধিক গাড়িতে আগুন দেওয়া হয়। কার্যালয়ের ভেতরে ঢুকে চেয়ার–টেবিল, টেলিভিশন ও কম্পিউটার ভাঙচুর করা হয়েছে বলে টেলিভিশনটির একাধিক সাংবাদিক অভিযোগ করেছেন।

বীর উত্তম সি আর দত্ত সড়কে সময় টেলিভিশনের কার্যালয়ের নিচে রাখা গাড়ি ভাঙচুর করা হয়। বিক্ষুব্ধ জনতা কার্যালয়ের ভেতরে ঢোকার চেষ্টা করে। সময় টেলিভিশনের কার্যালয়ে থাকা সংবাদকর্মীরা যে যে অবস্থায় ছিলেন, সে অবস্থাতেই বের হয়ে যান বলে প্রতিষ্ঠানটির একাধিক কর্মী জানান।

এছাড়া তেজগাঁওয়ে ইনডিপেনডেন্ট টেলিভিশনের কার্যালয়ের নিচে রাখা গাড়ি ভাঙচুর করা হয়। বিক্ষুব্ধ জনতা কার্যালয়ের ভেতরে ঢোকার চেষ্টা করলে নিরাপত্তাকর্মীরা তাদের আটকে দেন।"
2024-08-05 20:45:42,সংকট নিরসনে সেনাপ্রধানের সঙ্গে রাজনৈতিক নেতাদের বৈঠক,"চলমান পরিস্থিতিতে উদ্ভূত সংকট নিরসনে বাংলাদেশ সেনাবাহিনীর প্রধান জেনারেল ওয়াকার-উজ-জামানের সঙ্গে বৈঠক করেছেন রাজনৈতিক নেতারা। সেনা সদরদপ্তরে এই বৈঠক হয়। আলোচনায় রাষ্ট্রপতির সঙ্গে সাক্ষাত করে ‘অন্তর্বর্তীকালীন সরকার’ গঠনের প্রক্রিয়া ও রূপরেখা প্রণয়নের বিষয়ে সিদ্ধান্ত নেওয়া হয়।

আন্তঃবাহিনী জনসংযোগ পরিদপ্তর (আইএসপিআর) এক বিজ্ঞপ্তিতে এই তথ্য জানিয়েছে।

আলোচনায় অংশ নেন— বাংলাদেশ জাতীয়তাবাদী দলের (বিএনপি) মির্জা ফখরুল ইসলাম আলমগীর, মির্জা আব্বাস; জাতীয় পার্টির জিএম কাদের, মুজিবুল হক চুন্নু, আনিসুল ইসলাম মাহমুদ; হেফাজতে ইসলামের মাওলানা মামুনুল হক, ঢাকা বিশ্ববিদ্যালয়ের আইন বিভাগের অধ্যাপক ড. আসিফ নজরুল, গণসংহতি আন্দোলনের জোনায়েদ সাকি, খেলাফত মজলিসের মুফতি সৈয়দ মুহাম্মদ ফয়জুল করীম, জামায়াতে ইসলামীর আমির ড. শফিকুল ইসলাম মাসুদ, হামিদুর রহমান আজাদ প্রমুখ।

আলোচনা শেষে প্রেস ব্রিফিংয়ে সেনাপ্রধান দেশবাসীর উদ্দেশে বলেন, সব হত্যাকাণ্ড ও অন্যায়ের বিচার করা হবে, আপনারা সেনাবাহিনীর প্রতি আস্থা রাখুন।

সহিংসতার পথ ছেড়ে তিনি সবাইকে শান্তিপূর্ণভাবে সমস্যার সমাধান এবং ঘরে ফিরে যাওয়ার আহ্বান জানান। একইসঙ্গে তিনি শিগগিরই ছাত্র-শিক্ষক প্রতিনিধিদের সঙ্গে বৈঠকে বসবেন বলেও জানান।

সেনাপ্রধান বলেন, পরিস্থিতি অচিরেই স্বাভাবিক হয়ে আসবে। তিনি ছাত্র-ছাত্রীসহ দলমত নির্বিশেষে দেশের সব শ্রেণি-পেশার মানুষের সার্বিক সহযোগিতা কামনা করেন।"
2024-08-05 20:42:22,এমপি শাহীন চাকলাদারের আবাসিক হোটেলে আগুন,"যশোরের চিত্রা মোড়ে জেলা আওয়ামী লীগের সাধারণ সম্পাদক ও সংসদ সদস্য শাহীন চাকলাদারের মালিকানাধীন জাবির ইন্টারন্যাশনাল আবাসিক হোটেলে আগুন দিয়েছে একদল লোক। এতে অন্তত ১২ জন নিহত হয়েছেন। এ ঘটনায় ২৪ জনকে হাসপাতালে ভর্তি করা হয়েছে।

হোটেলটিতে আরও মরদেহ থাকতে পারে বলে আশঙ্কা করা হচ্ছে। তবে আগুন না নেভায় উদ্ধার কার্যক্রম চালানো যাচ্ছে না। নিহতদের মধ্যে দু'জনের পরিচয় জানা গেছে। তারা হলেন, চয়ন (২০) ও সেজান হোসেন (১৯)। যশোর জেনারেল হাসপাতালের তত্ত্বাবধায়ক হারুন অর রশিদ এ তথ্য নিশ্চিত করেছেন।

জানা গেছে, প্রধানমন্ত্রী পদ থেকে শেখ হাসিনার পদত্যাগের খবর প্রচার হওয়ার পরপরই যশোরে একদল লোক রাস্তায় নেমে মিছিল করে। তারা শহরের বিভিন্ন স্থানে বঙ্গবন্ধুর ম্যুরাল, শেখ রাসেলের ভাস্কর্য ভাঙচুর করে। জেলা আওয়ামী লীগের সাধারণ সম্পাদক শাহীন চাকলাদের মালিকানাধীন পাঁচ তারকা হোটেল জাবির ইন্টারন্যাশনাল, তার বাড়ি ও প্রেসে আগুন ধরিয়ে দেয়।

হোটেল জাবির ইন্টারন্যাশনাল থেকে সন্ধ্যা সাতটা পর্যন্ত ১২ জনের মরদেহ উদ্ধার করে হাসপাতালে নেওয়া হয়েছে। এর মধ্যে চারজন আন্দোলনকারী রয়েছে। শতাধিক ব্যক্তি হাসপাতালে চিকিৎসাধীন আছে। তাদের পরিচয় পাওয়া যায়নি।

আগুন দেওয়া হয়েছে যশোর সদর উপজেলা চেয়ারম্যান ফন্টু চাকলাদারের বাড়িতেও। শহরের চাচড়া এলাকায় নাভারণ প্রিন্টিং প্রেসও ভাঙচুর করা হয়। এই প্রেসটির মালিক যশোর-১ (শার্শা উপজেলা) আসনের সংসদ সদস্য শেখ আফিল উদ্দিন।

এদিকে সন্ধ্যায় বৈষম্যবিরোধী ছাত্র আন্দোলন যশোরের সমন্বয়ক রাশেদ সাংবাদিকদের বলেন, হামলা, ভাঙচুর, আগুন দেওয়ার সঙ্গে তাদের কোনো সম্পৃক্ততা নেই। এসব কাজ না করার জন্য তিনি সবার প্রতি আহ্বান জানান।"
2024-08-05 20:29:54,"ফরিদপুরে থানা ঘেরাওয়ের চেষ্টা, পুলিশের গুলিতে নিহত ১","ফরিদপুর কোতোয়ালি থানা ঘেরাও করার সময় পুলিশের গুলিতে একজন নিহত হয়েছে। এ ঘটনার পর থানায় আগুন দেওয়া হয়। সোমবার সন্ধ্যা ৬টার দিকে এ ঘটনা ঘটে।

প্রত্যক্ষদর্শীরা জানান, প্রধানমন্ত্রীর পদ থেকে শেখ হাসিনার পদত্যাগ ও দেশত্যাগের পর বিকেলে একদল লোক ফরিদপুর শহরের জনতা ব্যাংকের মোড়ে সমবেত হয়ে উল্লাস করছিল। এ সময় তারা জানতে পারে ছাত্রলীগের কিছু নেতাকর্মী ফরিদপুর কোতয়ালি থানায় আশ্রয় নিয়েছেন। এ খবর শুনে তারা ১৫০ মিটার দূরে থানা ঘেরাও করতে গেলে পুলিশ গুলি চালায়। এতে একজন নিহত হয়েছে। পরে কোতয়ালি থানার সকল পুলিশ সদস্যকে কঠোর নিরাপত্তায় ফরিদপুর পুলিশ লাইনসে নিয়ে যাওয়া হয়। এরপর বিক্ষোভকারীরা থানায় আগুন ধরিয়ে দেয়।

নিহত ওই ব্যক্তির মরদেহ থানার পাশে বাদামপট্টি সড়কে একটি দোকানের সামনে পড়ে থাকতে দেখা গেছে। ওই ব্যক্তির মাথায় গুলির আঘাতের চিহৃ রয়েছে। তার বয়স আনুমানিক ৫২ বছর। এলাকাবাসীর ধারণা, তিনি পথচারী ছিলেন।

জানা গেছে, উল্লাসকারীরা থানায় আশ্রয় নেওয়া ছাত্রলীগের নেতাকর্মীদের তাদের হাতে তুলে দেওয়ার দাবি জানায়। পুলিশ অস্বীকৃতি জানালে তারা থানা ঘেরাও করার উদ্যোগ নিলে পুলিশ গুলি চালায়। পরে পুলিশ হামলাকারীদের ওপর চড়াও হয়ে কাঁদানে গ্যাস, রাবার বুলেট ও সাউন্ড গ্রেনেড ছোড়ে। এর ফলে শহরের থানার মোড়, জনতা ব্যাংকের মোড়, মহাকালীর মোড় ও আলীপুর মোড় ও মুজিব সড়ক এলাকায় সংঘর্ষ ছড়িয়ে পড়ে। পরে ফরিদপুর কোতয়ালি থানার প্রধান ফটকে তালা দিয়ে সকল পুলিশ সদস্যকে পুলিশ লাইনসে নিয়ে যাওয়া হয়। এরপর বিক্ষোভকারীরা ফরিদপুর কোতয়ালি থানায় আগুন ধরিয়ে দেয়।"
2024-08-05 20:25:08,শেখ হাসিনার সঙ্গে ভারতের নিরাপত্তা উপদেষ্টার বৈঠক,"ভারতের জাতীয় নিরাপত্তা উপদেষ্টা অজিত দোভাল গাজিয়াবাদের হিন্দন বিমানঘাঁটিতে বাংলাদেশের দেশত্যাগী সাবেক প্রধানমন্ত্রী শেখ হাসিনার সঙ্গে বৈঠক করেছেন।

সোমবার শেখ হাসিনা ঢাকা থেকে এই বিমানঘাঁটিতে অবতরণ করেন। খবর ইন্ডিয়া টুডে।

গত জুনের শেষ দিকে হাইকোর্ট সরকারি চাকরিতে কোটা ব্যবস্থা পুণর্বহালের ঘোষণা দেওয়ার পর শেখ হাসিনার বিরোধিতা করে আন্দোলনে নামেন শিক্ষার্থীরা। কিন্তু ১৪ জুলাই’র পর থেকে সেই আন্দোলন সহিংস হয়ে ওঠে। সরকারের আইনশৃঙ্খলা বাহিনী ও জনগণের মধ্যকার সংঘাতে নিহত হন বহু মানুষ।

মূলত তারপর থেকে শেখ হাসিনার পদত্যাগের দাবিতে আন্দোলন শুরু করেন শিক্ষার্থী-জনতা। সেই আন্দোলনের মুখেই সোমবার পদত্যাগ করেন শেখ হাসিনা। বিমান বাহিনীর একটি বিমানে চেপে ভারতের উদ্দেশে রওনা দেন। ভারতীয় সংবাদমাধ্যমগুলো জানিয়েছে, এই সফরে শেখ হাসিনার সঙ্গে তার ছোটোবোন শেখ রেহানাও রয়েছেন।"
2024-08-05 20:15:33,যুক্তরাজ্যে আশ্রয় চেয়েছেন শেখ হাসিনা,"ভারতের কয়েকটি সংবাদমাধ্যম জানিয়েছে, শেখ হাসিনা যুক্তরাজ্যে আশ্রয় চেয়েছেন। ছাত্র-জনতার গণআন্দোলনের মুখে সোমবার দুপুরে পদত্যাগ করে নিরাপদ আশ্রয়ের খোঁজে দেশ ছেড়ে ভারতে যান শেখ হাসিনা ও তার ছোট বোন শেখ রেহানা।

ভারতীয় সংবাদমাধ্যম দ্য হিন্দু কূটনৈতিক সূত্রের বরাত দিয়ে লিখেছে, শেখ হাসিনা ভারতে নয়, লন্ডনে আশ্রয় চেয়েছেন। তবে ভারতের দিল্লি হয়ে তিনি লন্ডনে যাবেন। সোমবার রাতটা হয়তো তারা দিল্লিতে থাকবেন।

ইন্ডিয়া টুডের লাইভে বলা হয়েছে, নয়াদিল্লির গাজিয়াবাদে সেনাবাহিনীর হিন্ডন এয়ারবাসে স্থানীয় সময় ৫টা ৩৬ মিনিটে অবতরণ করে শেখ হাসিনার বিমান। ভারতের সেনাবাহিনীর কর্মকর্তা তাকে স্বাগত জানান। সেখান থেকে লন্ডনের উদ্দেশে রওনা দেবেন তিনি।

নিউজ এইটিন বলছে, শেখ হাসিনার ছোট বোনা শেখ রেহানা যুক্তরাজ্যের নাগরিক। রেহানার মেয়ে টিউলিপ সিদ্দিক যুক্তরাজ্যের ক্ষমতাসীন লেবার পার্টির সংসদ সদস্য। যে কারণে তারা যুক্তরাজ্যে যেতে পারেন।

এর আগে শেখ হাসিনাকে বহনকারী বিমানটির ভারতের রাজধানী নয়াদিল্লির কাছে উত্তরপ্রদেশের গাজিয়াবাদে অবতরণের খবর দিয়েছে ভারতীয় সংবাদমাধ্যমগুলো।

ভারতীয় সংবাদমাধ্য দ্য হিন্দু ও নিউজ এইটিন লিখেছে, আগরতলা থেকে শেখ হাসিনাকে বহনকারী একটি বিমান স্থানীয় সময় সোমবার সন্ধ্যার দিকে গাজিয়াবাদে হিন্ডন বিমানঘাঁটিতে অবতরণ করেছে।

ভারতীয় গণমাধ্যম আনন্দবাজার জানায়, সদ্য পদত্যাগ করা শেখ হাসিনা ভারতে কোনো রাজনৈতিক আশ্রয় চাননি। প্রথমে শোনা গিয়েছিল, সোমবার রাতেই তিনি লন্ডনে রওনা হবেন। তারপর জানা যায়, ব্রিটেন হাসিনার রাজনৈতিক আশ্রয়ের অনুরোধ প্রত্যাখ্যান করেছে।"
2024-08-05 20:05:30,ছাত্র-শিক্ষক প্রতিনিধির সঙ্গে বসবেন সেনাপ্রধান: আইএসপিআর,"সেনাবাহিনীর প্রধান জেনারেল ওয়াকার-উজ-জামান শিগগিরই ছাত্র–শিক্ষক প্রতিনিধির সঙ্গে সরাসরি আলোচনায় বসবেন।

আজ সোমবার সন্ধ্যায় আন্তঃবাহিনী জনসংযোগ পরিদপ্তরের (আইএসপিআর) এক বিজ্ঞপ্তিতে এ তথ্য জানানো হয়।"
2024-08-05 20:04:01,সারাদেশের জনগণকে শান্ত থাকার আহ্বান খালেদা জিয়ার,"বিএনপি চেয়ারপারসন খালেদা জিয়া চলমান সার্বিক পরিস্থিতিতে দেশের সর্বস্তরের জনগণকে শান্ত থাকার আহ্বান জানিয়েছেন।

বিএনপি চেয়ারপারসনের প্রেস উইংয়ের কর্মকর্তা শামসুদ্দিন দিদার এক প্রেস বিজ্ঞপ্তিতে এ কথা জানান।

গত জুনের শেষ দিকে হাইকোর্ট সরকারি চাকরিতে কোটা ব্যবস্থা পুণর্বহালের ঘোষণা দেওয়ার পর শেখ হাসিনার বিরোধিতা করে আন্দোলনে নামেন শিক্ষার্থীরা। কিন্তু ১৪ জুলাই’র পর থেকে সেই আন্দোলন সহিংস হয়ে ওঠে। সরকারের আইনশৃঙ্খলা বাহিনী ও জনগণের মধ্যকার সংঘাতে নিহত হন বহু মানুষ।

মূলত তারপর থেকে শেখ হাসিনার পদত্যাগের দাবিতে আন্দোলন শুরু করেন শিক্ষার্থী-জনতা। সেই আন্দোলনের মুখেই সোমবার পদত্যাগ করেন শেখ হাসিনা। বিমান বাহিনীর একটি বিমানে চেপে ভারতের উদ্দেশে রওনা দেন। ভারতীয় সংবাদমাধ্যমগুলো জানিয়েছে, এই সফরে শেখ হাসিনার সঙ্গে তার ছোটোবোন শেখ রেহানাও রয়েছেন।"
2024-08-05 19:54:59,লুটপাটের সুযোগ যেন কেউ না পায়: নাহিদ ইসলাম,"বাংলাদেশের উদ্ভূত পরিস্থিতিতে লুটপাটের সুযোগ যেন কেউ না পায়, তা নিশ্চিত করতে ছাত্র–জনতার প্রতি আহ্বান জানিয়েছেন বৈষম্যবিরোধী ছাত্র আন্দোলনের সমন্বয়ক নাহিদ ইসলাম। রাজপথে অবস্থান নেওয়া ছাত্র–জনতার উদ্দেশে লুটপাটকারীদের রুখে দেওয়ার আহ্বান জানি তিনি।

সোমবার সন্ধ্যা সাতটার দিকে চ্যানেল টোয়েন্টিফোরে কথা বলেছেন বৈষম্যবিরোধী ছাত্র আন্দোলনের নয়জন সমন্বয়ক। সেখানে বক্তব্যে অভীষ্ট লক্ষ্য অর্জিত না হওয়া পর্যন্ত ছাত্র–জনতাকে শান্তিপূর্ণভাবে রাজপথে অবস্থানের আহ্বান জানান নাহিদ ইসলাম।

লুটপাটকারীদের রুখে দেওয়ার আহ্বান জানিয়ে নাহিদ ইসলাম বলেন, ‘আমাদের রাষ্ট্রীয় সম্পদ আমাদেরই রক্ষা করতে হবে। এই সুযোগে কেউ যেন লুটপাটের সুযোগ না পায়।’

নাহিদ ইসলাম তাদের আন্দোলনের লক্ষ্য হিসেবে অন্যান্য বিষয়ের সঙ্গে নিপীড়নমূলক যেসব ব্যবস্থা রয়েছে, সেগুলো সংশোধনের কথা বলেছেন। তিনি বলেন, ছাত্র–শিক্ষক–সুশীল সমাজসহ অন্যদের অংশগ্রহণে একটি অন্তর্বর্তীকালীন সরকার চান তারা। এই অন্তর্বর্তীকালীন সরকার নির্বাচনের মাধ্যমে জনপ্রতিনিধিদের হাতে ক্ষমতা হস্তান্তর করবে।

অন্তর্বর্তীকালীন সরকার কেমন হবে, তার একটি রূপরেখা আজ রাত আটটায় কারওয়ান বাজারের সার্ক ফোয়ারায় ঘোষণা করা হবে বলে জানিয়েছেন সমন্বয়কেরা।"
2024-08-05 19:48:22,বাংলাদেশ-ভারত সীমান্তে বিএসএফের ‘হাই অ্যালার্ট’ জারি,"বাংলাদেশ-ভারত সীমান্তে ‘হাই অ্যালার্ট’ রাজি করেছে ভারতের সীমান্ত রক্ষাবাহিনী বিএসএফ। পূর্বাঞ্চলের সীমান্তকে সতর্ক করা হয়েছে। এছাড়া কলকাতা থেকে এডিজি ইস্টার্ন কমান্ড বাহিনীকে প্রস্তুত থাকার নির্দেশ দেওয়া হয়েছে।

বাংলাদেশ সীমান্তের দায়িত্ব যেহেতু বিএসএফের, মূলত ইস্টার্ন কমান্ডের, সূত্রের খবর দায়িত্ব তাদের হাতেই দেওয়া হয়েছে। আন্দোলনকারীরা কোনোভাবে ভারতে প্রবেশ করে কোনো সমস্যা তৈরি করতে যেনও না পারে, বিএসএফ তাতে নজর রাখছে। সেনাবাহিনী যাবতীয় সহযোগিতা করবে বিএসএফকে।

এখন অবধি ভারতের পররাষ্ট্র মন্ত্রণালয় সরকারিভাবে কোনো প্রতিক্রিয়া জানায়নি। কারণ এটি বাংলাদেশের অভ্যন্তরীণ বিষয়। আন্তর্জাতিক সৌজন্য মেনেই এখনও তারা কিছু বলেনি। তবে বাংলাদেশের ভেতরে যা ঘটছে, প্রধানমন্ত্রী দেশ ছাড়ার পর তার প্রভাব বাংলাদেশ লাগোয়া রাজ্য পশ্চিমবঙ্গ, আসাম, ত্রিপুরার ওপর পড়তে পারে। ইতোমধ্যে ইস্টার্ন কমান্ডসহ বিএসএফ সম্পূর্ণভাবে সীমান্তের ভারতীয় অংশের নিয়ন্ত্রণ নিয়েছে।

সূত্রের খবর, দিল্লিতে নর্থ ব্লক ও সাউথ ব্লকে চরম তৎপরতা। কেন্দ্রীয় স্বরাষ্ট্র মন্ত্রণালয় নর্থ ব্লকে, সাউথ ব্লকে পররাষ্ট্র মন্ত্রণালয়। আছে প্রতিরক্ষা মন্ত্রণালয়, প্রধানমন্ত্রীর দফতর বা পিএমও। তবে কী ধরনের তৎপরতা, কী প্রস্তুতি তা নিয়ে একটা শব্দও উচ্চারণ করা হয়নি।

নজর থাকছে, বাংলাদেশি শরণার্থীদের কোনও চাপ তৈরি হচ্ছে কি না। ভারতের দিকে বাংলাদেশিরা ঢোকার চেষ্টা করে কি না। যদি তেমনটা হয়, তাহলে কীভাবে মোকাবিলা করা হবে, ভারত সরকারের অবস্থান কী হবে সবটা জানতেই এই মুহূর্তে পররাষ্ট্র মন্ত্রণালয়ের দিকে তাকিয়ে সবাই।"
2024-08-05 19:45:12,"শেখ হাসিনার ‘পদত্যাগ’, যে কথা মনে রাখতে বললেন আসিফ","চলমান কোটা সংস্কার আন্দোলন ঘিরে পুরো দেশ এখন উত্তাল। প্রধানমন্ত্রী শেখ হাসিনা ‘পদত্যাগ’ করে তার বোন শেখ রেহানাকে নিয়ে দেশ ছেড়েছেন। এ আন্দোলনে শুরু থেকেই শিক্ষার্থীদের পক্ষে সরব থেকেছেন জনপ্রিয় কণ্ঠশিল্পী আসিফ আকবর।

সামাজিক যোগাযোগ মাধ্যমে আসিফ লিখেছেন, ‘সন্তানদের মেধা বাংলাদেশের সেরা সম্পদ। এই বাংলাদেশ পরিচালিত হতে হবে মেধাবী দেশপ্রেমিকদের মাধ্যমে। আজ ৩৬শে জুলাই (৫ আগস্ট) স্বাধীনতার নতুন সূর্যোদয় দেখেছে বাংলাদেশ। মনে রাখতে হবে-স্বাধীনতা অর্জনের চেয়ে রক্ষা করা কঠিন। চূড়ান্ত বিজয়ের জন্য আমাদের আরো সতর্ক থাকতে হবে, ধৈর্য ধরতে হবে।’

তিনি আরও বলেন, ‘রাজনৈতিক লেজুড়বৃত্তি থেকে বেরিয়ে, সকল বিভক্তি কাটিয়ে জাতিকে হতে হবে ঐক্যবদ্ধ। একটি ঐক্যবদ্ধ জাতিই পারে বিশ্বের বুকে মাথা উঁচু করে দাঁড়াতে।’

আফিসের ভাষ্য, ‘আমাদের সন্তান এই বিজয়ী ছাত্রসমাজের স্বপ্নের বাংলাদেশ বাস্তবায়ন করতে হবে। শহীদ ছাত্র/ছাত্রী এবং তাদের পরিবারের প্রতি বিনম্র শ্রদ্ধা। তোমাদের অপেক্ষায় ছিলাম, হতাশ হইনি। বিশ্বাস ছিল এই তারুণ্যই একদিন সমস্ত অচলায়তন ভেঙ্গে দিয়ে নতুন বাংলাদেশ গড়বে। তোমাদের অভিনন্দন জানাই একজন গর্বিত বাবা হিসাবে।’

সব শেষে আসিফ লিখেছেন, ‘দেশবাসীর প্রতি কৃতজ্ঞতা। সবুজের বুকে লাল/সেতো উড়বেই চিরকাল। সাবাশ বাংলাদেশ।’"
2024-08-05 19:40:38,ভারত থেকে কোথায় যাবেন হাসিনা?,"ভারতের রাজধানী দিল্লির অদূরে আইএএফের হিন্দন বিমানঘাঁটিতে অবতরণ করেছেন বাংলাদেশের সাবেক প্রধানমন্ত্রী শেখ হাসিনা। সোমবার বিকেল সাড়ে পাঁচটার দিকে তিনি অবতরণ করেন।

একাধিক ভারতীয় সূত্র জানিয়েছে, সেখান থেকে প্রথমে নয়াদিল্লি ও তারপর লন্ডনের উদ্দেশ্যে যাত্রা করবেন তিনি।

তবে নয়াদিল্লিতে তিনি কতদিন অবস্থান করবেন, কিংবা কবে নাগাদ তিনি লন্ডনগামী বিমানে উঠবেন— সে ব্যাপারে এখন পর্যন্ত বিস্তারিত কিছু জানা যায়নি।

এক প্রতিবেদনে ভারতীয় গণমাধ্যম আনন্দবাজার জানায়, সদ্য পদত্যাগ করা শেখ হাসিনা ভারতে কোনো রাজনৈতিক আশ্রয় চাননি। প্রথমে শোনা গিয়েছিল, সোমবার রাতেই তিনি লন্ডনে রওনা হবেন। তারপর জানা যায়, ব্রিটেন হাসিনার রাজনৈতিক আশ্রয়ের অনুরোধ প্রত্যাখ্যান করেছে।"
2024-08-05 19:39:14,মা আর রাজনীতিতে ফিরবেন না,"বাংলাদেশের সাবেক প্রধানমন্ত্রী শেখ হাসিনার ছেলে সজীব ওয়াজেদ জয় বিবিসিকে বলেছেন, তাঁর মা আর রাজনীতিতে ফিরবেন না।

সজীব ওয়াজেদ জয় বলেছেন, ‘তিনি (শেখ হাসিনা) এতটাই হতাশ যে তার কঠোর পরিশ্রমের পরও কিছু লোক তার বিরুদ্ধে দাঁড়িয়ে গেছেন।’

প্রধানমন্ত্রী থাকার সময় শেখ হাসিনার অবৈতনিক তথ্য ও যোগাযোগ প্রযুক্তিবিষয়ক উপদেষ্টা ছিলেন সজীব ওয়াজেদ। তিনি বিবিসি ওয়ার্ল্ড সার্ভিসকে বলেছেন, তাঁর মা গতকাল (রোববার) থেকে পদত্যাগ করার কথা ভাবছিলেন।

সজীব ওয়াজেদ বলেন, তিনি (শেখ হাসিনা) বাংলাদেশকে ঘুরিয়ে দিয়েছিলেন। যখন তিনি ক্ষমতা গ্রহণ করেন তখন এটি একটি ব্যর্থ রাষ্ট্র হিসেবে বিবেচিত হতো। বাংলাদেশ একটি দরিদ্র দেশ ছিল। আজকের আগ পর্যন্ত বাংলাদেশকে এশিয়ার একটি উদীয়মান বাঘ হিসেবে বিবেচনা করা হতো। তিনি খুব হতাশ।"
2024-08-05 19:20:37,জাতীয় সরকারের রূপরেখা ঘোষণা করবে বৈষম্যবিরোধী ছাত্র আন্দোলন,"জাতীয় সরকারের রূপরেখা ঘোষণা করবে বৈষম্যবিরোধী ছাত্র আন্দোলন। আজ সোমবার রাত ৮টার দিকে তারা এ রূপরেখা ঘোষণা করবেন বলে জানা গেছে।

বৈষম্যবিরোধী ছাত্র আন্দোলনের নেতারা বেসরকারী টেলিভিশন চ্যানেল ২৪-এর এক লাইভ অনুষ্ঠানে এ তথ্য জানিয়েছেন। তারা বলেন, রাত ৮টায় রাজধানীর কারওয়ান বাজারের সার্ক ফোয়ারায় জাতীয় সরকারের রূপরেখা ঘোষণা করবে আন্দোলনরত শিক্ষার্থীদের এই প্ল্যাটফর্মের নেতারা।

এসময় বৈষম্যবিরোধী ছাত্র আন্দোলনের প্রধান সমন্বয়ক নাহিদ ইসলাম শিক্ষার্থীদের উদ্দেশে বলেন, জাতীয় সরকারের রূপরেখা বাস্তবায়ন না হওয়া পর্যন্ত ছাত্ররা রাজপথে থাকবে।

এর আগে বৈষম্যবিরোধী ছাত্র আন্দোলনের অন্যতম সমন্বয়ক সারজিস আলম বলেছেন, এ স্বাধীনতা বাংলাদেশের মানুষের। এই মুহূর্ত থেকে দেশ ও দেশের মানুষের সম্পদ রক্ষার দায়িত্ব আমাদের সবার।"
2024-08-05 19:18:50,"জনরোষ থেকে বাঁচতে অনবরত গুলি, নিহত ১০","উত্তরা পূর্ব থানা ঘেরাও করে রেখেছে বিক্ষুব্ধ জনতা। এ অবস্থায় থানা থেকে অনবরত ছুড়তে থাকা রাবার বুলেট ও গুলিতে অন্তত ১০ জন নিহত হয়েছেন। আহত হয়েছেন শতাধিক। সোমবার বিকেলে এ ঘটনা ঘটে।

থানা ঘিরে রেখেছে শত শত বিক্ষুব্ধ জনতা। থানার ছাদ থেকে সিভিল ড্রেসে ২ জনকে রাবার বুলেট ও গুলি চালাতে দেখা গেছে।"
2024-08-05 19:14:18,এবার সহিংসতা-অগ্নিসংযোগ বন্ধের ডাক দিলেন বাঁধন,"চলমান কোটা সংস্কার আন্দোলন ঘিরে পুরো দেশ এখন উত্তাল। প্রধানমন্ত্রী শেখ হাসিনা ‘পদত্যাগ’ করে তার বোন শেখ রেহানাকে নিয়ে দেশ ছেড়েছেন। এ আন্দোলনে শুরু থেকেই শিক্ষার্থীদের পক্ষে সরব থেকেছেন জনপ্রিয় অভিনেত্রী আজমেরি হক বাঁধন।

সরকার পতনের পর তিনি ফেসবুকে লিখেছেন, এখনই সহিংসতা ও অগ্নিসংযোগ বন্ধ করার ডাক দিচ্ছি। আমি সবাইকে শান্ত থাকার এবং শান্তিপূর্ণভাবে বাড়ি ফিরে যাওয়ার অনুরোধ করছি। সাম্প্রদায়িক সহিংসতার খবর গভীরভাবে উদ্বেগজনক এবং তা অবিলম্বে বন্ধ হওয়া উচিত। আমাদের কষ্টার্জিত স্বাধীনতা অর্থহীন যদি আমাদের হিন্দু ভাই-বোন এবং অন্যান্য সংখ্যালঘু সম্প্রদায়ের উপর আক্রমণ করা হয়।’

তিনি আরও লিখেছেন, ‘আমরা স্বৈরাচারী শাসনের বিরুদ্ধে ছাত্রদের পাশে দাঁড়িয়েছিলাম, কিন্তু বর্তমান সহিংসতা নিন্দনীয়। এই বিপ্লব অযৌক্তিক আক্রমণের কারণে কলঙ্কিত হতে দেওয়া যাবে না। আমরা প্রতিবাদকারীদের কাছে অনুরোধ করছি, শান্ত হয়ে দাঁড়িয়ে থাকুন এবং সেনাবাহিনীকে ছাত্রদের সাথে সরাসরি আলোচনা করতে দিন, যারা আবারও আমাদের জাতিকে রক্ষা করেছে।’"
2024-08-05 19:13:29,প্রধান বিচারপতি বাসভবনে ভাঙচুর,"প্রধান বিচারপতি ওবায়দুল হাসানের বাসভবনে ভাঙচুর চালাচ্ছে বিক্ষোভকারীরা। আজ সোমবার বিকেলে ৫টার বাসভবন ভাঙচুর চালানো হয় বলে জানা গেছে।

জানা যায়, বেশ কিছু মানুষ দেয়াল টপকে ১৯ হেয়ার রোডে অবস্থিত প্রধান বিচারপতির বাসভবনে ঢুকছিলেন। ভেতর থেকে চিৎকার, হইহুল্লোড় ও ভাঙচুরের শব্দ শোনা যাচ্ছিল।

সংশ্লিষ্ট সূত্রগুলো জানায়, পৌনে পাঁচটার দিকে একদল মানুষ বাসভবনের ভেতরে ঢুকে পড়েন। তখন নিরাপত্তা রক্ষী ছিলেন না। বাসভবন ভাংচুরের পাশাপাশি বাসভবনে থাকা বিভিন্ন জিনিসপত্র নিয়ে যাওয়া হয়েছে। বিদ্যুৎ সংযোগ ছিল বিচ্ছিন্ন। এর কিছুক্ষণ আগে প্রধান বিচারপতি বাসভবন থেকে বের হন।"
2024-08-05 18:57:52,সিলেট ও চট্টগ্রামে মন্ত্রী-এমপিদের বাসায় হামলা,"প্রধানমন্ত্রীর পদ থেকে শেখ হাসিনার পদত্যাগের পর সোমবার সিলেট ও চট্টগ্রামের বিভিন্ন সরকারি স্থাপনা ও আওয়ামী লীগের নেতাকর্মীদের বাড়িতে হামলা ও ভাঙচুরের ঘটনা ঘটেছে। সিলেটে মিছিল নিয়ে একদল মানুষ নগরের শাপলাবাগ এলাকায় প্রবাসী ও বৈদেশিক কর্মসংস্থান প্রতিমন্ত্রীর বাড়িতে হামলা চালায়। জেলা আওয়ামী লীগের সভাপতি শফিকুর রহমান চৌধুরীর বাড়িতে ভাঙচুর ও আগুন দেয়। অন্যদিকে চট্টগ্রামে নগর আওয়ামী লীগ কার্যালয়, মেয়র ও এমপির বাসায় আগুন দেওয়া হয়েছে।

সিলেট: নগরের পূর্ব শাপলাবাগ এলাকায় সিলেট সিটি করপোরেশনের কাউন্সিলর ও মহানগর আওয়ামী লীগের সাংগঠনিক সম্পাদক আজাদুর রহমান আজাদের বাসায় ভাঙচুর করা হয়েছে। গোপালটিলা এলাকায় সুনামগঞ্জ-১ (তাহিরপুর, জামালগঞ্জ, ধর্মপাশা ও মধ্যনগর) আসনের আওয়ামী লীগের সংসদ সদস্য রণজিত চন্দ্র সরকার, মহানগর আওয়ামী লীগের সভাপতি মাসুক উদ্দিন আহমদ ও সহসভাপতি আসাদ উদ্দিনের বাসায় হামলা ও ভাঙচুর চালানো হয়। নগরের নয়াসড়ক এলাকায় বাংলাদেশ ফুটবল ফেডারেশনের কার্যনির্বাহী সদস্য ও জেলা ক্রীড়া সংস্থার সাধারণ সম্পাদক মাহি উদ্দিন আহমদ সেলিমের ব্যবসাপ্রতিষ্ঠানে লুটপাট হয়েছে।

পুলিশ সুপারের অফিসে আগুন: প্রত্যক্ষদর্শীরা জানান, বেলা তিনটার দিকে নগরের বন্দরবাজার এলাকায় অবস্থিত সিলেটের পুলিশ সুপার কার্যালয়ে আগুন দেওয়া হয়।

চট্টগ্রাম: চট্টগ্রামে নগর আওয়ামী লীগ কার্যালয়, মেয়র ও এমপির বাসায় আগুন দেওয়া হয়েছে। দারুল ফজল মার্কেটের নগর আওয়ামী লীগের কার্যালয়ে ভাঙচুর ও আগুন দেওয়া হয়। বিকেল চারটার দিকে মিছিল থেকে কার্যালয়টিতে আগুন দেওয়া হয়। এছাড়া সিটি মেয়র রেজাউল করিম চৌধুরীর বাড়িতে ভাঙচুর ও আগুন দেওয়া হয়েছে। একইভাবে আগুন দেওয়া হয়েছে রাউজানের সংসদ সদস্য এ বি এম ফজলে করিম চৌধুরীর বাসায়।

ছোট ছোট মিছিল নিয়ে লোকজন নগরের বিভিন্ন স্থানে জড়ো হয়ে এসব হামলা চালায়। রাউজানের সংসদ সদস্য এ বি এম ফজলে করিম চৌধুরীর বাসায়ও আগুন দেওয়া হয়েছে। ছোট ছোট মিছিল নিয়ে লোকজন নগরের বিভিন্ন স্থানে জড়ো হতে থাকেন। নিউমার্কেট মোড় থেকে একটি দল গিয়ে দারুল ফজল মার্কেটের দলীয় কার্যালয়ে আগুন দেয়।"
2024-08-05 18:45:35,দিল্লিতে অবতরণ করেছেন শেখ হাসিনা,"বাংলাদেশের সাবেক প্রধানমন্ত্রী শেখ হাসিনা ভারতের রাজধানী দিল্লির কাছে আইএএফের হিন্দন বিমানঘাঁটিতে অবতরণ করেছেন। আজ সোমবার বিকেল সাড়ে পাঁচটার দিকে তিনি অবতরণ করেন। খবর টাইমস অব ইন্ডিয়ার।

এদিকে সদ্য পদত্যাগ করা শেখ হাসিনা যুক্তরাজ্যের কাছে রাজনৈতিক আশ্রয় চেয়েছেন। একটি সূত্রের বরাত দিয়ে এ তথ্য জানিয়েছে ভারতের গণমাধ্যম দ্য হিন্দু।

এতে বলা হয়েছে, শেখ হাসিনার সঙ্গে থাকা তাঁর বোন শেখ রেহানা ইংল্যান্ডের নাগরিক। তাই তাঁর রাজনৈতিক আশ্রয়ের দরকার নেই।

এদিকে ইন্ডিয়া টুডের লাইভে বলা হয়েছে, নয়াদিল্লির গাজিয়াবাদে সেনাবাহিনীর হিন্ডন এয়ারবাসে স্থানীয় সময় ৫টা ৩৬ মিনিটে অবতরণ করে শেখ হাসিনার বিমান। ভারতের সেনাবাহিনীর কর্মকর্তা তাঁকে স্বাগত জানান। সেখান থেকে লন্ডনের উদ্দেশে রওনা দেবেন তিনি।

এর আগে প্রধানমন্ত্রী শেখ হাসিনা ‘পদত্যাগ’ করে তার বোন শেখ রেহানাকে নিয়ে দেশ ছাড়েন। সোমবার দুপুর আড়াইটায় বঙ্গভবন থেকে একটি সামরিক হেলিকপ্টারে শেখ হাসিনা উড্ডয়ন করেন।

বার্তা সংস্থা এএফপি জানিয়েছে, শেখ হাসিনা ও তার ছোট বোন শেখ রেহানা গণভবন থেকে নিরাপদ স্থানে চলে গেছেন।

একটি সূত্রে জানা গেছে, সকাল ১০টার দিকে শেখ হাসিনা তার বোনকে নিয়ে হেলিকপ্টারযোগে ঢাকা ক্যানটনমেন্টের দিকে যান। সেখান থেকে হজরত শাহজালাল আন্তর্জাতিক বিমানবন্দরে যান তারা। এরপর তারা ভারতে চলে গেছেন।"
2024-08-05 18:40:01,"ছাত্র আন্দোলনে নীরব শিল্পী সংঘ, স্বেচ্ছায় অব্যাহতি নিলেন মম","চলমান কোটা সংস্কার আন্দোলন ঘিরে পুরো দেশ এখন উত্তাল। প্রধানমন্ত্রী শেখ হাসিনা ‘পদত্যাগ’ করে তার বোন শেখ রেহানাকে নিয়ে দেশ ছেড়েছেন। এ আন্দোলনে শুরু থেকেই শিক্ষার্থীদের পক্ষে সরব থেকেছেন জনপ্রিয় অভিনেত্রী জাকিয়া বারী মম। তবে ছোট পর্দার অভিনয় শিল্পীদের সংগঠন ‘অভিনয় শিল্পী সংঘ’ বর্তমান ইস্যুতে নীরব অবস্থানে থাকায় কমিটিটি থেকে স্বেচ্ছায় অব্যাহতি নেন এই অভিনেত্রী।

জাকিয়া বারী মম বর্তমান কমিটির কার্য নির্বাহী সদস্য। রবিবার রাতে এক ফেসবুক স্ট্যাটাসে কমিটিটি থেকে নিজের অব্যাহতি নেওয়া প্রসঙ্গে জানান।

এক ফেসবুক পোস্টে তিনি লিখেন, ইক্যুইটি মানে ন্যায়, ন্যায়বিচার। ন্যায়ের কথা বলে চলমান পরিস্থিতিতে ন্যায়ের সঙ্গে প্রকাশ্যে আপোষ মেনে নেয়া ব্যক্তিগতভাবে আমার পক্ষে সম্ভব হচ্ছে না। কারণ শিল্পী হিসেবে আমি আমার দায়বদ্ধতার জায়গায় দায়বদ্ধ। সেই দায়বদ্ধতা থেকে আমি 'অভিনয় শিল্পী সংঘ' থেকে অব্যাহতি গ্রহণ করলাম।

তিনি আরও লিখেন, অভিনেতা-অভিনেত্রীদের প্রাণের এই সংগঠন দেশ তথা জাতীয় বিষয়ে লোক দেখানো অভিনয় না করে বিবেক এবং চেতনা বোধ জাগ্রত করে মাথা সমুন্নত রেখে এগিয়ে যাক সেই আশাবাদ ব্যক্ত করছি।"
2024-08-05 18:39:15,স্থাপনা ও জানমালের ক্ষতি না করার আহ্বান সেনাপ্রধানের,"কোনো ধরনের স্থাপনা ও জানমালের ক্ষতি না করতে আহ্বান জানিয়েছেন সেনাপ্রধান জেনারেল ওয়াকার-উজ-জামান। আন্তঃবাহিনী জনসংযোগ পরিদপ্তর (আইএসপিআর) এক বিজ্ঞপ্তিতে এই তথ্য জানিয়েছে।

সরকার পতনের আন্দোলনকে কেন্দ্র করে উদ্ভুত পরিস্থিতিতে রাজধানীসহ দেশের বিভিন্ন এলাকায় রাষ্ট্রীয় স্থাপনা, আওয়ামী লীগ নেতাদের বাড়ি ও দলীয় কার্যালয়ে হামলার খবর পাওয়া যাচ্ছে।

প্রধানমন্ত্রীর বাসভবন গণভবন, ধানমন্ডি ৩২ নম্বরে বঙ্গবন্ধু শেখ মুজিবুর রহমানের বাড়িতে, বঙ্গবন্ধু অ্যাভিনিউয়ে আওয়ামী লীগের কেন্দ্রীয় কার্যালয় এবং ধানমন্ডি ৩ নম্বরে দলটির সভাপতির রাজনৈতিক কার্যালয়ে হামলা, ভাঙচুর ও অগ্নিসংযোগের খবর পাওয়া গেছে।"
2024-08-05 18:20:07,"জরুরি অবস্থা নয়, গুলি চালাবে না সেনারা","সেনাপ্রধান জেনারেল ওয়াকার-উজ-জামান বলেছেন, প্রধানমন্ত্রীর পদ থেকে পদত্যাগ করেছেন শেখ হাসিনা। তবে দেশে কোনো জরুরি অবস্থা জারি হবে না। পরিস্থিতি শান্ত হলে কোনো জরুরি অবস্থার প্রয়োজন নেই। সেনারা গুলি চালাবে না। সোমবার জাতির উদ্দেশে বক্তব্যে তিনি এসব কথা বলেন।

ওয়াকার উজ-জামান বলেন, আমরা একটি অন্তবর্তী সরকার গঠন করে দেশ পরিচালনা করবো। আমি কথা দিচ্ছি সব হত্যা ও অন্যায়ের বিচার আমরা করবো।

দেশবাসীকে উশৃঙ্খল না হওয়ার আহ্বান জানিয়ে সেনাপ্রধান বলেন, আপনারা সেনাবাহিনীর প্রতি বিশ্বাস রাখেন। আপনাদের সব দাবি আমরা মেনে নেবো।

তিনি বলেন, সেনাবাহিনী গুলি চালাবে না। পুলিশও গুলি চালাবে না। আপনারা আমাদের সহযোগিতা করুন। আজ রাতের মধ্যেই আমরা একটা সিদ্ধান্ত নেবো। তবে দুয়েকদিন সময় লাগতে পারে।

এর আগে রাষ্ট্রপতি মো. সাহাবুদ্দিনের সঙ্গে সেনাবাহিনী ও বিভিন্ন রাজনৈতিক নেতারা ও বিশিষ্ট জনের বৈঠক হয়। বৈঠকে উপস্থিত ছিলেন জামায়াতের আমির, গণসংহতি আন্দোলনে সমন্বয়ক জোনায়েদ সাকি, ঢাকা বিশ্ববিদ্যালয়ের শিক্ষক আসিফ নজরুল। তবে বৈঠকে আওয়ামী লীগের কেউ ছিল না।"
2024-08-05 17:55:36,জাতির উদ্দেশে যা বললেন সেনাপ্রধান,"সেনাবাহিনীর প্রধান জেনারেল ওয়াকার-উজ-জামান বলেছেন, ‘দেশে একটা ক্রান্তিকাল চলছে। সব রাজনৈতিক দলের নেতাদের আমন্ত্রণ করেছিলাম। আমরা সুন্দর আলোচনা করেছি। সেখানে সিদ্ধান্ত নিয়েছি, একটি অন্তর্বর্তীকালীন সরকার গঠন করা হবে। এই অন্তর্বর্তীকালীন সরকারের অধীন দেশের সব কার্যক্রম চলবে।’

বৈষম্যবিরোধী ছাত্র আন্দোলনের গণভবন অভিমুখে যাত্রা কর্মসূচি ঘিরে উত্তেজনার মধ্যে প্রধানমন্ত্রীর পদ থেকে ইস্তফা দিয়ে দেশ ছেড়েছেন শেখ হাসিনা। এ পরিস্থিতিতে বিভিন্ন রাজনৈতিক দলের নেতাদের সঙ্গে আলোচনার পর বিকেল ৪টায় জাতির উদ্দেশে ভাষণ দেন সেনাপ্রধান।

জেনারেল ওয়াকার-উজ-জামান বলেন, ‘আমরা মহামান্য রাষ্ট্রপতির কাছে যাব। এই অন্তর্বর্তীকালীন সরকার গঠনের বিষয়ে ওনার সঙ্গে কথা বলব। তার সঙ্গে আলাপ-আলোচনা করে অন্তর্বর্তীকালীন সরকার গঠন করে দেশ পরিচালনা করা হবে।’

সব হত্যা ও অন্যায়ের বিচার হবে উল্লেখ করে ওয়াকার-উজ-জামান বলেন, ‘আপনারা সশস্ত্র বাহিনীর প্রতি আস্থা রাখেন। আমরা সমস্ত দায়দায়িত্ব নিচ্ছি। আপনাদের কথা দিচ্ছি, আশাহত হবেন না। যত দাবি আছে, সেগুলো আমরা পূরণ করব। দেশে শান্তিশৃঙ্খলা ফিরিয়ে নিয়ে আসব। আমাদের সহযোগিতা করেন। প্রতিটি হত্যার বিচার হবে।’

ভাঙচুর, হত্যা, সংঘর্ষ ও মারামারি থেকে জনগণকে বিরত থাকার আহ্বান জানিয়ে সেনাপ্রধান বলেন, ‘আপনারা যদি কথামতো চলেন, একসঙ্গে কাজ করি। নিঃসন্দেহে সুন্দর পরিণতির দিকে অগ্রসর হতে পারব। মারামারি ও সংঘাত করে আর কিছু পাব না। তাই দয়া করে ধ্বংসযজ্ঞ, অরাজকতা ও সংঘর্ষ থেকে বিরত হন। সবাই মিলে সুন্দর ভবিষ্যতের দিকে অগ্রসর হব।’

রাজনৈতিক দলের নেতাদের সঙ্গে আলোচনা ফলপ্রসূ হবে জানিয়ে ওয়াকার-উজ-জামান বলেন, ‘তাদের সঙ্গে সুন্দর আলোচনা হয়েছে। প্রধানমন্ত্রী পদত্যাগ করেছেন। আমরা অন্তর্বর্তীকালীন সরকার গঠন করে কাজ পরিচালনা করব। ধৈর্য ধরেন, সময় দেন। আমরা সবাই মিলে সব সমস্যা সমাধান করতে সক্ষম হব।’

সংঘাতে দেশের ক্ষতি হচ্ছে জানিয়ে সেনাপ্রধান বলেন, ‘অর্থসম্পদের ক্ষতি হচ্ছে। লোকজন মারা যাচ্ছে। সংঘাতের পথে যাবেন না। শান্তিশৃঙ্খলার পথে ফিরে আসেন।’

অন্তর্বর্তীকালীন সরকারের কত সদস্য হবেন-এমন প্রশ্নের জবাবে সেনাপ্রধান বলেন, ‘এখনো খুব আর্লি স্টেজ। আমরা মহামান্য রাষ্ট্রপতির কাছে যাব। আলাপ–আলোচনা করে ঠিক করা হবে। আজকেই রাষ্ট্রপতির কাছে যাব। রাতের মধ্যেই সমাধানে যাওয়ার চেষ্টা করব। দু-এক দিন আমাদের সময় দেওয়া লাগতে পারে।’

আলোচনায় কারা উপস্থিত ছিলেন-এমন প্রশ্নের জবাবে ওয়াকার-উজ-জামান বলেন, ‘জামায়াতের আমির, বিএনপির শীর্ষ নেতা, জাতীয় পার্টির নেতা, সুশীল সমাজের প্রতিনিধি ছিলেন। আওয়ামী লীগের কেউ ছিল না। সময় কম ছিল। যাদের পেয়েছি, তাদের বলেছি। হেফাজতে ইসলামের মামুনুল হক, জোনায়েদ সাকি ছিলেন। অধ্যাপক আসিফ নজরুল ছিলেন। তিনি কোটা সংস্কার আন্দোলনের শিক্ষার্থীদের উদ্দেশে বার্তাও দিয়েছেন। এখন ছাত্রদের কাজ শান্ত হওয়া ও আমাদের সাহায্য করা।’

সেনাবাহিনী শান্তিশৃঙ্খলা রক্ষার কাজ চালিয়ে যাবে উল্লেখ করে সেনাপ্রধান বলেন, ‘সবার দায়িত্ব সেনাবাহিনীকে সাহায্য করা। পরিস্থিতি শান্ত হলে কারফিউ বা জরুরি অবস্থার প্রয়োজন নেই। আমি আদেশ দিয়েছি, কোনো গোলাগুলি হবে না। সেনাবাহিনী, পুলিশ কোনো গুলি চালাবে না। আশা করছি, এই বক্তব্যের পর পরিস্থিতির উন্নতি হবে।’

সেনাপ্রধান আন্দোলনরত ছাত্র–জনতা সবাইকে ঘরে ফিরে যাওয়ার আহ্বান জানান।"
2024-08-05 17:47:32,শেখ হাসিনাকে বহনকারী হেলিকপ্টার দিল্লিতে অবতরণ,"সদ্য সাবেক প্রধানমন্ত্রী শেখ হাসিনাকে বহনকারী হেলিকপ্টার শিগগিরই কড়া নিরাপত্তায় ভারতের রাজধানী নয়াদিল্লিতে অবতরণ করবে।

তিনি সেখানেই অবস্থান করতে পারেন, কিংবা লন্ডনেও যেতে পারেন। সূত্র- ইন্ডিয়া টুডে

এর আগে প্রধানমন্ত্রী শেখ হাসিনা ‘পদত্যাগ’ করে তার বোন শেখ রেহানাকে নিয়ে দেশ ছাড়েন। সোমবার দুপুর আড়াইটায় বঙ্গভবন থেকে একটি সামরিক হেলিকপ্টারে শেখ হাসিনা উড্ডয়ন করেন।

বার্তা সংস্থা এএফপি জানিয়েছে, শেখ হাসিনা ও তার ছোট বোন শেখ রেহানা গণভবন থেকে নিরাপদ স্থানে চলে গেছেন।

একটি সূত্রে জানা গেছে, সকাল ১০টার দিকে শেখ হাসিনা তার বোনকে নিয়ে হেলিকপ্টারযোগে ঢাকা ক্যানটনমেন্টের দিকে যান। সেখান থেকে হজরত শাহজালাল আন্তর্জাতিক বিমানবন্দরে যান তারা। এরপর তারা ভারতে চলে গেছেন।"
2024-08-05 17:41:15,শাহজালাল বিমানবন্দর ৬ ঘন্টার জন্য বন্ধ,"শাহজালাল আন্তর্জাতিক বিমানবন্দর ৬ ঘণ্টার জন্য বন্ধ ঘোষণা করেছে কর্তৃপক্ষ। আন্তঃবাহিনী জনসংযোগ পরিদপ্তর (আইএসপিআর) এক বিজ্ঞপ্তিতে এ তথ্য জানিয়েছে।

এতে বলা হয়, ঢাকার হযরত শাহজালাল আন্তর্জাতিক বিমানবন্দর ছয় ঘন্টা বন্ধ থাকবে। সোমবার বিকেল সাড়ে ৫টা থেকে পরবর্তী ৬ ঘণ্টার জন্য বন্ধ ঘোষণা করা হয়েছে।

এই সময়ে কোনো বিমান উঠানামা করবে না। টার্মিনালসহ সবকিছু বন্ধ থাকবে।

বিমানবন্দরের পরিচালক গ্রুপ ক্যাপ্টেন কামরুল ইসলাম জানিয়েছেন, সোমবার বিকেল পৌনে ৫টা থেকে বিমানবন্দর দিয়ে ফ্লাইট ওঠানামা বন্ধ রয়েছে।

তিনি আরও জানান, শিক্ষার্থীদের আন্দোলনের পরবর্তী কর্মসূচির ওপর ভিত্তি করে ফ্লাইট ওঠানামার চালুর বিষয়ে সিদ্ধান্ত হবে।

বিমানবন্দর সংশ্লিষ্টরা জানান, দেশের চলমান পরিস্থিতিতে আওয়ামী লীগের কোনো নেতাকর্মী, এমপি মন্ত্রী যাতে দেশ থেকে বিদেশে পালিয়ে যেতে না পারে সে বিষয়টি নিশ্চিত করতেই বিমানবন্দরে বন্ধ রাখা হয় সব ধরনের উড়োজাহাজ চলাচল। তারা বলেন, এ বিষয়ে বিমানবন্দর কেন্দ্রিক সকল সংস্থার সমম্বয়ে একটি জরুরি বৈঠক করে এ সিদ্ধান্ত নেয় বেবিচক কর্তৃপক্ষ।

এ ব্যাপারে বেসামরিক বিমান চলাচল কর্তৃপক্ষের (বেবিচক) সদস্য (পরিচালনা ও পরিকল্পনা) এয়ার কমডোর এ এফ এম আতিকুজ্জামান সমকালকে বলেন, চলমান পরিস্থিতির কথা চিন্তা করে বিমানবন্দরে উড়োজাহাজ চলাচল বন্ধ রাখা হয়েছে। বিকেল ৫টা থেকে পরবর্তী ৬ ঘণ্টা পর্যন্ত বিমানবন্দর দিয়ে কোনো উড়োজাহাজ চলাচল করবে না।"
2024-08-05 17:33:58,শেখ হাসিনার দেশত্যাগের খবর বিশ্ব সংবাদমাধ্যমে,"প্রধানমন্ত্রী শেখ হাসিনা ‘পদত্যাগ’ করে তার বোন শেখ রেহানাকে নিয়ে দেশ ছেড়েছেন। সোমবার দুপুর আড়াইটায় বঙ্গভবন থেকে একটি সামরিক হেলিকপ্টারে শেখ হাসিনা উড্ডয়ন করেন। এ সময় তার সঙ্গে ছোট বোন শেখ রেহানা ছিলেন।

সারাদেশের বিভিন্ন সংবাদমাধ্যমের পাশাপাশি সোমবার এমন খবর এসেছে বিশ্বের বিভিন্ন সংবাদমাধ্যমেও।

বিবিসির খবর, শেখ হাসিনা পদত্যাগ করেছেন। তিনি ‘নিরাপদ আশ্রয়ের’ জন্য দেশ ছেড়েছেন। সঙ্গে শেখ রেহানাও আছেন।

আল জাজিরা বলছে, একটি সামরিক হেলিকপ্টারে করে শেখ হাসিনা দেশ ছেড়েছেন। তার সরকারি আবাস গণভবনে হাজারো মানুষ ঢুকে পড়েছে।

এএফপির খবরেও বোনকে সঙ্গে নিয়ে শেখ হাসিনার দেশত্যাগের খবর প্রকাশ করা হয়েছে। সংবাদমাধ্যমটি বলছে, নিরাপদ আশ্রয়ের উদ্দেশে তিনি বাংলাদেশ ছেড়েছেন। স্থানীয় সংবাদমাধ্যমের বরাতে এএফপি বলেছে, হাজারো মানুষ গণভবনে ঢুকে পড়েছে।

রয়টার্স বলছে, শেখ হাসিনা প্রধানমন্ত্রীর পদ ছেড়েছেন। বাংলাদেশও ছেড়ে গেছেন।

পশ্চিমবঙ্গের বাংলা সংবাদপত্র আনন্দবাজারের খবরে বলা হয়, প্রধানমন্ত্রী শেখ হাসিনা বোন রেহানাকে নিয়ে ‘গণভবন’ ছেড়েছেন। তাকে কপ্টারে করে ‘নিরাপদ’ আশ্রয়ের উদ্দেশে পাঠানো হয়েছে। বাংলাদেশ বিমানবাহিনীর হেলিকপ্টারটি ত্রিপুরার রাজধানী আগরতলার উদ্দেশে উড়িয়ে নিয়ে গেছেন এয়ার কমোডর আব্বাস। তিনি ১০১ স্কোয়াড্রনের সদস্য।

একটি সূত্রের উল্লেখ করে খবরে বলা হয়, তার আগে বাংলাদেশের সেনাবাহিনীর পক্ষ থেকে হাসিনাকে সময় বেধে দেওয়া হয় ইস্তফা দেওয়ার জন্য। ৪৫ মিনিট সময় তাকে দেওয়া হয়েছিল বলে একটি সূত্রের দাবি। তবে অন্য একাধিক সূত্রের দাবি, পুরো বিষয়টিই হয়েছে সেনাবাহিনী এবং দিল্লির সঙ্গে আলোচনার সাপেক্ষে। তার পরেই শেখ হাসিনা পদত্যাগ করেন।"
2024-08-05 17:16:39,"সুন্দর বৈঠক হয়েছে, দেশবাসীকে শান্ত থাকার আহ্বান বিএনপির","বিভিন্ন রাজনৈতিক দলের নেতা ও বিশিষ্ট ব্যক্তিদের সঙ্গে সেনা সদর দপ্তরে সেনাবাহিনীর প্রধান জেনারেল ওয়াকার-উজ-জামান বৈঠক করেছেন। এই বৈঠকে ছিলেন বিএনপি মহাসচিব মির্জা ফখরুল ইসলাম আলমগীর ও দলের স্থায়ী কমিটির সদস্য মির্জা আব্বাস।

বৈঠক শেষে মির্জা ফখরুলের বরাতে বিএনপি চেয়ারপারসনের প্রেস উইংয়ের সদস্য শায়রুল কবির খান সমকালকে জানান, ‘সেনাপ্রধানের সঙ্গে সুন্দর বৈঠক হয়েছে।’

তিনি বলেন, ‘বিএনপি মহাসচিব মির্জা ফখরুল ইসলাম আলমগীর দেশবাসীকে শান্ত থাকার জন্য আহ্বান জানিয়েছেন। বৈঠক সুন্দর হয়েছে। তিনি আমাকে বলেছেন আপনাদের মাধ্যমে দেশবাসীকে জানানোর জন্য।’"
2024-08-05 17:15:20,ছাত্র-শিক্ষক প্রতিনিধির সঙ্গে আলোচনায় বসবেন সেনাপ্রধান,"সেনাবাহিনীর প্রধান ওয়াকার-উজ-জামান খুব শিগগির সকল ছাত্র-শিক্ষক প্রতিনিধির সঙ্গে সরাসরি আলোচনায় বসবেন। সোমবার আন্তঃবাহিনী জনসংযোগ পরিদপ্তরের (আইএসপিআর) এক বিজ্ঞপ্তিতে এ কথা বলা হয়।

বৈষম্যবিরোধী ছাত্র আন্দোলনকারী শিক্ষার্থীদের ডাকা সরকারের পদত্যাগের এক দফা দাবিতে অসহযোগ আন্দোলনে প্রধানমন্ত্রীর পদ থেকে পদত্যাগ করেন শেখ হাসিনা। এরপর দেশের বর্তমান সঙ্কট নিরসনে রাজনৈতিক দলের নেতাসহ বিশিষ্টজনদের সঙ্গে সেনা সদর দপ্তরে আলোচনায় বসেন সেনাপ্রধান ওয়াকার-উজ-জামান। এরপর বিকেল পৌনে ৪টায় জাতির উদ্দেশে ভাষণ দেন সেনাপ্রধান।

ভাষণে তিনি অন্তর্বর্তীকালীন সরকার গঠন করা হচ্ছে বলে জানান। সেনাবাহিনীর প্রধান বলেন, রাজনৈতিক ক্রান্তিকাল চলছে। একটি অন্তবর্তী সরকার গঠন করা হবে। সেনাবাহিনীর ওপর আস্থা রাখেন। আমরা রাজনৈতিক দলের নেতাদের সঙ্গে বৈঠক করেছি।

জনগণের উদ্দেশে সেনাপ্রধান বলেন, দেশে শান্তিশৃঙ্খলা বজায় রাখেন। আপনারা আমার ওপর আস্থা রাখেন, একসাথে কাজ করি। দয় করে সাহায্য করেন। মারামারি সংঘাত করে আর কিছু পাব না। সংঘাত থেকে বিরত হোন। সবাই মিলে সুন্দর দেশ গড়েছি।"
2024-08-05 16:02:07,সব হত্যা ও অন্যায়ের বিচার হবে: সেনাপ্রধান,"সব হত্যা ও অন্যায়ের বিচার হবে বলে মন্তব্য করেছেন সেনাবাহিনী প্রধান জেনারেল ওয়াকার-উজ-জামান।

সারাদেশে চলমান পরিস্থিতি নিয়ে সোমবার বিকেল পৌনে ৪টার দিকে জাতির উদ্দেশে দেওয়া বক্তব্যে এ কথা বলেন তিনি।

সেনাপ্রধান বলেন, সংঘাত, অরাজগতায় আর কিছু অর্জন সম্ভব না। সবার সঙ্গে আলোচনা হয়েছে। সবাই মিলে সব সমস্যার সমাধান করব।"
2024-08-05 15:54:53,"অন্তর্বর্তী সরকার হবে, প্রধানমন্ত্রী পদত্যাগ করেছেন: সেনাপ্রধান","অন্তর্বর্তীকালীন সরকার গঠন করা হচ্ছে বলে জানিয়েছেন সেনাপ্রধান জেনারেল ওয়াকার-উজ-জামান। আজ সোমবার দুপুর পৌনে ৪টার দিকে সেনা সদরদপ্তরে জাতির উদ্দেশে ভাষণে সেনাপ্রধান এ কথা জানান।

জেনারেল ওয়াকার-উজ-জামান বলেছেন, ‘রাজনৈতিক ক্রান্তিকাল চলছে। একটি অন্তবর্তী সরকার গঠন করা হবে। সব হত্যার বিচার হবে। সেনাবাহিনীর ওপর আস্থা রাখেন। আমরা রাজনৈতিক দলের নেতাদের সঙ্গে বৈঠক করেছি।’

জনগণের উদ্দেশে সেনাপ্রধান বলেন, ‘দেশে শান্তিশৃঙ্খলা বজায় রাখেন। আপনারা আমার ওপর আস্থা রাখেন, একসাথে কাজ করি। দয়া করে সাহায্য করেন। মারামারি সংঘাত করে আর কিছু পাব না। সংঘাত থেকে বিরত হোন। সবাই মিলে সুন্দর দেশ গড়ি।’

কোন কোন রাজনৈতিক দলের সঙ্গে বৈঠক করেছেন—সাংবাদিকদের এ প্রশ্নের জবাবে সেনাপ্রধান বলেন, ‘বিএনপি, জাতীয় পার্টি ও জামায়াতে ইসলামীর সঙ্গে বৈঠক হয়েছে। শিক্ষক আসিফ নজরুল ও জোনায়েদ সাকিও বৈঠকে উপস্থিত ছিলেন।’

সেনাবাহিনীর প্রধান জেনারেল ওয়াকার-উজ-জামান বলেন, ‘আমরা এখন বঙ্গবভনে যাব। সেখানে অন্তবর্তী সরকার গঠনের ব্যাপারে বিস্তারিত আলোচনা হবে। তিনি ছাত্রদের শান্ত হওয়ার পরামর্শ দেন।’

রাজনৈতিক দলের নেতাদের সঙ্গে আলোচনা ফলপ্রসূ হবে জানিয়ে ওয়াকার-উজ-জামান বলেন, ‘তাদের সঙ্গে সুন্দর আলোচনা হয়েছে। প্রধানমন্ত্রী পদত্যাগ করেছেন। আমরা অন্তর্বর্তীকালীন সরকার গঠন করে কাজ পরিচালনা করব। ধৈর্য ধরেন, সময় দেন। আমরা সবাই মিলে সব সমস্যা সমাধান করতে সক্ষম হব।’

সংঘাতে দেশের ক্ষতি হচ্ছে জানিয়ে সেনাপ্রধান বলেন, ‘অর্থসম্পদের ক্ষতি হচ্ছে। লোকজন মারা যাচ্ছে। সংঘাতের পথে যাবেন না। শান্তিশৃঙ্খলার পথে ফিরে আসেন।’"
2024-08-05 15:52:31,ঢাকার সড়কে লাখো মানুষের উল্লাস,"রাজধানীর সব সড়কে মিছিল নিয়ে উল্লাস করছেন লাখো মানুষ। আজ সোমবার সকালে যাত্রাবাড়ী, কেন্দ্রীয় শহীদ মিনার, বাড্ডা, উত্তরা মিরপুরসহ বিভিন্ন এলাকায় বিক্ষোভের খবর পাওয়া যায়। পরে বেলা দেড়টার দিক থেকে মানুষ রাস্তায় নেমে আসতে শুরু করে।

এর আগে অবশ্য খবর আসে যে বাংলাদেশ সেনাবাহিনীর প্রধান জেনারেল ওয়াকার-উজ-জামান আজ বেলা ২টায় জনগণের উদ্দেশে বক্তব্য দেবেন। আন্তবাহিনী জনসংযোগ পরিদপ্তর (আইএসপিআর) থেকে এ তথ্য জানানো হয়। আইএসপিআর বলেছে, সে সময় পর্যন্ত জনসাধারণকে সহিংসতা পরিহার করে ধৈর্য ধারণ করার অনুরোধ করা হলো।

দেড়টার দিকে ব্রডব্যান্ড ইন্টারনেটও চালু করা হয়, যা সকালে বন্ধ করা হয়েছিল। মোবাইল ইন্টারনেটও চালুর নির্দেশনা দেওয়া হয়েছে বলে বেলা পৌনে ২টার দিকে জানা যায়।

দুপুরের দিকে শাহবাগে হাজার হাজার মানুষ অবস্থান নিতে থাকেন। বিভিন্ন জায়গা থেকে সেখানে দল বেধে মানুষ আসছেন। সবাই স্লোগান দিচ্ছেন।

মিরপুরে রাস্তায় নেমেছেন হাজার হাজার মানুষ। মিরপুরের পল্লবী, ১১ ও ১১ নম্বর থেকে মিছিল নিয়ে মানুষ ১০ নম্বর সেকশনে জড়ো হন। সেখান থেকে তারা আগারগাঁওয়ের দিকে রওনা দিয়েছেন। পরে তারা ফার্মগেটের দিকে এগিয়ে আসতে থাকেন।"
2024-08-05 15:15:39,গণভবনে ঢুকে হাজার হাজার মানুষের উল্লাস,"সরকারের পদত্যাগের এক দফা দাবিতে আজ সোমবার ‘মার্চ টু ঢাকা’ কর্মসূচি পালনে করতে ঢাকায় প্রবেশ করেছেন আন্দোলনকারীরা। আজ সোমবার দুপুর আড়াইটার পর থেকেই তারা গণভবনে ঢুকতে শুরু করেন। গণবিক্ষোভের মুখে প্রধানমন্ত্রী শেখ হাসিনা তার বোনকে নিয়ে ঢাকা ছেড়েছেন।

এর আগে আইএসপিআরের পক্ষ থেকে জানানো হয়েছিল সেনাপ্রধান ওয়াকার-উজ-জামান জাতির উদ্দেশে বক্তব্য রাখবেন দুপুর ২টায়। পরে এক ঘণ্টা পিছিয়ে দুপুর ৩টায় তিনি বক্তব্য রাখবেন বলে জানানো হয়। জানা গেছে বিভিন্ন রাজনৈতিক দলের সাথে বৈঠক করছেন সেনাপ্রধান।"
2024-08-05 15:07:52,‘পদত্যাগ’ করে রেহানাকে নিয়ে দেশ ছেড়েছেন শেখ হাসিনা,"প্রধানমন্ত্রী শেখ হাসিনা ‘পদত্যাগ’ করে তার বোন শেখ রেহানাকে নিয়ে দেশ ছেড়েছেন বলে জানা গেছে। সোমবার দুপুর আড়াইটায় বঙ্গভবন থেকে একটি সামরিক হেলিকপ্টারে শেখ হাসিনা উড্ডয়ন করেন। এ সময় তার সঙ্গে ছোট বোন শেখ রেহানা ছিলেন।

এদিকে বার্তা সংস্থা এএফপি জানিয়েছে, শেখ হাসিনা ও তার ছোট বোন শেখ রেহানা গণভবন থেকে নিরাপদ স্থানে চলে গেছেন। শেখ হাসিনা যাওয়ার আগে একটি ভাষণ রেকর্ড করে যেতে চেয়েছিলেন। তিনি সে সুযোগ পাননি।

একটি সূত্রে জানা গেছে, সকাল ১০টার দিকে শেখ হাসিনা তার বোনকে নিয়ে হেলিকপ্টারযোগে ঢাকা ক্যানটনমেন্টের দিকে যান। সেখান থেকে হজরত শাহজালাল আন্তর্জাতিক বিমানবন্দরে যান তারা। এরপর তারা ভারতে চলে গেছেন।

এদিকে শেখ হাসিনা ও তার বোন শেখ রেহানা দেশ ছাড়ার পর গণভবনে ঢুকে পড়েছেন হাজার হাজার মানুষ।

বৈষম্যবিরোধী ছাত্র আন্দোলনের ডাকে অসহযোগ আন্দোলনের দ্বিতীয় দিনে ‘লং মার্চ টু ঢাকা’ কর্মসূচি পালন করা হচ্ছে। সারাদেশ থেকে ছাত্র-জনতা ঢাকা আসছেন। এই গণবিক্ষোভের মুখে শেখ হাসিনা ও তার বোন শেখ রেহানা দেশ ছাড়লেন।"
2024-08-05 15:07:33,সেনাপ্রধানের বৈঠকে ডাকা হয়েছে আসিফ নজরুল-আনিসুল ইসলাম-মুজিবুল হককে,"দেশের বর্তমান সঙ্কট নিরসনে রাজনৈতিক দলের নেতাসহ বিশিষ্টজনদের সঙ্গে আলোচনায় বসেছেন সেনাপ্রধান ওয়াকার-উজ-জামান। আজ সোমবার সেনা সদর দপ্তরে এ বৈঠক চলছে।

বৈঠকে ডাক পেয়েছেন জাতীয় পার্টির সিনিয়র কো চেয়ারম্যান আনিসুল ইসলাম মাহমুদ ও দলটির মহাসচিব মুজিবুল হক চুন্নু। এ বৈঠক চলছে সেনা সদর দপ্তরে। সেনাবাহিনীর প্রধান জেনারেল ওয়াকার-উজ-জামানের সঙ্গে এ বৈঠকে ডাক পান ঢাকা বিশ্ববিদ্যালয়ের আইন বিভাগের অধ্যাপক আসিফ নজরুলও।

এর আগে আজ দুপুর ২টায় জাতির উদ্দেশে বক্তব্য রাখবেন সেনাপ্রধান বলে জানানো হয়। পরে এক ঘণ্টা পিছিয়ে দুপুর ৩টায় তিনি বক্তব্য রাখবেন বলে জানানো হয়। পরে দুপুর পৌনে ৪টার দিকে সংবাদ সম্মেলনে আসেন।"
2024-08-05 14:53:35,সব রাজনৈতিক দলের নেতাদের সঙ্গে বৈঠকে সেনাপ্রধান,"দেশের বর্তমান সঙ্কট নিরসনে সব রাজনৈতিক দলের নেতাদের সঙ্গে আলোচনায় বসেছেন সেনাপ্রধান ওয়াকার-উজ-জামান।

এর আগে আজ সোমবার আন্তঃবাহিনী জনসংযোগ পরিদপ্তর (আইএসপিআর) এক বিবৃতিতে জানায়, দুপুর ২টায় জাতির উদ্দেশে বক্তব্য রাখবেন সেনাপ্রধান। পরে এক ঘণ্টা পিছিয়ে দুপুর ৩টায় সেনাপ্রধান বক্তব্য রাখবেন বলে জানানো হয়।

এদিকে সেনাপ্রধানের বৈঠকে ডাক পেয়েছেন জাতীয় পার্টির সিনিয়র কো চেয়ারম্যান আনিসুল ইসলাম মাহমুদ ও দলটির মহাসচিব মুজিবুল হক চুন্নু। এ বৈঠক চলছে সেনা সদর দপ্তরে। সেনাবাহিনীর প্রধান জেনারেল ওয়াকার-উজ-জামানের সঙ্গে এ বৈঠকে ডাক পান ঢাকা বিশ্ববিদ্যালয়ের আইন বিভাগের অধ্যাপক আসিফ নজরুলও।

বিস্তারিত আসছে..."
2024-08-05 14:46:15,ফরিদপুরে আন্দোলনকারী শিক্ষার্থীদের পানি পান করালেন ইউএনও,"সারা দেশে বৈষম্যবিরোধী ছাত্র আন্দোলনের অংশ হিসেবে ফরিদপুরে অসহযোগ আন্দোলনে অংশ নেন শিক্ষার্থীরা। জেলার নগরকান্দার সড়কগুলোতে বিক্ষোভ মিছিল করেন বিপুল-সংখ্যক শিক্ষার্থী। এ সময় শিক্ষার্থীদের মাঝে বিশুদ্ধ পানি বিতরণ করতে দেখা যায় নগরকান্দা উপজেলা নির্বাহী কর্মকর্তা কাফী বিন কবিরকে।

সোমবার সকালে শিক্ষার্থীদের পানি বিতরণের বিষয়টি এ প্রতিবেদকের কাছে স্বীকার করেছেন নগরকান্দা উপজেলা নির্বাহী কর্মকর্তা (ইউএনও) কাফী বিন কবির।

এর আগে রোববার সকাল ১১টার দিকে সরকারি নগরকান্দা মহাবিদ্যালয়ের সামনে থেকে শুরু করে নগরকান্দা সদর বাজার হয়ে উপজেলা পরিষদের কেন্দ্রীয় শহীদ মিনারে গিয়ে অবস্থান নেন শিক্ষার্থীরা।

শিক্ষার্থীদের বিক্ষোভ মিছিলে এ সময় উপজেলা নির্বাহী অফিসার (ইউএনও) কাফী বিন কবির শিক্ষার্থীদের মাঝে বিশুদ্ধ পানি বিতরণ করেন। এসময় অসহযোগ আন্দোলনে শিক্ষার্থীরা সরকারের পদত্যাগ চেয়ে বিভিন্ন স্লোগান দেয়। প্রশাসনকে উদ্দেশ্য করে ভুয়া ভুয়া বলতে থাকেন আন্দোলনকারীরা।

এ ব্যাপারে ইউএনও কাফী বিন কবির বলেন, আমাদের মূল উদ্দেশ্য ছিল রাষ্ট্রীয় সম্পদ ও জানমাল রক্ষা করা। সে অনুসারে আমরা আমাদের দায়িত্ব পালন করছিলাম। এমতাবস্থায় আমাদের দেখে আন্দোলনকারী শিক্ষার্থীরা ক্ষিপ্ত ও মারমুখী হয় এবং ভুয়া ভুয়া বলতে থাকেন। আমরা পরিস্থিতি সামাল দিতে ও আন্দোলনকারীদের নিবৃত্ত করতে তাদের প্রতি একটু সহনশীলতা দেখাই। আর এরই অংশ হিসেবে আন্দোলনকারী শিক্ষার্থীদের মধ্যে আমরা পানি বিতরণ করি।"
2024-08-05 14:35:55,চালু হলো মোবাইল ও ব্রডব্যান্ড ইন্টারনেট,"একদিন বন্ধ থাকার পর আবার চালু হয়েছে মোবাইল ইন্টারনেট। আজ সোমবার ২টার পর মোবাইল ইন্টারনেট করা চালু হয়েছে।

এর আগে বেলা সোয়া ১টার দিকে সরকারি একটি সংস্থা ব্রডব্যান্ড ইন্টারনেট চালুর মৌখিক নির্দেশ দেওয়া হয়। তবে ফেসবুকসহ সামাজিক যোগাযোগমাধ্যম চালুর বিষয়েও কোনো নির্দেশনা পাওয়া যায়নি।

এর আগে সোমবার বেলা ১১টার দিকে সব ধরনের ইন্টারনেট বন্ধ করা হয়। এর কয়েক ঘণ্টা পর ব্রডব্যান্ড ইন্টারনেট চালু হয়।

এর আগে গতকাল সাত দিনের মাথায় ফোর–জি নেটওয়ার্ক বন্ধ করে দেওয়া হয়। দুপুর ১২টার পর সরকারি একটি সংস্থার নির্দেশে ফোর–জি সেবা বন্ধ করা হয়। শনিবার সংস্থাটি বলেছে, পরবর্তী নির্দেশ না দেওয়া পর্যন্ত ফোর–জি নেটওয়ার্ক বন্ধ থাকবে। ফোর–জি বন্ধ থাকলে মোবাইল ইন্টারনেট ব্যবহার করা যায় না। তখন শুধু টু–জির মাধ্যমে কথা বলা যায়।

কোটা সংস্কার আন্দোলনের এক পর্যায়ে ১৭ জুলাই রাত থেকে মোবাইল ইন্টারনেট এবং ১৮ জুলাই রাতে ব্রডব্যান্ড ইন্টারনেট বন্ধ হয়ে যায়। পাঁচ দিন পর ২৩ জুলাই ব্রডব্যান্ড ইন্টারনেট সংযোগ সীমিত পরিসরে ফেরে। ১০ দিন পর ২৮ জুলাই মোবাইল ইন্টারনেট চালু হয়। কিন্তু বন্ধ ছিল মেটার প্ল্যাটফর্ম ফেসবুক, মেসেঞ্জার, হোয়াটসঅ্যাপ ও ইনস্টাগ্রাম। এ ছাড়া টিকটকও বন্ধ রাখা হয়।

অন্যদিকে ব্রডব্যান্ড সংযোগে ইউটিউব চালু থাকলেও মোবাইল ডেটায় তা বন্ধ ছিল। গত ৩১ জুলাই ফেসবুকও চালু করা হয়েছিল।"
2024-08-05 14:32:04,মানিকগঞ্জে আহত আওয়ামী লীগ নেতা মারা গেছেন,"সরকার পতনের এক দফা দাবিতে মানিকগঞ্জে আন্দোলনকারীদের সঙ্গে আওয়ামী লীগের নেতা-কর্মী ও পুলিশের সংঘর্ষে আহত জেলা আওয়ামী লীগের সাংগঠনিক সম্পাদক তায়েবুর রহমান টিপু মারা গেছেন। গতকাল রোববার দিবাগত রাতে রাজধানীর ন্যাশনাল ইনসিস্টটিউট অব নিউরোসায়েন্সেস হাসপাতালে চিকিৎসাধীন অবস্থায় তার মৃত্যু হয়। নিহতের ভাতিজা সাবেক এমপি নাঈমুর রহমান দুর্জয় মৃত্যুর বিষয়টি নিশ্চিত করেছেন। এর আগে গতকাল রোববার দুপুরে আন্দোলনকারীদের সঙ্গে আওয়ামী লীগের নেতা-কর্মী ও পুলিশের ত্রিমুখী সংঘর্ষের ঘটনা ঘটে।

নিহত তায়েবুর রহমান জেলা আওয়ামী লীগের সাংগঠনিক সম্পাদক এবং মানিকগঞ্জ-১ (ঘিওর, দৌলতপুর ও শিবালয়) আসনের সাবেক সংসদ সদস্য ও বাংলাদেশ ক্রিকেট বোর্ডের পরিচালক নাঈমুর রহমান দুর্জয়ের চাচা।

স্থানীয় এবং প্রত্যক্ষদর্শী সূত্রে জানা গেছে, গতকাল রোববার সকাল ১০টার দিকে সরকার পতনের দাবিতে মানিকগঞ্জ বাসস্ট্যান্ডের অদূরে মানরা এলাকায় ঢাকা-আরিচা মহাসড়ক অবরোধ করেন আন্দোলনকারীরা। আন্দোলনকারী শিক্ষার্থী ও জনতার সঙ্গে যোগ দেন যোগ দেন বিএনপি ও এর সহযোগী সংগঠনের নেতা-কর্মীরা। তারা সরকার পতনের দাবিতে বিভিন্ন শ্লোগান দেন। এ সময় এদের হাতে লাঠিসোটা ছিল।

একপর্যায়ে বেলা সাড়ে ১১টার দিকে আন্দোলনকারীরা মানিকগঞ্জ বাসস্ট্যান্ড এলাকায় ট্রাফিক বক্সসহ কয়েকটি স্থাপনা ভাঙচুর করে। পরে পুলিশ কাঁদানে গ্যাস ও রাবার বুলেট ছোঁড়ে। এতে আন্দোলনকারী বেশ কয়েকজন আহত হন। এর পর আন্দোলনকারীরা কিছুটা পিছু হটে। এর কিছুক্ষণ পর যুবলীগ ও ছাত্রলীগের নেতা-কর্মীরা দেশীয় বিভিন্ন ধারালো ও আগ্নেয়াস্ত্র নিয়ে আন্দোলনকারীদের ধাওয়া করে। তাদের সঙ্গে আওয়ামী লীগের নেতাকর্মীরাও অংশ নেন। পরে আন্দোলনকারীরা লাঠিসোটা ও ইটপাটকেল নিয়ে পাল্টা ধাওয়া করে। পরে আওয়ামী লীগ, যুবলীগ ও ছাত্রলীগের নেতা-কর্মীরা দেশিয় অস্ত্র ও আগ্নেয়াস্ত্র নিয়ে আন্দোলনকারীদের ধাওয়া করেন। একপর্যায়ে দুপক্ষের সঙ্গে সংঘর্ষ বেধে যায়। এতে আওয়ামী লীগের নেতা তায়েবুর রহমান টিপুকে মারধর করে আন্দোলনকারীরা এতে তার মাথায় গুরুতর রক্তাক্ত জখম হয়। এর পর আওয়ামী লীগ ও এর সহযোগী সংগঠনের নেতা-কর্মীরা পিছু হটে চলে যান। পরে আন্দোলনকারীরা জেলা শহরের বিভিন্ন গুরুত্বপূর্ণ স্থাপনায় অগ্নিসংযোগ ও ভাঙচুর করেন। একপর্যায়ে তারা পুরো শহরের নিয়ন্ত্রণ নিয়ে নেন।

জেলা আওয়ামী লীগের দপ্তর সম্পাদক এহতেশাম হোসেন খান বলেন, গুরুতর আহত আওয়ামী লীগের নেতা তায়েবুর রহমানকে জেলা সদরের ২৫০ শয্যাবিশিষ্ট জেনারেল হাসপাতাল নেওয়া হয়। সেখান থেকে উন্নত চিকিৎসার জন্য সন্ধ্যায় তাকে রাজধানীর ন্যাশনাল ইনসিস্টটিউট অব নিউরোসায়েন্সেস হাসপাতালে ভর্তি করা হয়। সেখানে চিকিৎসাধীন অবস্থায় রোববার দিবাগত রাত দেড়টার দিকে কর্তব্যরত চিকিৎসক তাকে মৃত ঘোষণা করেন।"
2024-08-05 14:28:10,মোবাইল ইন্টারনেট চালু,"একদিন বন্ধ থাকার পর আবার চালু হয়েছে মোবাইল ইন্টারনেট। আজ সোমবার ২টার পর মোবাইল ইন্টারনেট করা চালু হয়েছে।

এর আগে আজ সোমবার সকালে কয়েক ঘণ্টা বন্ধ থাকার পরে ব্রডব্যান্ড ইন্টারনেট চালু হয়। সোমবার বেলা সোয়া ১টার দিকে সরকারি একটি সংস্থা ব্রডব্যান্ড ইন্টারনেট চালুর মৌখিক নির্দেশ দেয় বলে জানিয়েছে একটি সূত্র। তবে মোবাইল ইন্টারনেট চালুর বিষয়ে এখনো কোনো নির্দেশ আসেনি। সূত্রটি তখন বলছিল, ফেসবুকসহ সামাজিক যোগাযোগমাধ্যম চালুর বিষয়েও কোনো নির্দেশনা পাওয়া যায়নি।

এর আগে গতকাল সাত দিনের মাথায় ফোর–জি নেটওয়ার্ক বন্ধ করে দেওয়া হয়। দুপুর ১২টার পর সরকারি একটি সংস্থার নির্দেশে ফোর–জি সেবা বন্ধ করা হয়। শনিবার সংস্থাটি বলেছে, পরবর্তী নির্দেশ না দেওয়া পর্যন্ত ফোর–জি নেটওয়ার্ক বন্ধ থাকবে। ফোর–জি বন্ধ থাকলে মোবাইল ইন্টারনেট ব্যবহার করা যায় না। তখন শুধু টু–জির মাধ্যমে কথা বলা যায়।

কোটা সংস্কার আন্দোলনের এক পর্যায়ে ১৭ জুলাই রাত থেকে মোবাইল ইন্টারনেট এবং ১৮ জুলাই রাতে ব্রডব্যান্ড ইন্টারনেট বন্ধ হয়ে যায়। পাঁচ দিন পর ২৩ জুলাই ব্রডব্যান্ড ইন্টারনেট সংযোগ সীমিত পরিসরে ফেরে। ১০ দিন পর ২৮ জুলাই মোবাইল ইন্টারনেট চালু হয়। কিন্তু বন্ধ ছিল মেটার প্ল্যাটফর্ম ফেসবুক, মেসেঞ্জার, হোয়াটসঅ্যাপ ও ইনস্টাগ্রাম। এ ছাড়া টিকটকও বন্ধ রাখা হয়।

অন্যদিকে ব্রডব্যান্ড সংযোগে ইউটিউব চালু থাকলেও মোবাইল ডেটায় তা বন্ধ ছিল। গত ৩১ জুলাই ফেসবুকও চালু করা হয়েছিল।"
2024-08-05 14:14:12,৩টায় জাতির উদ্দেশে ভাষণ দেবেন সেনাপ্রধান,"সারাদেশে চলমান পরিস্থিতি নিয়ে আজ সোমবার দুপুর ৩টায় জাতির উদ্দেশে ভাষণ দেবেন সেনাবাহিনী প্রধান জেনারেল ওয়াকার-উজ-জামান। এক বিজ্ঞপ্তিতে এ তথ্য জানিয়েছে আন্তবাহিনী জনসংযোগ পরিদপ্তর (আইএসপিআর)।

আইএসপিআর থেকে বলা হয়েছে, সে সময় পর্যন্ত জনসাধারণকে সহিংসতা পরিহার করে ধৈর্য ধারণ করার অনুরোধ করা হলো।

এর আগে দুপুর ২টায় বক্তব্য দেবেন বলে আইএসপিআরের পক্ষ থেকে জানানো হয়। পরে সময় পরিবর্তন করে ৩টায় সেনাপ্রধান বক্তব্য দেবেন হয়েছে বলে জানানো হয়।"
2024-08-05 14:10:48,টাঙ্গাইলে গুলিতে একজন নিহত,"টাঙ্গাইলের মির্জাপুরে পুলিশের গুলিতে অজ্ঞাত পরিচয় এক ব্যক্তি নিহত হয়েছেন। গতকাল রোববার বিকেলে গোড়াই হাইওয়ে থানায় অগ্নিসংযোগের সময় পুলিশের গুলিতে এই ব্যক্তি নিহত হয়েছেন বলে জানা গেছে।

রাত ৯টার দিকে অপরিচিত এক ব্যক্তি ওই মরদেহটি কুমুদিনী হাসপাতালে নিয়ে যান বলে হাসপাতালের উপমহাব্যবস্থাপক অনিমেষ ভৌমিক জানান।

তবে মির্জাপুর থানার ভারপ্রাপ্ত কর্মকর্তা (ওসি) রেজাউল করিম জানান, এ ব্যাপারে কিছু জানেন না বলে জানান।"
2024-08-05 14:05:28,ব্রডব্যান্ড ইন্টারনেট চালু,"ব্রডব্যান্ড ইন্টারনেট চালু হয়েছে। আজ সোমবার বেলা সোয়া ১টার দিকে সরকারি একটি সংস্থা ব্রডব্যান্ড ইন্টারনেট চালুর মৌখিক নির্দেশ দেয় বলে জানিয়েছে একটি সূত্র। তবে মোবাইল ইন্টারনেট চালুর বিষয়ে এখনো কোনো নির্দেশ আসেনি।

সূত্রটি বলছে, ফেসবুকসহ সামাজিক যোগাযোগমাধ্যম চালুর বিষয়েও কোনো নির্দেশনা পাওয়া যায়নি।

এর আগে বেলা ১১টার দিকে সব ধরনের ইন্টারনেট বন্ধ করা হয়।"
2024-08-05 14:00:10,সায়েন্স ল্যাবে পুলিশের সঙ্গে বিক্ষোভকারীদের ধাওয়া পাল্টা ধাওয়া চলছে,"রাজধানীর সায়েন্স ল্যাব এলাকায় পুলিশের সঙ্গে বিক্ষোভকারীদের ধাওয়া পাল্টা ধাওয়া চলছে। আজ সোমবার বেলা পৌনে ১টার দিকে ধাওয়া পাল্টা ধাওয়া শুরু হয়।

সরকারের পদত্যাগের এক দফা দাবিতে আজ সোমবার ‘মার্চ টু ঢাকা’ কর্মসূচি পালনের ঘোষণা দিয়েছে বৈষম্যবিরোধী ছাত্র আন্দোলন। কর্মসূচি অনুযায়ী, আজ দুপুর ২টায় রাজধানীর শাহবাগ মোড়ে জমায়েতত হওয়ার ঘোষণা দেন তারা। সারাদেশ থেকে ছাত্র-জনতাকে ঢাকায় আসার আহ্বান জানিয়েছেন সমন্বয়করা।

গতকাল রোববার বৈষম্যবিরোধী ছাত্র আন্দোলনের সমন্বয়ক আসিফ মাহমুদ সংবাদকর্মীদের হোয়াটসঅ্যাপ গ্রুপে দেওয়া এক বার্তায় এ আহ্বান জানান।"
2024-08-05 13:52:28,"ঢাকায় সংঘর্ষ, গুলি, নিহত ১০","বৈষম্যবিরোধী ছাত্র আন্দোলনের ‘লং মার্চ টু ঢাকা’ কর্মসূচি চলছে। অপরদিকে দেশজুড়ে কারফিউ চলমান। এর মধ্যেই আন্দোলনকারীদের সঙ্গে পুলিশের সংঘর্ষে রাজধানীতে ১০ জন নিহত হয়েছেন বলে জানা গেছে। এসব ঘটনায় শতাধিক ব্যক্তি আহত হয়েছেন। আহতদেরকে ঢাকা মেডিকেল কলেজ হাসপাতালসহ রাজধানীর বিভিন্ন হাসপাতালে নেওয়া হয়েছে।

সোমবার দুপুর দুইটা পর্যন্ত রাজধানীর কাজলায় ৮ জন ও ঢাকা মেডিকেল কলেজ এলাকায় ২ জন নিহত হয়েছেন বলে তথ্য পাওয়া গেছে।

কাজলায় নিহত ৮ জনের মধ্যে একজনের নাম আবুল কালাম। সে নারায়ণগঞ্জের সরকারি তুলারাম কলেজের ২০২২-২৩ বর্ষের শিক্ষার্থী। অপর একজনের নাম রাসেল। তার বয়স আনুমানিক ২৫ বছর। আরেকজন সাইফুল ইসলাম তন্ময়। বাকিদের পরিচয় জানা যায়নি।

অপরদিকে ঢাকা মেডিকেল এলাকায় গুলিতে নিহত দুজনের মধ্যে একজনের নাম মানিক মিয়া। তিনি যমুনা ব্যাংকের কর্মকর্তা। অপরজন রাকিব হোসেন। তিনি সাইথ ইস্ট বিশ্ববিদ্যালয়ের শিক্ষার্থী। তার গ্রামের বাড়ি বরিশাল।

জানা গেছে, ঢাকা মেডিকেল কলেজের নতুন ভবন এলাকায় পুলিশের সঙ্গে আন্দোলনকারীদের তীব্র সংঘর্ষ চলছে। এসময় আশপাশের কিছু ভবন থেকে গুলি ছুড়তে দেখা গেছে। এ ছাড়া আশপাশের উঁচু ভবনের ছাদে অস্ত্রধারীদের দেখা গেছে।"
2024-08-05 13:41:30,জাতির উদ্দেশে ভাষণ দেবেন সেনাপ্রধান,"সারাদেশে চলমান পরিস্থিতি নিয়ে আজ সোমবার দুপুর ২টায় জাতির উদ্দেশে ভাষণ দেবেন সেনাবাহিনী প্রধান জেনারেল ওয়াকার-উজ-জামান। এক বিজ্ঞপ্তিতে এ তথ্য জানিয়েছে আন্তবাহিনী জনসংযোগ পরিদপ্তর (আইএসপিআর)।

আইএসপিআর থেকে বলা হয়েছে, সে সময় পর্যন্ত জনসাধারণকে সহিংসতা পরিহার করে ধৈর্য ধারণ করার অনুরোধ করা হলো।"
2024-08-05 13:40:10,সব ধরনের ট্রেন চলাচল অনির্দিষ্টকালের জন্য বন্ধ,"চলমান উদ্ভূত পরিস্থিতি ও দেশে কারফিউ জারি করায় অনির্দিষ্টকালের জন্য সব ধরনের ট্রেন চলাচল স্থগিত করেছে বাংলাদেশ রেলওয়ে। এতে করে ফের অনিশ্চয়তার পড়ল দেশের গণপরিবহনের সবচেয়ে জনপ্রিয় মাধ্যমটি।

ট্রেন চলাচল স্থগিতের বিষয়টি রোববার (৪ আগস্ট) রাতে বাংলাদেশ রেলওয়ের পরিচালক (জনসংযোগ) মো. নাহিদ হাসান খাঁন এক ক্ষুদে বার্তায় নিশ্চিত করেছেন।

তিনি বলেছেন, ‘সকলের অবগতির জন্য জানানো যাচ্ছে পরবর্তী নির্দেশনা না দেওয়া পর্যন্ত সকল প্রকার ট্রেন চলাচল সাময়িকভাবে স্থগিত করা হয়েছে।’ এর আগে গতকাল ৪ আগস্টও সকল প্রকার ট্রেন চলাচল স্থগিত রাখা হয়েছিল।

কোটা সংস্কার আন্দোলনের মুখে গত ১৮ জুলাই থেকে বিভিন্ন জায়গায় ট্রেন চলাচল বন্ধ হয়ে যায়। এরপর সরকার কারফিউ জারির পর ১৯ জুলাই থেকে পুরোপুরি বন্ধ ছিল ট্রেন চলাচল। অবশেষে ১৩ দিন পর গত ১ আগস্ট থেকে সীমিত পরিসরে চলছিল রেলের চাকা।

তখন রেলপথ মন্ত্রণালয় থেকে জানানো হয়, আপাতত ১ আগস্ট থেকে স্বল্প দূরত্বে ট্রেন চালানোর সিদ্ধান্ত নিয়েছে বাংলাদেশ রেলওয়ে। কারফিউ শিথিলকালীন সময়ে মধ্যে স্বল্প দূরত্বের ট্রেনগুলো চালানো হবে। এখনই দূরের যাত্রার আন্তঃনগর ট্রেনগুলো চলাচল করবে না।

এর আগে রেল ভবনে ট্রেন চলাচল বিষয়ে জরুরি এক বৈঠক অনুষ্ঠিত হয়। বৈঠকে রেলমন্ত্রী মো. জিল্লুল হাকিম, রেলপথ মন্ত্রণালয়ের সচিব ড. হুমায়ূন কবীর, বাংলাদেশ রেলওয়ের মহাপরিচালক সরদার সাহদাত আলীসহ রেলের ঊর্দ্ধতন কর্মকর্তারা উপস্থিত ছিলেন।

প্রসঙ্গত, কোটাবিরোধী আন্দোলন ঘিরে সহিংসতা ও অসহযোগ কর্মসূচিতে স্থবির হয়ে আছে গোটা দেশ। এরকম পরিস্থিতিতে সরকার ৪ আগস্ট সন্ধ্যা ৬টা থেকে অনির্দিষ্টকালের জন্য কারফিউ জারি করেছে সরকার।"
2024-08-05 10:17:00,"দেশে চলছে কারফিউ, আজ ‘মার্চ টু ঢাকা’, ৩ দিনের ছুটি শুরু","সারাদেশে অনির্দিষ্টকালের জন্য কারফিউ জারি করেছে সরকার, যা গতকাল সন্ধ্যা ৬টা থেকে কার্যকর হয়েছে। আজ সোমবার ‘মার্চ টু ঢাকা’ কর্মসূচি পালন করবে বৈষম্যবিরোধী ছাত্র আন্দোলন। এ ছাড়া আজ থেকে দেশে তিন দিনের সাধারণ ছুটি ঘোষণা করা হয়েছে।

গতকাল বিকেলে স্বরাষ্ট্র মন্ত্রণালয় ও জনপ্রশাসন মন্ত্রণালয় পৃথকভাবে এই দুটি সিদ্ধান্ত নিয়েছে। এর আগে বৈষম্যবিরোধী ছাত্র আন্দোলনের সমন্বয়ক আসিফ মাহমুদ এক বার্তায় ‘মার্চ টু ঢাকা’ কর্মসূচি ঘোষণা দেন।

বৈষম্যবিরোধী ছাত্র আন্দোলন ঘোষিত সরকারের পদত্যাগের দাবি ও অসহযোগ আন্দোলনকে ঘিরে গতকাল ঢাকাসহ বিভিন্ন জেলায় ব্যাপক সংঘাত-সংঘর্ষ ও প্রাণহানির ঘটনা ঘটে। এমন পরিস্থিতিতে স্বরাষ্ট্র মন্ত্রণালয় জানিয়েছে, রোববার সন্ধ্যা ৬টা থেকে পরবর্তী নির্দেশ না দেওয়া পর্যন্ত সারা দেশে কারফিউ বলবৎ থাকবে। এ সিদ্ধান্ত ঢাকাসহ সব বিভাগীয় সদর, সিটি করপোরেশন, পৌরসভা, শিল্পাঞ্চল, জেলা ও উপজেলা সদরের জন্য কার্যকর হবে।

সরকারি চাকরিতে কোটা সংস্কারের দাবির আন্দোলনকে ঘিরে উদ্ভূত পরিস্থিতিতে গত ১৯ জুলাই রাত ১২টা থেকে সারা দেশে কারফিউ জারি করে সরকার। দিনের একটি নির্দিষ্ট সময় শিথিল থাকলেও ১৯ জুলাই রাত থেকে কারফিউ বহাল রয়েছে।

কারফিউতে দায়িত্ব পালন করবে সেনাবাহিনী

সরকারের জারি করা কারফিউতে সংবিধান ও আইনের আলোকে দায়িত্ব পালন করবে বাংলাদেশ সেনাবাহিনী। গতকাল আন্তঃবাহিনী জনসংযোগ পরিদপ্তরের (আইএসপিআর) এক বিজ্ঞপ্তিতে এ কথা বলা হয়। বিজ্ঞপ্তিতে বলা হয়, জনগণের জানমাল ও রাষ্ট্রের গুরুত্বপূর্ণ স্থাপনার নিরাপত্তা নিশ্চিতে এ সিদ্ধান্ত গ্রহণ করা হয়। সেনাবাহিনী বাংলাদেশের সংবিধান ও দেশের প্রচলিত আইনের আলোকে তার প্রতিশ্রুত দায়িত্ব পালন করবে। এ ব্যাপারে জনসাধারণকে কারফিউ মেনে চলার পাশাপাশি সার্বিক সহযোগিতা করার জন্য বিশেষভাবে অনুরোধ করা হলো।

মার্চ টু ঢাকা কর্মসূচি

সরকারের পদত্যাগের এক দফা দাবিতে আজ সোমবার ‘মার্চ টু ঢাকা’ কর্মসূচি পালনের ঘোষণা দিয়েছে বৈষম্যবিরোধী ছাত্র আন্দোলন। কর্মসূচি অনুযায়ী, দুপুর ২টায় রাজধানীর শাহবাগ মোড়ে জমায়েত হবে তারা। এজন্য সারাদেশ থেকে ছাত্র-জনতাকে ঢাকায় আসার আহ্বান জানিয়েছেন সমন্বয়করা।

গতকাল রোববার বৈষম্যবিরোধী ছাত্র আন্দোলনের সমন্বয়ক আসিফ মাহমুদ সংবাদকর্মীদের হোয়াটসঅ্যাপ গ্রুপে দেওয়া এক বার্তায় এ আহ্বান জানান।

আসিফ মাহমুদ বার্তায় বলেন, “পরিস্থিতি পর্যালোচনায় এক জরুরি সিদ্ধান্তে আমাদের ‘মার্চ টু ঢাকা’ কর্মসূচি ৬ আগস্ট থেকে পরিবর্তন করে ৫ আগস্ট করা হলো। সারাদেশের ছাত্র-জনতাকে ঢাকার উদ্দেশে যাত্রা করার আহ্বান জানাচ্ছি।” তিনি আরও বলেন, ‘আজ যে তাজা রক্ত ঝরালেন। এই রক্তের ভয়াবহ শোধ নিতে ঢাকায় আসছে সারাদেশের জনস্রোত। ঢাকায় ১ কোটি ছাত্র-জনতার সম্মিলন ঘটবে ইনশাআল্লাহ। যে যেভাবে পারেন, রাতেই ঢাকার উদ্দেশে যাত্রা করুন। ঢাকার আকাশ-বাতাস ধ্বনিত হবে স্বৈরাচার পতনের স্লোগানে।’

গতকাল রাতে বৈষম্যবিরোধী ছাত্র আন্দোলনের পক্ষ থেকে জানানো হয়, উত্তরবঙ্গ হয়ে আসা ছাত্র-জনতা মহাখালীতে, সব বেসরকারি বিশ্ববিদ্যালয় ছাত্র ও জনতা রামপুরা-বাড্ডায়, নারায়ণগঞ্জ হয়ে আসা ছাত্র-জনতা সায়েদাবাদে, মিরপুর ১০-এ আশেপাশের এলাকার ছাত্র-জনতা, ঢাকা বিশ্ববিদ্যালয়সহ আশেপাশের শিক্ষাপ্রতিষ্ঠানের ছাত্র ও জনতা শহীদ মিনারে, জগন্নাথ বিশ্ববিদ্যালয় এবং বরিশাল রুট দিয়ে আসা ছাত্র-জনতা জগন্নাথ বিশ্ববিদ্যালয়ে, মোহাম্মদপুরে আশেপাশের এলাকার ছাত্র-জনতা, জাহাঙ্গীরনগর বিশ্ববিদ্যালয় এবং ঢাকা-আরিচা মহাসড়ক হয়ে আসা ছাত্র-জনতা গাবতলীতে অবস্থান নেবে।

সাধারণ ছুটি

কারফিউর কারণে জুলাই মাসে তিন দিন সাধারণ ছুটি ছিল। আর কয়েক দিন সীমিতভাবে সরকারি অফিস চলে। এর মধ্যে গতকাল নির্বাহী আদেশে সোম, মঙ্গল ও বুধবার—তিন দিনের সাধারণ ছুটি ঘোষণা করেছে সরকার।

জনপ্রশাসন মন্ত্রণালয়ের প্রজ্ঞাপনে বলা হয়, নির্বাহী আদেশে দেওয়া ছুটির শর্ত আগের ছুটির মতোই থাকবে। সব সরকারি, আধা সরকারি, স্বায়ত্তশাসিত, আধা স্বায়ত্তশাসিত ও বেসরকারি অফিস বন্ধ থাকবে। তবে জরুরি পরিষেবা, যেমন বিদ্যুৎ, পানি, গ্যাস, অন্যান্য জ্বালানি, ফায়ার সার্ভিস ও বন্দরগুলোর কার্যক্রম, পরিচ্ছন্নতা, টেলিফোন, ইন্টারনেট, ডাকসেবা, হাসপাতাল ও জরুরি সেবা এবং এ-সংশ্লিষ্ট কাজে নিয়োজিত যানবাহন ও কর্মীরা এই ছুটির আওতার বাইরে থাকবেন।

বাংলাদেশ ব্যাংক জানিয়েছে, আজ থেকে তিন দিন ব্যাংক ও আর্থিক প্রতিষ্ঠানগুলো বন্ধ থাকবে। এ ছাড়া এই সময়ে শেয়ারবাজারে লেনদেন হবে না।

সুপ্রিম কোর্টের রেজিস্ট্রার জেনারেলের সই করা পৃথক বিজ্ঞপ্তি অনুযায়ী, উদ্ভূত পরিস্থিতিতে পরবর্তী নির্দেশ না দেওয়া পর্যন্ত আপিল বিভাগ, হাইকোর্ট বিভাগ ও অধস্তন আদালত/ট্রাইব্যুনালের বিচারিক কার্যক্রম বন্ধ থাকবে।"
2024-08-05 09:40:28,কঠোর হাতে নৈরাজ্যবাদীদের দমনের আহ্বান প্রধানমন্ত্রীর,"কঠোর হাতে নৈরাজ্যবাদীদের দমন করতে দেশের জনগণের প্রতি আহ্বান জানিয়েছেন প্রধানমন্ত্রী শেখ হাসিনা। গতকাল জাতীয় নিরাপত্তাবিষয়ক সর্বোচ্চ নীতি নির্ধারক কর্তৃপক্ষ নিরাপত্তাবিষয়ক জাতীয় কমিটির বৈঠকে এ আহ্বান জানান সরকারপ্রধান। খবর বাসসের

বৈঠক শেষে প্রধানমন্ত্রীর সহকারী প্রেস সচিব এবিএম সরওয়ার-ই-আলম সরকার জানান, প্রধানমন্ত্রীর বলেছেন, যারা এখন সহিংসতা চালাচ্ছে তাদের কেউই ছাত্র নয়, তারা সন্ত্রাসী। এ সময় প্রধানমন্ত্রী নিরাপত্তাবিষয়ক বিভিন্ন নির্দেশনা দিয়েছেন বলে জানান প্রেস সচিব।

বৈঠকে পররাষ্ট্রমন্ত্রী, অর্থমন্ত্রী, আইনমন্ত্রী, স্বরাষ্ট্রমন্ত্রী, বেসামরিক বিমান চলাচলমন্ত্রী, শিক্ষামন্ত্রী, প্রধানমন্ত্রীর নিরাপত্তাবিষয়ক উপদেষ্টা এবং বিদ্যুৎ, জ্বালানি ও খনিজ সম্পদ প্রতিমন্ত্রী এবং তথ্য ও সম্প্রচার প্রতিমন্ত্রী উপস্থিত ছিলেন।

এ সময় মন্ত্রিপরিষদ সচিব, তিন বাহিনীর প্রধানরা, প্রধানমন্ত্রীর মুখ্য সচিব, পররাষ্ট্র মন্ত্রণালয়ের সিনিয়র সচিব, সশস্ত্র বাহিনী বিভাগের (এএফডি) প্রিন্সিপাল স্টাফ অফিসার (পিএসও), পুলিশের মহাপরিদর্শক (আইজিপি); বিজিবি, এনএসআই ও ডিজিএফআই মহাপরিচালক, এনসিএসএ’র প্রধান নির্বাহী কর্মকর্তা (সিইও), র‌্যাব মহাপরিচালক (ডিজি) এবং স্পেশাল ব্রাঞ্চের (এসবি) প্রধান উপস্থিত ছিলেন।"
2024-08-05 09:19:21,"মন্ত্রী প্রতিমন্ত্রী এমপিদের বাড়ি ভাঙচুর, আগুন","সরকার পতনের এক দফা দাবিতে আন্দোলনকারীদের সঙ্গে গতকাল দিনভর আওয়ামী লীগ সমর্থক ও পুলিশের সংঘর্ষ হয়। এতে বেশ কয়েক মন্ত্রী, প্রতিমন্ত্রী, এমপি ও আওয়ামী লীগ নেতাদের বাড়ি এবং দলীয় কার্যালয়ে হামলা, ভাঙচুর এবং আগুন ধরিয়ে দেওয়া হয়েছে। এ ছাড়া হাসপাতাল, সরকারি বেসরকারি বিভিন্ন স্থাপনা, থানায় হামলা, ভাঙচুর ও অগ্নিসংযোগের ঘটনা ঘটে।

দেশের বিভিন্ন জায়গায় ২৭টি থানা-ফাঁড়ি, পুলিশ সুপারের কার্যালয়, রেঞ্জ অফিসে হামলা ও ভাঙচুর করা হয়েছে। আন্দোলনকারীরা বিভিন্ন স্থানে ক্ষমতাসীনদের অন্তত ৩৫ কার্যালয়ে ভাঙচুর শেষে পুড়িয়ে দিয়েছে। বিপরীতে বিএনপির দুটি কার্যালয়ে আগুন দেয় সরকার সমর্থকরা।

এর আগে গত শনিবার চট্টগ্রাম নগরে শিক্ষামন্ত্রী মহিবুল হাসান চৌধুরীর বাসায় হামলার পর বিএনপির চার নেতার বাড়িতে হামলা ও আগুন দেওয়া হয়।

কুষ্টিয়ায় আওয়ামী লীগের যুগ্ম সাধারণ সম্পাদক ও কুষ্টিয়া-৩ (সদর) আসনের সংসদ সদস্য মাহবুব উল আলম হানিফের বাড়িতে হামলা ও ভাঙচুর করেছেন বিক্ষোভকারীরা। গতকাল সন্ধ্যা সাড়ে ৬টার দিকে শহরের পিটিআই সড়কের বাড়িতে এ হামলার ঘটনা ঘটে। কুষ্টিয়ার পুলিশ সুপার মুহাম্মদ আলমগীর হোসেন এ তথ্য নিশ্চিত করেছেন। হামলায় ঘরের এসি, জানালা ও গ্লাস ভেঙে ফেলা হয়েছে।

চাঁদপুর শহরের জে এম সেনগুপ্ত রোডের সমাজকল্যাণমন্ত্রী দীপু মনির বাসায় এবং চাঁদপুর পৌরসভা কার্যালয় ভাঙচুর করা হয়। শহরের কালীবাড়ি পুলিশ বক্সে ও জেলা আওয়ামী লীগ কার্যালয়ে ভাঙচুর চালানো হয়।

বরিশাল নগরীর নবগ্রাম রোডে অবস্থিত পানিসম্পদ প্রতিমন্ত্রী ও বরিশাল-৫ (সদর) আসনের সংসদ সদস্য জাহিদ ফারুকের বাড়িতে বেলা দুইটার দিকে হামলা চালান বিক্ষোভকারীরা। এ সময় বাড়ির ভেতরে ঢুকে ব্যাপক ভাঙচুর চালানো হয়। বাড়ির সামনে বেশ কয়েকটি মোটরসাইকেলে অগ্নিসংযোগ করা হয়।

দিনাজপুর-৩ আসনের সংসদ সদস্য ও জাতীয় সংসদের হুইপ ইকবালুর রহিমের বাসায় ভাঙচুর ও অগ্নিসংযোগ করা হয়েছে। একই সময়ে হুইপের বাসার সামনে পুলিশের দুটি গাড়ি ভাঙচুর ও এগুলোতে আগুন দেওয়া হয়েছে।

হবিগঞ্জে বিক্ষোভকারীরা আওয়ামী লীগ ও ছাত্রলীগের নেতাকর্মীদের ধাওয়া দিলে তারা জেলা আওয়ামী লীগ সভাপতি ও হবিগঞ্জ-৩ আসনের সংসদ সদস্য মো. আবু জাহিরের বাড়িতে গিয়ে আশ্রয় নেন। পরে আন্দোলনকারীরা ওই বাড়িটি ঘিরে ফেলেন। পরে সংসদ সদস্যের বাড়ির লাগোয়া দুটি বাসা ও পাঁচ থেকে ছয়টি দোকান পুড়িয়ে দেন বিক্ষোভকারীরা।

সিরাজগঞ্জ পৌর শহরের খেদন সরদার মোড় ও পৌর শহরের স্টেশন সড়ক এলাকায় ছাত্রলীগের নেতাকর্মীদের সঙ্গে বিক্ষোভকারীদের সংঘর্ষ হয়। এ সময় শহরের বিভিন্ন সড়কের পাশে থাকা দোকানপাট ও বাড়িঘর ভাঙচুর করা হয়। আওয়ামী লীগের সাবেক সংসদ সদস্য হাবিবে মিল্লাত ও বর্তমান সংসদ সদস্য জান্নাত আরা হেনরী বাড়ি ভাঙচুর করেন বিক্ষোভকারীরা।

নীলফামারীতে বিক্ষোভকারীরা সংসদ সদস্য আসাদুজ্জামান নূরের বাসভবন, আওয়ামী লীগের কার্যালয়ে ভাঙচুর এবং পুলিশ বক্সে ভাঙচুর ও আগুন দেন। পুলিশ তাঁদের ওপর কাঁদানে গ্যাসের শেল, রাবার বুলেট ও সাউন্ড গ্রেনেড নিক্ষেপ করে।

টাঙ্গাইল শহরের পূর্ব আদালতপাড়ায় টাঙ্গাইল-২ (গোপালপুর-ভূঞাপুর) আসনের সংসদ সদস্য তানভীর হাসানের (ছোট মনির) বাসভবনে হামলা ও অগ্নিসংযোগ করেন। বাসার নিচে সাতটি মোটরসাইকেল পুড়িয়ে দেওয়া হয়। তারা শিবনাথপাড়া এলাকায় পৌরসভার মেয়র এস এম সিরাজুল হকের বাসভবনে হামলা চালিয়ে ভাঙচুর করেন। পরে বিক্ষোভকারীরা টাঙ্গাইল শহরের বাইপাস সড়কের দরুন এলাকায় সংসদ সদস্য তানভীর হাসানের মালিকানাধীন পেট্রলপাম্প ও হাইওয়ে রেস্তোরাঁয় ভাঙচুর ও আগুন ধরিয়ে দেন।

ময়মনসিংহে সাবেক গণপূর্ত প্রতিমন্ত্রী শরীফ আহমেদের বাসায় ইটপাটকেল নিক্ষেপ করা হয়। লক্ষ্মীপুরে সংসদ সদস্য নুরুউদ্দীন চৌধুরীর বাসায় ভাঙচুর, বগুড়ায় সংসদ সদস্য মজিবর রহমান ও খুলনায় সংসদ সদস্য শেখ হেলালের বাসভবনে হামলা ও আগুন দেওয়ার খবর পাওয়া গেছে।

গতকালের দিনভর সংঘর্ষে নিহত হয়েছেন ১৪ পুলিশ সদস্যসহ অন্তত ১০১ জন। নিহতদের মধ্যে রাজধানীর বাইরে বিভিন্ন এলাকার ৯১ জন। আর ঢাকায় প্রাণ গেছে ১০ জনের। গুলিবিদ্ধসহ আহত হয়েছেন তিন সহস্রাধিক। নিহতদের মধ্যে শিক্ষার্থী, এক সাংবাদিক ও আওয়ামী লীগের বিভিন্ন পদের ১৯ নেতাকর্মী রয়েছেন। আন্দোলন ঘিরে গত কয়েক দিনে এ নিয়ে মোট নিহত হয়েছেন ৩১৬ জন।"
2024-08-05 08:56:18,রাজধানীর সড়ক ফাঁকা,"গতকাল সন্ধ্যা ৬টা থেকে সারাদেশে অনির্দিষ্টকালের জন্য কারফিউ জারি করেছে সরকার। একইসঙ্গে বৈষম্যবিরোধী ছাত্র আন্দোলনের ডাকে অসহযোগ আন্দোলনের দ্বিতীয় দিন চলমান। এমন পরিস্থিতিতে আজ সোমবার সকালে রাজধানী ঢাকার সড়কগুলো ফাঁকা দেখা গেছে। সকাল থেকে রাস্তায় গণপরিবহন একেবারেই দেখা যায়নি। রিকশা, মোটরযুক্ত রিকশা আর ব্যাটারিচালিত অটোরিকশায় করে লোকজন গন্তব্যে পৌঁছানোর চেষ্টা করছেন। তবে বিভিন্ন স্থানে প্রশাসনের সতর্ক অবস্থান নিতে দেখা গেছে।

উত্তরা ও বিমানবন্দর থেকে আব্দুল্লাহপুর পর্যন্ত সড়কে পর্যন্ত, মোহাম্মদপুর, গাবতলী, আসাদ গেট, ফার্মগেট, মিরপুর, যাত্রাবাড়ী, সায়েদাবাদ, গুলিস্তান, পল্টন, শাহবাগ, তেজগাঁও এলাকায় খোঁজ নিয়ে জানা গেছে, সোমবার সকালে বিমানবন্দর থেকে আব্দুল্লাহপুর পর্যন্ত সড়কের একটি পয়েন্টেও কোনো ট্রাফিক পুলিশকে দায়িত্ব পালন করতে দেখা যায়নি। সকাল পৌনে ৯টা নাগাদ এসব এলাকার দোকানপাট অধিকাংশ বন্ধ রয়েছে।

রাজধানীর আদাবর এলাকা থেকে কারওয়ান বাজার এসেছেন আছিফ আকমাম। সমকালকে তিনি বলেন, পুরো রাস্তা ফাঁকা। গণপরিহন নেই। খুব বেশি মানুষজনও বের হয়নি। আসাদ গেট ও গণভবনের সামনের রাস্তায় কাউকে ঢুকতে দিচ্ছে না। মোড়ে মোড়ে তল্লাশি চালানো হচ্ছে। পরে গলিপথ দিয়ে হেঁটে এসেছি।

মৌচাক এলাকা থেকে তেজগাঁও সাতরাস্তা যাচ্ছেন সামিয়া খান। রিকশায় উঠার সময় তিনি সমকালকে বলেন, এই রাস্তায় স্বাভাবিক সময়ে বাসে যাতায়াত করি। ১০ টাকায় পৌঁছে যাই। কিন্তু আজ ১০০ টাকা গুনতে হচ্ছে।

মধুবাগ থেকে হেঁটে বাংলামোটর যাচ্ছেন একটি আবেদ আলী। সমকালকে তিনি বলেন, কারফিউ চলছে। গাড়ি ঘোড়াও কম। রিকশা চলছে কিন্তু ভাড়া অনেক বেশি। তাই হেঁটে অফিস যাচ্ছি।"
2024-08-05 08:44:18,"লক্ষ্মীপুরে তাহেরপুত্র টিপুর নির্বিচার গুলি, নিহত ৪","লক্ষ্মীপুরে বৈষম্যবিরোধী ছাত্র আন্দোলনকারীদের সঙ্গে রোববার আওয়ামী লীগের সংঘর্ষে ১১ জন নিহত হয়েছেন। এর মধ্যে সাতজন ক্ষমতাসীন দলের এবং চারজন সরকারবিরোধী বিক্ষোভকারী। আহত হয়েছেন উভয় পক্ষের অর্ধশতাধিক।

জানা গেছে, লক্ষ্মীপুরের বিতর্কিত আওয়ামী লীগ নেতা আবু তাহেরের ছেলে উপজেলা চেয়ারম্যান এ কে এম সালাহ উদ্দিন টিপুর চালানো গুলিতে চার আন্দোলনকারী নিহত হয়েছেন। এ সময় গুলিবিদ্ধ হয়ে আহত হয়েছেন আরও ২০ জন আন্দোলনকারী।

নাম প্রকাশে অনিচ্ছুক বৈষম্যবিরোধী ছাত্র আন্দোলনের কয়েকজন জানান, তারা শান্তিপূর্ণভাবে শহরের ঝুমুর এলাকায় অবস্থান নিয়েছিলেন। তবে আওয়ামী লীগের লোকজন অস্ত্রশস্ত্রে সজ্জিত হয়ে তাদের ওপর হামলা করেছে। তারা বৃষ্টির মতো গুলিবর্ষণ করেছে। গুলিতে চারজন প্রাণ হারান এবং আরও ২০ জন আহত হয়েছেন। তাদের হাসপাতালেও নেওয়া যায়নি। ঢাকা ও নোয়াখালীতে চিকিৎসা দেওয়া হচ্ছে।

আন্দোলনকারীরা জানান, সকালে গুলির পর বিকেল সাড়ে ৪টার দিকে লক্ষ্মীপুর পৌরসভার তমিজ মার্কেটের পাশে নিজ বাসা থেকে তাহেরপুত্র টিপু ও তাঁর সহযোগীরা আন্দোলনকারীদের লক্ষ্য করে আবারও গুলি করেন। প্রত্যক্ষদর্শীরা জানায়, বিকেলে টিপু ও তার অনুসারীরা প্রায় তিন ঘণ্টা ধরে আন্দোলনকারীদের লক্ষ্য করে অনবরত গুলি করতে থাকে। এ সময় ওই এলাকায় কোনো পুলিশ দেখা যায়নি।

টিপুর গুলিতে এবং দু’পক্ষের সংঘর্ষে নিহতরা হলেন– আন্দোলনকারী আফনান পাটওয়ারী, কাউছার, সাব্বির, মিরাজ এবং আওয়ামী লীগ নেতা সদর উপজেলার বাংগাখাঁ ‌ইউপির সদস্য মো. শাহজাহান ও একই উপজেলার টুমচর ইউপি সদস্য হারুনুর রশিদ। বাকিদের পরিচয় নিশ্চিত হওয়া যায়নি।

প্রত্যক্ষদর্শীরা জানান, দুপুর ১২টার দিকে শহরের মাদাম ব্রিজ এলাকায় সদর উপজেলা পরিষদের চেয়ারম্যান ও জেলা যুবলীগের সাবেক সভাপতি সালাহ উদ্দিন টিপু আন্দোলনকারীদের লক্ষ্য করে নির্বিচারে গুলি করেন। পরে আন্দোলনকারীরা দুপুর ২টার দিকে তাঁর শহরের তমিজ মার্কেট এলাকার বাসা ঘেরাও করলে ফের ছাদ থেকে আন্দোলনকারীদের ওপর গুলি করেন তিনি। এতে শতাধিক আন্দোলনকারী গুলিবিদ্ধ হয়েছেন বলে জানা যায়। এতে ক্ষুব্ধ হয়ে আন্দোলনকারীরা টিপুর বাসায় পেট্রোল ঢেলে আগুন লাগিয়ে দেন।

জানা গেছে, ফায়ার সার্ভিসের কর্মীরা টিপুর বাড়ির আগুন নেভাতে এগিয়ে এলেও তাদেরও ঢুকতে দেওয়া হয়নি। কাছেই সদর থানা থাকলেও পুলিশ দাঁড়িয়ে ছিল। অন্যদিকে লক্ষ্মীপুর পৌরশহরে শত শত ব্যবসায়ীকে দাঁড়িয়ে আগুন জ্বলতে থাকার দৃশ্য দেখতে দেখা যায়।

এদিন দুপুর ১২টার দিকে সদর উপজেলা পরিষদের সামনে ও মাদাম ব্রিজ এলাকায় আন্দোলনকারীদের সঙ্গে আওয়ামী লীগের নেতাকর্মীর সংঘর্ষ ও ধাওয়া-পাল্টা ধাওয়া হয়। শহরের উত্তর তেমুহনীতে আওয়ামী লীগের নেতাকর্মী এবং মাদাম ব্রিজ ও ঝুমুর এলাকায় আন্দোলনকারীরা লাঠিসোটা নিয়ে অবস্থান নেন। তারা পাল্টাপাল্টি স্লোগান দেন। এ সময় কয়েকটি প্রতিষ্ঠান ভাঙচুর করেছেন আওয়ামী লীগ ও আন্দোলনকারী শিক্ষার্থীরা। এক পর্যায়ে আওয়ামী লীগের নেতাকর্মীরা পিছু হটে শহরের উত্তর তেমুহনী এলাকায় এসে অবস্থান নেন। আর শিক্ষার্থীরা ছিলেন মাদাম ব্রিজ থেকে ঝুমুর এলাকা পর্যন্ত।

সদর হাসপাতালের আবাসিক মেডিকেল অফিসার অরূপ পাল বলেন, অর্ধশতাধিক আহত রোগীকে হাসপাতালে আনা হয়েছে। এর মধ্যে তিনজনকে মৃত পেয়েছেন। তারা গুলিবিদ্ধ। আহতদের চিকিৎসা দেওয়া হচ্ছে।

জেলা ছাত্রলীগের নেতা শাহনেওয়াজ হীরা বলেন, ‘আমরা শান্তিপূর্ণ মিছিল নিয়ে ঝুমুর অতিক্রম করছিলাম। এ সময় জামায়াত-শিবির ও ছাত্রদলের নেতাকর্মীরা আমাদের ওপর হামলা চালায়। গুলিও করেছে। চাপাতি দিয়ে আমাদের অনেককে কুপিয়েছে।’

অতিরিক্ত পুলিশ সুপার সোহেল রানা বলেন, ‘সালাহ উদ্দিন টিপুর বাসার সামনে আন্দোলনকারীদের সঙ্গে আওয়ামী লীগের নেতাকর্মীদের সংঘর্ষ হয়। এ সময় গোলাগুলি হয় ও হতাহতের ঘটনা ঘটে। পুলিশ ঘটনা তদন্ত করছে। এ ব্যাপারে জানতে সদর মডেল থানার ওসি ইয়াছিন ফারুক মজুমদারকে একাধিকবার কল দিলেও তিনি রিসিভ করেননি।"
2024-08-05 08:33:31,সহিংসতায় ঢাকায় নিহত বেড়ে ১০,"সরকার পতনের এক দফা দাবিতে গতকাল রোববার ঢাকার বিভিন্ন এলাকায় দিনভর আন্দোলনকারীদের সঙ্গে আওয়ামী লীগ সমর্থক ও পুলিশের সংঘর্ষ হয়। সর্বাত্মক অসহযোগ আন্দোলনে সহিংসতার ঘটনায় রাজধানীতে ১০ জন নিহত হয়েছেন।

উত্তরায় নিহত হন আওয়ামী লীগ নেতা আনোয়ারুল ইসলাম, জিগাতলায় গুলিতে মারা গেছেন হাবিবুল্লাহ বাহার ডিগ্রি কলেজের ছাত্র আবদুল্লাহ সিদ্দিকী, কারওয়ান বাজারে ড্যাফোডিল বিশ্ববিদ্যালয়ের ছাত্র রমিজ উদ্দিন রূপ, মিরপুরে মারা গেছেন বিএএফ শাহীন কলেজের উচ্চ মাধ্যমিকের শিক্ষার্থী শাফিক উদ্দিন আহম্মেদ আহনাফ, ফার্মগেটে এলাকায় বেসরকারি প্রতিষ্ঠানের অফিস সহকারী তৌহদিুল ইসলাম, গুলিস্তানে গুলিবিদ্ধ হয়ে মারা যান কুমিল্লার জহির উদ্দিন, যাত্রাবাড়ীর কাজলার জুয়েল, শিক্ষার্থী রেজাউল করিম (১৬) ও সেলিম (৪০)। এ ছাড়া নিহত একজনের পরিচয় পাওয়া যায়নি।

রাত ৮টা পর্যন্ত ঢাকার বিভিন্ন এলাকা থেকে ২২২ জন আহত হয়ে ঢাকা মেডিকেল কলেজ হাসপাতালে চিকিৎসা নিতে আসেন। তাদের বেশির ভাগই গুলিবিদ্ধ। ৬৩ জন ভর্তি হয়েছেন, বাকিরা প্রাথমিক চিকিৎসা নিয়ে ফিরেছেন।"
2024-08-05 08:12:36,ইসরায়েলে হামলা না করতে ইরানকে বোঝানোর চেষ্টা জর্ডানের,"হামাস নেতা ইসমাইল হানিয়া হত্যার প্রতিশোধ নিতে ইসরায়েলে পাল্টা হামলা ঠেকানোর চেষ্টা চালাচ্ছে জর্ডান। এ লক্ষ্যে দেশটির পররাষ্ট্রমন্ত্রী আয়মান সাফাদি সম্প্রতি ইরান সফর করেছেন। মধ্যপ্রাচ্যে যুদ্ধ ছড়িয়ে পড়া ঠেকাতেই সাফাদি তেহরানে গেছেন বলে মত বিশেষজ্ঞদের। গত দুই দশকের মধ্যে ইরানে এটিই জর্ডানের কোনো পররাষ্ট্রমন্ত্রীর প্রথম সফর। খবর গার্ডিয়ানের।

ইসমাইল হানিয়াকে হত্যার ঘটনায় মধ্যপ্রাচ্যে উত্তেজনা ছড়িয়েছে। সেখানে ব্যাপক সংঘাতের আশঙ্কা বেড়েছে। জর্ডানকে মূলত পশ্চিমা মিত্রদেশ হিসেবে দেখা হয়। তবে সেখানে অনেক ফিলিস্তিনি জনগণ রয়েছে। গাজা সংঘাতের মুখে জর্ডান এত দিন ভারসাম্য রক্ষা করে চলেছে। এখন ইসরায়েলের সঙ্গে সম্পর্ক ছিন্ন করার অভ্যন্তরীণ চাপে রয়েছে জর্ডান কর্তৃপক্ষ। গত এপ্রিলে ইসরায়েলে ইরান যখন হামলা করেছিল, তখন ইরানের ক্ষেপণাস্ত্র ধ্বংস করতে যুক্তরাষ্ট্র ও ইসরায়েলকে সাহায্য করছিল জর্ডান। কিন্তু জনগণ বিষয়টি ভালোভাবে নেয়নি। জনগণের ক্ষোভের মুখে পড়েছে সরকার।

গাজায় ইসরায়েলি হামলায় সমর্থন দেওয়ায় জর্ডানে ব্যাপক বিক্ষোভ হচ্ছে। হানিয়াকে হত্যার ঘটনায় জর্ডানের পক্ষ থেকে ইসরায়েলি প্রধানমন্ত্রী বেনিয়ামিন নেতানিয়াহুর বিরুদ্ধে ব্যাপক ক্ষোভ জানানো হয়েছে। জর্ডান বলেছে, এটা উসকানিমূলক অপরাধ ও আন্তর্জাতিক আইনের লঙ্ঘন।

আয়মান সাফাদি যে উদ্দেশে ইরান গেছেন, তা সফল হয়নি। আজ রোববার ইরানের কর্তৃপক্ষ বলেছে, সমঝোতার কোনো পথ খোলা নেই। তেহরানের অতিথি হানিয়াকে হত্যার জবাব দেওয়া হবে।

ইরান বলছে, হানিয়াকে হত্যার ঘটনা সব সীমা অতিক্রম করে গেছে। দেশটির পক্ষ থেকে ইসলামি সহযোগিতা সংস্থার (ওআইসি) এক বৈঠক ডাকা হয়েছে। এ বৈঠকে তেহরান পারস্য দেশগুলোর ওপরে চাপ দিতে পারবে। বিশেষ করে সৌদি আরব ও আরব আমিরাতকে ইসরায়েলের ওপর নিষেধাজ্ঞা দেওয়ার কথা বলতে পারবে।

এর আগে গত এপ্রিলে জর্ডানের আকাশসীমায় আসা বেশ কিছু ক্ষেপণাস্ত্র ধ্বংস করে তারা। জর্ডান জানায়, তাদের দেশকে অন্য দেশের যুদ্ধক্ষেত্রে হতে দেবে না। তবে তারা একই সঙ্গে ফ্রান্সের নৌবাহিনীকে রাডার স্থাপনের অনুমতি দেয়।"
2024-08-05 07:58:15,ভারতীয় ভিসা কেন্দ্র আজ বন্ধ,"বাংলাদেশে ভারতের ভিসা কেন্দ্রগুলো আজ সোমবার (৫ আগস্ট) বন্ধ থাকবে। বাংলাদেশে ভারতীয় দূতাবাসের ওয়েবসাইটে এক বার্তায় এ ঘোষণা দেওয়া হয়েছে।

দূতাবাসের আরেক বার্তায় বর্তমান পরিস্থিতিতে বাংলাদেশে অবস্থান করা ভারতীয় নাগরিক ও শিক্ষার্থীদের দেশের ভেতরে ভ্রমণ না করার এবং চলাচল সীমিত করার আহ্বান জানানো হয়েছে।

বৈষম্যবিরোধী ছাত্র আন্দোলনের ডাকা অসহযোগ আন্দোলন ঘিরে গতকাল রাজধানী ঢাকাসহ দেশের বিভিন্ন জেলায় আন্দোলনকারীদের সঙ্গে আইনশৃঙ্খলা রক্ষাকারী বাহিনী ও আওয়ামী লীগের নেতাকর্মীদের সংঘর্ষ হয়েছে। এতে এখন পর্যন্ত পুলিশসহ ১০১ জনের মৃত্যুর খবর পাওয়া গেছে।"
2024-08-05 07:20:50,"সিরাজগঞ্জে এমপির পুড়ে যাওয়া বাসা থেকে দুই কঙ্কাল উদ্ধার, নিহত ২৭","সিরাজগঞ্জ-২ (সদর ও কামারখন্দ) আসনের এমপি ড. জান্নাত আরা হেনরীর পুড়ে যাওয়া বাসা থেকে দু’টি কঙ্কাল উদ্ধার হয়েছে। জেলা শহরের মুজিব সড়কের বাসায় উদ্ধার কঙ্কাল দু’টির একটি জানপুরের ছাত্রলীগ কর্মী শাহিন আহম্মেদের। অপরজনের পরিচয় পাওয়া যায়নি। রোববার রাত সাড়ে ১০টায় পুড়ে যাওয়া ঘর থেকে কঙ্কাল দু’টি উদ্ধার করা হয়। কঙ্কাল উদ্ধারের পর বঙ্গমাতা জেনারেল হাসপাতালে পাঠানো হয়েছে।

সদর থানার ভারপ্রাপ্ত কর্মকর্তা (ওসি) সিরাজুল ইসলাম বলেন, ‘কোটা আন্দোলনকারীদের আড়ালে জামায়াত-শিবির ও বিএনপির লোকজন এনায়েতপুর থানায় অগ্নিসংযোগ করে ১৩ জন পুলিশ সদস্যকে পিটিয়ে হত্যার পর পুরো জেলায় অন্যান্য থানার নিরাপত্তা নিয়ে পুলিশ মহাব্যস্ত। এমপির বাড়ি থেকে কঙ্কাল উদ্ধারের ঘটনা শুনেছি। বিস্তারিত ঊর্ধ্বতন কর্মকর্তারা হয়তো জানেন।’

অপরদিকে, এমপির ব্যক্তিগত সহকারী জুয়েল হোসেন সাংবাদিকদের জানান, ‘দুজনের একজন যানপুর মহল্লার শাহিনের কঙ্কাল হিসেবে ধারণা করা হচ্ছে।’

তিনি আরও জানান, জামায়াত-বিএনপি-কোটা আন্দোলনকারীদের সঙ্গে একজোট হয়ে এমপি ড. হেনরী ম্যাডামের বাসা ভাঙচুর করে আগুন দেয়। শাহিনসহ দুই কর্মীকে বাসায় পেয়ে তাদের পিটিয়ে হত্যার পর আগুনে পুড়ে কঙ্কাল বানিয়েছে।’

এদিকে, রোববার সকালে এনায়েতপুর থানা ঘেরাও এবং অগ্নিসংযোগের পর দুপুরে ১৩ পুলিশ সদস্যকে পিটিয়ে হত্যা করা হয়েছে। এর আগে পুলিশ আত্মরক্ষার্থে হামলাকারীদের ওপর গুলি ছোড়ে। বেতিল গ্রামের শিহাব ও সিয়াম এবং খুকনী গ্রামের ইয়াহিয়া নামের তিন হামলাকারী যুবক ওই সময় গুলিবিদ্ধ হয়। পরে খাজা ইউনুছ আলী হাসপাতালে নিলে মারা যায় তারা।

হাসপাতালের কর্মকর্তা কোশিক আহম্মেদ স্থানীয় সাংবাদিকদের কাছে বিষয়টি নিশ্চিত করেছেন। পুলিশ সুপার মো. আরিফুর রহমান মন্ডল সমকালকে বলেন, হত্যাকারীদের পরিচয় শনাক্তের চেষ্টা চলছে।’

অন্যদিকে, রোববার দুপুরে কোটা আন্দোলনকারী ও জামায়াত-শিবির-বিএনপির মারধরে রায়গঞ্জে সরকারদলীয় নেতা ও সাংবাদিকসহ ৬ জন নিহত হন।

এর আগে সকালে সিরাজগঞ্জ সদর থানা আক্রমণ ও শহরে তাণ্ডবের সময় পুলিশের ছোড়া গুলিতে যুবদলের তিন কর্মী নিহত হন। এসব নিয়ে জেলায় পুলিশসহ মোট ২৭ জনের নিহতের সংবাদ পাওয়া গেল।"
2024-08-05 06:18:22,ধাওয়া দিয়ে ৬ আওয়ামী লীগ নেতাকর্মীকে পিটিয়ে হত্যা,"নরসিংদীর মাধবদীতে আন্দোলনকারীদের দিকে গুলি ছোড়ার পর ধাওয়া দিয়ে আওয়ামী লীগের ছয় নেতাকে পিটিয়ে হত্যার ঘটনা ঘটেছে। গতকাল রোববার দুপুর দেড়টার দিকে সদর উপজেলার মাধবদী পৌরসভাসংলগ্ন মসজিদের সামনে এ ঘটনা ঘটে। এর আগে ছয় আন্দোলনকারী গুলিবিদ্ধ হয়েছেন।

নিহতরা হলেন– মাধবদী মৎস্যজীবী লীগের সভাপতি ও নরসিংদী সদর উপজেলা পরিষদের চেয়ারম্যান আনোয়ার হোসেনের ছোট ভাই দেলোয়ার হোসেন (৪০), মাধবদী উপজেলা ছাত্রলীগের সাবেক সাধারণ সম্পাদক ও চরদিঘলদী ইউনিয়ন পরিষদের চেয়ারম্যান দেলোয়ার হোসেন শাহীন (৩৮), নরসিংদী জেলা পরিষদের সাবেক সদস্য শ্রমিক লীগ নেতা মনিরুজ্জামান ভূঁইয়া ওরফে নাতি মনির (৪২), মহিষাশূরা ইউনিয়ন আওয়ামী লীগের সাংগঠনিক সম্পাদক আব্দুল জলিল (৪০), কামাল হোসেন (৩৫) ও সোহেল মিয়া (৩৮)।

প্রত্যক্ষদর্শী ও স্থানীয়রা জানান, বৈষম্যবিরোধী ছাত্র আন্দোলনের কর্মসূচিকে কেন্দ্র করে দুপুর ১২টা থেকে কয়েক হাজার বিক্ষোভকারী ঢাকা-সিলেট মহাসড়ক অবরোধ করেন। দুপুর ১টার দিকে সদর উপজেলা চেয়ারম্যান আনোয়ার হোসেনের নেতৃত্বে স্থানীয় আওয়ামী লীগ নেতাকর্মীরা সেখানে গিয়ে তাদের আন্দোলনস্থল ত্যাগ

করতে বলেন; কিন্তু তারা রাজি হচ্ছিলেন না। পরে ক্ষমতাসীন দলের নেতাকর্মীরা বিক্ষোভকারীদের লক্ষ্য করে গুলি ছুড়লে ছয়জন গুলিবিদ্ধ হন। তাদের মধ্যে সুমন মিয়া (৩৫), সোহেব (৪১) ও আল আমিনকে (২৫) নরসিংদী সদর হাসপাতাল এবং মীর জাহাঙ্গীরকে (৩০) মুমূর্ষু অবস্থায় ঢাকা মেডিকেল কলেজ হাসপতালে পাঠানো হয়। বাকিদের স্থানীয় বেসরকারি হাসপাতালে নেওয়া হয়েছে।

এক পর্যায়ে বিক্ষোভ থেকে লাঠিসোটা হাতে ক্ষমতাসীন দলের নেতাকর্মীকে ধাওয়া দেওয়ার ঘটনা ঘটে। এ সময় দলটির কয়েকজন নেতাকর্মী দৌড়ে মাধবদী বড় মসজিদে আশ্রয় নেন। আন্দোলনকারীরা তাদের ধরে এনে মসজিদের সামনেই এলোপাতাড়ি মারধর করেন। এতে ঘটনাস্থলেই ছয়জনের মৃত্যু হয়। সন্ধ্যা পর্যন্ত লাশগুলো মসজিদের সামনেই পড়েছিল।"
2024-08-05 06:08:02,"সচিবালয়ে ছিল কম উপস্থিতি, সবার মধ্যে আতঙ্ক","জনপ্রশাসনের কেন্দ্রবিন্দু সচিবালয়ে গতকাল রোববার সপ্তাহের প্রথম দিনে প্রায় স্বাভাবিক কাজকর্ম চলেছে। শিক্ষার্থীদের সর্বাত্মক অসহযোগ আন্দোলন কর্মসূচিতে কর্মকর্তাদের উপস্থিতি স্বাভাবিক হলেও কর্মচারীদের উপস্থিতি ছিল কিছুটা কম। সবার মধ্যে ছিল এক ধরনের আতঙ্ক।

অফিসের গাড়ি গতকাল চলাচল না করায় অনেক কর্মকর্তাকে রিকশা, সিএনজিচালিত অটোরিকশা বা হেঁটে অফিসে আসতে হয়েছে। এতে নারী কর্মকর্তারা বেশ ভোগান্তিতে পড়েন। সচিবালয়ে দর্শনার্থী ছিল না বললেই চলে। গাড়িও অন্যান্য দিনের তুলনায় কম ঢুকতে দেখা গেছে।

বিভিন্ন মন্ত্রণালয় ঘুরে দেখা গেছে, সরকারের মন্ত্রী-প্রতিমন্ত্রীদের একটা বড় অংশই গতকাল সচিবালয়ে আসেনি। কেউ কেউ বাসায় দাপ্তরিক কাজকর্ম সারেন। অনেকে ই-নথির মাধ্যমে সরকারি কার্যাদি সম্পন্ন করেন। রাজধানীর মন্ত্রীপাড়া হিসেবে পরিচিত মিন্টু রোডের নিরাপত্তা বাড়ানো হয়েছে।

বর্তমান সরকারের পতনে রোববার থেকে সর্বাত্মক অসহযোগ আন্দোলনের ডাক দেয় বৈষম্যবিরোধী ছাত্র আন্দোলন। এ কর্মসূচি ঘিরে রাজধানীজুড়ে মানুষের মধ্যে সকাল থেকেই আতঙ্ক বিরাজ করছিল। সকাল থেকে বাস চলাচল বন্ধ ছিল। তবে সরকারি কর্মচারীদের বহন করা সরকারি কর্মচারী কল্যাণ বোর্ডের বাসগুলো সকালে এসে কর্মচারীদের নামিয়ে দিয়ে চলে যায়।

অবশ্য যারা নিজস্ব ব্যবস্থাপনায় কিংবা ব্যক্তিগত গাড়ি নিয়ে অফিসে আসেন, তাদের অনেকেই আসতে পারেননি বলে জানা গেছে। কাউকে কাউকে বেশ দেরিতে অফিসে আসতেও দেখা গেছে।

বেলা ১১টা থেকে সাড়ে ১২টার দিকে জনপ্রশাসনমন্ত্রী, যুব ও ক্রীড়ামন্ত্রী, স্থানীয় সরকার পল্লী উন্নয়ন ও সমবায় মন্ত্রী, অর্থমন্ত্রী, অর্থ প্রতিমন্ত্রী, বাণিজ্য প্রতিমন্ত্রী, শ্রম প্রতিমন্ত্রী, বিদ্যুৎ ও জ্বালানি প্রতিমন্ত্রীসহ আরও কয়েকজন মন্ত্রীর দপ্তরে গিয়ে তাদের পাওয়া যায়নি। সকাল থেকে তারা আসেননি বলে সংশ্লিষ্ট কর্মকর্তারা জানিয়েছেন।

তবে স্বাস্থ্যমন্ত্রী, স্বাস্থ্য প্রতিমন্ত্রী, দুর্যোগ ব্যবস্থাপনা ও ত্রাণ প্রতিমন্ত্রীকে তাদের নিজ নিজ দপ্তরে উপস্থিত থাকতে দেখা গেছে। স্বাস্থ্যমন্ত্রী সামন্ত লাল সেন বলেন, আমি রুটিন কাজ করতে এসেছি। আমাদের কাজ মানুষকে চিকিৎসাসেবা দেওয়া। আমরা জাতি, ধর্ম, বর্ণ, দল নির্বিশেষে সবাইকে সেবা দিচ্ছি।"
2024-08-05 06:06:33,গুজবে সয়লাব পুরো দেশ,"গুজবে ভাসছে সামাজিক যোগাযোগমাধ্যম। আন্দোলনের পক্ষে-বিপক্ষে অগণিত অপতথ্য, গুজব ছড়ানো হচ্ছে ফেসবুকে। গতকাল রোববারের ভয়াবহ রক্তক্ষয়ী দিনটির আগের রাতে সামাজিক যোগাযোগমাধ্যমে সংঘবদ্ধভাবে হাজারো গুজব ছড়ানো হয়।

ঢাকা বিশ্ববিদ্যালয়ের সাংবাদিকতা এবং গণযোগাযোগ বিভাগের সহযোগী অধ্যাপক সাইফুল আলম চৌধুরী সমকালকে বলেছেন, শনিবার রাতে যত গুজব ছড়ানো হয়েছে, দক্ষিণ এশিয়ার সব ল্যাব ব্যবহার করেও তা যাচাই করা অসম্ভব। ‘এক দফা’ ঘোষণার পর সরকারপন্থি ৬৭টি পেজ থেকে ছড়ানো গুজব অতীতের সব রেকর্ড ভেঙেছে। সবচেয়ে বেশি ৭৩ শতাংশ গুজব ছড়ানো হচ্ছে সংবাদমাধ্যমের ভুয়া ফটোকার্ড ব্যবহার করে। ফটোকার্ড-সংশ্লিষ্ট খবরের লিঙ্ক না পেলে বুঝতে হবে, তা মিথ্যা।

আওয়ামী লীগ এবং ছাত্রলীগের ভেরিফায়েড ফেসবুক পেজ থেকেও অপতথ্য ছড়ানো হচ্ছে। মন্ত্রী, এমপিরাও সেসব শেয়ার করেছেন। শনিবার রাতে মোশাররফ করিম, শাকিব খানসহ বিভিন্ন তারকার বক্তব্য উদ্ধৃত করে ফটোকার্ড দেওয়া হয়, ‘কোটা সংস্কারের পক্ষে ছিলাম। এখন যা চাইছেন এর পক্ষে নই’। এ ধরনের ফটোকার্ডে এমনকি বলিউড তারকা শাহরুখ খান, কাজল ও ফুটবলার লিওনেল মেসির নামও ব্যবহার করা হয়। পরে এগুলো ভুয়া প্রমাণিত হয়।

শনিবার রাতে সরকার সমর্থকদের প্রোফাইল থেকে নেতাকর্মীকে ঐক্যবদ্ধভাবে রাজপথে নামতে বলা হয়। সবার পোস্ট ছিল হুবহু এক। সরকারবিরোধীরা পাল্টা গুজব ছড়ায়– আওয়ামী লীগের রোববারের কর্মসূচি স্থগিত হয়েছে। তবে তা সংখ্যায় ছিল নগণ্য।

বিএনপি এবং দলটির মিডিয়া সেলের ভেরিফায়েড পেজে ভুল তথ্য না থাকলেও দলটির সমর্থকদের হাজারো অ্যাকাউন্ট থেকে আন্দোলনে নিহতের অতিরঞ্জিত তথ্য ছড়ানো হয়েছে।

বৈষম্যবিরোধী ছাত্র আন্দোলনের নামে অসংখ্য গ্রুপ, পেজ এবং অ্যাকাউন্ট খোলা হয়েছে।

সংগঠনটির সমন্বয়কদের নামেও অগণিত

অ্যাকাউন্ট ও পেজ খোলা হয়েছে। সেগুলোতে মিনিটে মিনিটে পোস্ট করা হচ্ছে। যেমন ‘বৈষম্যবিরোধী ছাত্র আন্দোলন’ নামে অসংখ্য গ্রুপের একটি থেকে শনিবার বিকেল ৪টা ৩৩ মিনিটে দাবি করা হয়, কুমিল্লায় গুলিতে পাঁচ শিক্ষার্থী নিহত হয়েছেন। যদিও প্রকৃত খবর হলো, চারজন আন্দোলনকারী গুলিবিদ্ধ হয়েছেন।

ছাত্রলীগ ঢাকা বিশ্ববিদ্যালয়ের দখল নিয়েছে– পুরোনো ভিডিও দিয়ে শনিবার রাত ১২টার দিকে এ গুজব ছড়ানো হয়। ডলার খরচ করে এই ভিডিওটি বুস্ট করা হয়েছিল বিভিন্ন পেজ থেকে। যদিও সে সময়ে বিশ্ববিদ্যালয় এলাকা ছিল শান্ত।

মধ্যরাতে সাফি মোদ্দাসের খান নামের একটি ভেরিফায়েড পেজে দাবি করা হয়, বৈষম্যবিরোধী ছাত্র আন্দোলনের সমন্বয়ক সারজিস আলমের বাসা থেকে দুই কোটি ১০ লাখ টাকা উদ্ধার করেছে র‌্যাব-১০। সরকার সমর্থকরা ব্যাপকভাবে এটি শেয়ার করে। তবে যাচাইয়ে এ দাবির সত্যতা মেলেনি।

ছাত্রলীগের ভেরিফায়েড পেজে শুক্রবার দুপুর ২টা ১৬ মিনিটে ছবি শেয়ার করে দাবি করা হয়, আন্দোলনকারীদের পক্ষে রিট করে আলোচনায় আসা আইনজীবী মানজুর আল মতিনের নানি জামায়াতে ইসলামীর সাবেক এমপি আসমা খাতুন। মতিউর রহমার নিজামীর জামাতা সাইফুল্লাহ মনসুর তাঁর মামা। ফ্যাক্ট চেক প্রতিষ্ঠান ডিসমিসল্যাবের প্রতিষ্ঠাতা মিরাজ আহমেদ চৌধুরী সমকালকে বলেছেন, যাচাইয়ে মানজুর আল মতিনের নানি আসমা খাতুন নয়। ছাত্রলীগের পেজ থেকে এ গুজবটি ৪৪০ বার শেয়ার হয়েছে। ছাত্রলীগের নেতারাও ফটোকার্ডটি দিয়েছিলেন।

এদিকে অপতথ্য ছড়ানোর কারণে ছাত্রলীগ সভাপতি সাদ্দাম হোসেন এবং সাধারণ সম্পাদক শেখ ওয়ালী আসিফ ইনানের ভেরিফায়েড পেজ বন্ধ করেছে ফেসবুক। তাদের বিরুদ্ধে অভিযোগ করা হয়েছিল ফেসবুক কর্তৃপক্ষের কাছে।

শুক্রবার রাতে আওয়ামী লীগের পেজ থেকে হেলমেট পরা এক ব্যক্তির ছবি দিয়ে দাবি করা হয়, অস্ত্রধারী সিলেট ছাত্রশিবিরের সাংগঠনিক সম্পাদক মাসুক আহমেদের। নেত্রকোনা-১ আসনের এমপি মোশতাক আহমেদ রুহির ভেরিফায়েড পেজ ছবি পোস্ট করা হয়। তবে সমকালের অনুসন্ধানে পাওয়া যায়, অস্ত্রধারীর ছবিটি গত বছরের ১৬ আগস্টের। সেই দিন কক্সবাজারের চকরিয়ায় তৎকালীন এমপি জাফর আলমের নেতৃত্বে যে মিছিল হয়েছিল, তাতে ছিলেন হেলমেট পরিহিত অস্ত্রধারী।

আওয়ামী লীগের ওয়েব টিমের প্রধান প্রকৌশলী তন্ময় আহমেদ দাবি করেছিলেন, গুজব ছড়ানোর প্রশ্নই আসে না। পরে তাঁকে দুটি গুজব সমকাল ধরিয়ে দিলে বলেন, ভুলবশত গুলিবর্ষণের পুরোনো ছবি দেওয়া হয়েছিল।

আন্তর্জাতিক সংবাদমাধ্যম এএফপির বাংলাদেশের ফ্যাক্ট চেক এডিটর কদরউদ্দিন শিশির সমকালকে বলেছেন, তিনটি পক্ষ গুজব ছড়াচ্ছে। আন্দোলনের পক্ষে যারা, তারা মিছিলের ছবি দিয়ে, এখনকার বলে দাবি করছে। রাস্তায় আহতাবস্থায় পড়ে থাকা কারও ছবিকে চলমান আন্দোলনের দাবি করেছে। যেমন গতকাল শনিবার পুরোনো ছবি দিয়ে একটি প্রোফাইল থেকে দাবি করা হয়, কুমিল্লায় ১২ জন নিহত হয়েছেন। এসব গুজব সংঘবদ্ধ পরিকল্পিত উপায়ে ছড়ানো হয়েছে প্রমাণ নেই।

শিশির বলেছেন, গুজব ছড়ানো বাকি দুটি পক্ষের একটি সরকার সমর্থক। তারাও সমর্থন থেকে অপতথ্য ছড়ান। তৃতীয় পক্ষটি শক্তিশালী; পরিকল্পিত উপায়ে গুজব ছড়ায়। যেমনটা হয়েছে শনিবার রাতে। তাদের কেন্দ্রীয় নিয়ন্ত্রণ রয়েছে। সেখান থেকে নির্দেশনা দিয়ে গুজব ছড়ানো হয়।

গত শুক্রবার সামাজিক যোগাযোগমাধ্যমে ছড়ানো হয়, উত্তরায় শিক্ষার্থীদের ওপর গুলিবর্ষণকারীর যে ছবি সংবাদমাধ্যমে এসেছে, তার নাম নিজাম। তিনি শিবিরের কেন্দ্রীয় নেতা। তবে এর সত্যতা কোনো সংবাদমাধ্যমে আসেনি।

গতকাল ‘সানজানা ইরা ফারহানা’ নামের একটি অ্যাকাউন্ট থেকে দাবি করা হয়, তিনি কক্সবাজারের আন্দোলনে গিয়ে যৌন হয়রানির শিকার হয়েছেন। ফ্যাক্ট চেকাররা জানিয়েছেন, ভিডিওটি পুরোনো এবং এর জিও লোকেশন ঢাকার উত্তরায়। প্রোফাইলটিও ভুয়া। কয়েক বছরের পুরোনো প্রোফাইল গতকালই সচল করা হয়েছে। এতে ৬০ জন বন্ধু রয়েছে, সেগুলো ভুয়া।

শুক্রবার রাতে ফেসবুকে ছড়ায় ভারতের হায়দরাবাদ থেকে একটি বিশেষ ফ্লাইট ঢাকায় আসছে। ‘রেশমি মো. রফিক’ নামের প্রোফাইল থেকে এ অপতথ্য ছড়ানো হয়। এই প্রোফাইল থেকে গত কয়েক দিনে আন্দোলনের পক্ষে এবং সরকারের বিপক্ষে অনেকগুলো পোস্ট করা হয়েছে। এর অধিকাংশ ভুয়া।

‘ক্লাসিক শপ বিডি’ নামের পেজে গতকাল সন্ধ্যা ৭টার দিকে দাবি করা হয়, প্রধানমন্ত্রীর নিরাপত্তায় থাকা সেনাসদস্যরা গণভবন ছেড়েছে। যাচাইয়ে জানা গেছে, দাবিটি মিথ্যা। এ পেজ থেকে একাধিক গুজব ছড়ানো হয় গত কয়েক দিনে।"
2024-08-05 06:02:27,"মধ্যপ্রাচ্যে ফের যুদ্ধের দামামা, লেবানন ছাড়ছে পশ্চিমারা","ইসরায়েলের ওপর ইরানের ‘আশ্চর্যজনক’ হামলার হুমকির পর মধ্যপ্রাচ্যে আবার নতুন করে যুদ্ধের দামামা বেজে উঠেছে। ব্যাপক সংঘাতের আশঙ্কায় বেশ কয়েকটি দেশ তাদের নাগরিকদের লেবানন ছেড়ে যাওয়ার আহ্বান জানিয়েছে। যুক্তরাষ্ট্র তাদের নাগরিকদের ‘টিকিট পাওয়ামাত্র’ দেশটি ছাড়তে বলেছে। ধারণা করা হচ্ছে, ইরান ও ইসরায়েলের যুদ্ধক্ষেত্র হতে পারে এ দেশটি।

ইসরায়েলের বিরুদ্ধে ইরান কঠোর প্রতিশোধ নেওয়ার প্রতিশ্রুতি দিয়েছে। হামাসের প্রধান ইসমাইল হানিয়ার হত্যার জন্য ইসরায়েলকে দায়ী করেছে তেহরান। ইসরায়েল এ নিয়ে কোনো মন্তব্য করেনি।

পশ্চিমা কর্মকর্তারা আশঙ্কা করছেন, লেবাননভিত্তিক ইরান-সমর্থিত মিলিশিয়া গ্রুপ হিজবুল্লাহ ইসরায়েলের বিরুদ্ধে যে কোনো প্রতিশোধের ক্ষেত্রে মুখ্য ভূমিকা পালন করতে পারে। এ পরিস্থিতিতে যুক্তরাষ্ট্র ও অন্যান্য পশ্চিমা দেশগুলো কূটনৈতিক প্রচেষ্টার মাধ্যমে ওই অঞ্চলজুড়ে উত্তেজনা কমানোর চেষ্টা চালিয়ে যাচ্ছে।

তবে যুক্তরাষ্ট্র, যুক্তরাজ্য, সুইডেন, ফ্রান্স, কানাডা ও জর্ডান তাদের নাগরিকদের যত তাড়াতাড়ি সম্ভব লেবানন ছেড়ে যাওয়ার আহ্বান জানিয়েছে। লেবাননের একমাত্র বাণিজ্যিক বিমানবন্দর বৈরুতে ক্রমবর্ধমান হারে ফ্লাইট বাতিল বা স্থগিত করা হচ্ছে। এরই মধ্যে কিছু টিকিটের ভাড়া বেড়েছে।

যুক্তরাজ্যের পররাষ্ট্রমন্ত্রী ডেভিড ল্যামি তাঁর দেশের নাগরিকদের লেবানন ছাড়ার আহ্বান জানিয়েছেন। তিনি বলেছেন, আঞ্চলিক পরিস্থিতির ‘দ্রুত অবনতি হতে পারে।’

শুক্রবার ইরানের রাষ্ট্রীয় টিভিতে একজন ঘোষণাকারী সতর্ক করে দিয়েছেন, ‘বিশ্ব অসাধারণ দৃশ্য প্রত্যক্ষ করবে।’ এর পর ইসরায়েলের প্রধানমন্ত্রী বেনিয়ামিন নেতানিয়াহু ইসরায়েলিদের সতর্ক করে বলেছেন, ‘আগামীর দিনগুলো চ্যালেঞ্জিং। আমরা সব দিক থেকে হুমকি শুনেছি। আমরা যে কোনো পরিস্থিতির জন্য প্রস্তুত।’

উত্তেজনার মধ্যেই ইসরায়েলে আবারও ব্যাপক রকেট হামলা চালিয়েছে লেবাননের শক্তিশালী সশস্ত্র গোষ্ঠী হিজবুল্লাহ। সংগঠনের জ্যেষ্ঠ এক কমান্ডারকে হত্যার ঘটনায় সৃষ্ট উত্তেজনার মধ্যেই শনিবার মধ্যরাতে উত্তর ইসরায়েলের বেইট হিলেল শহরে কয়েক ডজন রকেট নিক্ষেপ করে। কমান্ডার নিহত হওয়ার পর ওই সংগঠনের সঙ্গে ইসরায়েলে বড় ধরনের সংঘাতের শঙ্কা সৃষ্টি হয়েছে। আশঙ্কা করা হচ্ছে, হিজবুল্লাহও এই অবস্থায় যে কোনো প্রতিশোধের জন্য বড় ভূমিকা পালন করতে পারে।

এএফপি বলছে, উত্তর ইসরায়েলের বেইট হিলেল বসতিতে কয়েক ডজন কাতিউশা রকেট নিক্ষেপ করা হয়েছে বলে হিজবুল্লাহ ঘোষণা করেছে। তারা বলেছে, দক্ষিণ লেবাননের কাফার কেলা এবং দেইর সিরিয়ানে ইসরায়েলি হামলার জবাব দিতে এ হামলা চালানো হয়েছে। হামলায় ইসরায়েলের বেসামরিক অনেকেই আহত হয়েছেন।

এদিকে ইসরায়েলের তেল আবিব শহরে ছুরি হামলায় দু’জন নিহত ও আরও দু’জন আহত হয়েছেন। হামলাকারী নিজে পুলিশের গুলিতে নিহত হয়েছেন। ইসরায়েলের কর্তৃপক্ষ হামলাকারীকে ‘ফিলিস্তিনি’ বলে দাবি করেছে। তেল আবিবের হলন উপশহরে রোববার সকালের ব্যস্ত সময়ে ছুরি হামলার ঘটনাটি ঘটে।

বাইডেন-নেতানিয়াহুর মধ্যে উত্তেজনা

হামাস নেতা হানিয়াকে হত্যার পর মার্কিন প্রেসিডেন্ট জো বাইডেন ও ইসরায়েলি প্রধানমন্ত্রী নেতানিয়াহুর মধ্যে উত্তেজনা তৈরি হয়েছে।

একজন মার্কিন কর্মকর্তা জানান, বৃহস্পতিবার তাদের মধ্যে উত্তপ্ত বাক্যবিনিময় হয়েছে। বাইডেন বলেন, ইসরায়েল যুদ্ধবিরতি চুক্তির ক্ষেত্রে বাধা। ইরানের মাটিতে ইসমাইল হানিয়াকে হত্যা জিম্মি মুক্তির প্রচেষ্টাকে ভণ্ডুল করে দিতে পারে। নেতানিয়াহু অবশ্য এ অভিযোগ অস্বীকার করেন বলে জানায় নিউইয়র্ক টাইমস।

বাইডেন উদ্বেগ প্রকাশ করে বলেন, তেহরানে ইসরায়েলের হামলা বৃহত্তর আঞ্চলিক যুদ্ধের সূত্রপাত করতে পারে, যা তিনি এড়ানোর চেষ্টা করছেন।

যুক্তরাষ্ট্র ও ইসরায়েল সরকারের মতে, হানিয়াকে হত্যার পরিকল্পনা আমেরিকানদের জানায়নি ইসরায়েলিরা। যদিও বাইডেন কয়েকদিন আগেই হোয়াইট হাউসে নেতানিয়াহুর সঙ্গে বৈঠক করেন। হানিয়া হত্যাকাণ্ড হামাসের সঙ্গে ইসরায়েলের চুক্তিকে কঠিন করে তুলেছে কিনা জানতে চাইলে শনিবার বাইডেন হ্যাঁ-সূচক জবাব দেন।"
2024-08-05 05:58:33,"উত্তরায় বিক্ষোভে গুলি, আ’লীগ নেতা নিহত","রাজধানীর উত্তরায় আন্দোলনকারীদের ওপর গুলি চালিয়েছে অস্ত্রধারীরা। বৈষম্যবিরোধী ছাত্র আন্দোলনের ডাকে গতকাল রোববার সর্বাত্মক অসহযোগ কর্মসূচিতে সহিংসতায় এক আওয়ামী লীগ নেতা নিহত হয়েছেন। এদিন দুপুর ১টার পরপরই হাজার হাজার শিক্ষার্থী ও অন্যান্য পেশার লোকজন ঢাকা-ময়মনসিংহ সড়কে অবস্থান নেন। স্লোগান, গান ও রাস্তায় পথচিত্র অঙ্কনের মধ্য দিয়ে উৎসবমুখর বিক্ষোভ শুরু হলেও সময় গড়াতে তা রক্তাক্ত হয়ে ওঠে। আওয়ামী লীগ নেতা নিহত হওয়া ছাড়াও অজ্ঞাত একজনের নিথর দেহ পড়ে থাকতে দেখা গেলেও তাঁর মৃত্যু হয়েছে কিনা, তা নিশ্চিত হওয়া যায়নি।

বেলা ১১টায় উত্তরা ১১ নম্বর সেক্টরে জমজম টাওয়ারের সামনে আওয়ামী লীগের ৩০-৩৫ জন নেতাকর্মী অবস্থান নেন। কিছুক্ষণের মধ্যেই আন্দোলনকারী শিক্ষার্থীদের বড় একটি মিছিল এলে নেতাকর্মীরা সরে যান এবং সেখানে থাকা শতাধিক পুলিশ সদস্য সতর্ক অবস্থান নেন। আন্দোলনকারীদের মিছিল মূল সড়কে পৌঁছানোর পর প্রথমে রাজলক্ষ্মী ও পরে জসীম উদ্‌দীনে স্থানীয় আওয়ামী লীগ ও অঙ্গসংগঠনগুলোর নেতাকর্মীর সঙ্গে বিক্ষোভকারীদের ধাওয়া-পাল্টা ধাওয়া হয়। এ সময় আওয়ামী লীগ নেতাকর্মীর দিক থেকে কয়েক দফা গুলি ছোড়া হয়। সেখানে ঢাকা সিটির ৫৩ নম্বর ওয়ার্ড কাউন্সিলর নাসির উদ্দিন এবং সাবেক সংসদ সদস্য মোহাম্মদ হাবিব হাসানের ছোট ভাই আলাউদ্দিন আল সোহেলকে নেতৃত্ব দিতে দেখা যায়।

পরে উত্তরা আধুনিক মেডিকেল কলেজ হাসপাতাল (বাংলাদেশ মেডিকেল), কুয়েত মৈত্রী হাসপাতাল, ক্রিসেন্ট হাসপাতাল, মেডিকেল কলেজ ফর উইমেন্স হসপিটাল, আরএমসি হাসপাতাল অ্যান্ড ডায়াগনস্টিক কমপ্লেক্স ও অন্যান্য ক্লিনিকে খোঁজ নিয়ে অন্তত ১০২ জন আহত হওয়ার তথ্য পাওয়া যায়। প্রকৌশলী আনোয়ারুল ইসলাম, মাহমুদুর রহমান, তালিম হোসেন, জোবায়ের, মহসিন, শাকিলসহ ২০ জনের বেশি গুলিবিদ্ধ হওয়ার তথ্য জানা গেছে।

এদিন দুপুর আড়াইটার দিকে উত্তরার রাজলক্ষ্মীর কুশল সেন্টারের সামনে গুরুতর আহত হন ঢাকা মহানগর উত্তর আওয়ামী লীগের কার্যকরী কমিটির সদস্য প্রকৌশলী আনোয়ারুল ইসলাম (৬৭)। তাঁকে ক্রিসেন্ট হাসপাতালে নেওয়া হলে চিকিৎসক মৃত ঘোষণা করেন। প্রকৌশলী আনোয়ারের ছেলে মেহেদি আনোয়ার জয় তাঁর বাবার মৃত্যুর বিষয়টি নিশ্চিত করেছেন। জয় জানিয়েছেন, তাঁর বাবার শরীরে তিনটি গুলি লেগেছে। প্রকৌশলী আনোয়ারুল ঢাকা-১৮ আসনের সাবেক সংসদ সদস্য মোহাম্মদ হাবিব হাসানের চাচাতো ভাই।

দুপুর ১২টার দিকে উত্তরা ১১ নম্বর সেক্টরে জমজম টাওয়ারের সামনে ৫১ নম্বর ওয়ার্ড কাউন্সিলর শরীফুর রহমান শরীফের নেতৃত্বে আওয়ামী লীগ নেতাকর্মীরা অবস্থান নেন। তাদের কয়েকজনের হাতে দেশি অস্ত্র দেখা যায়।

উত্তরা ৭ নম্বর সেক্টরের সাংঘাম মোড় থেকে নেতাকর্মীকে নিয়ে ৫৪ নম্বর ওয়ার্ড কাউন্সিলর জাহাঙ্গীর হোসেন আজমপুরে শান্তি সমাবেশে আসেন। শিক্ষার্থীরা মিছিল নিয়ে আজমপুর বাসস্ট্যান্ড থেকে রাজলক্ষ্মীর দিকে এগোতে শুরু করলে গুলিবর্ষণ হয়। পরক্ষণে পরিস্থিতি উত্তপ্ত হয়ে ওঠে। রাজউক উত্তরা মডেল কলেজের দিক থেকেও ছাত্রলীগ নেতারা বারবার আন্দোলনকারীদের দিকে এগোতে চাইলেও সক্ষম হননি। বিক্ষোভকারীরা কয়েকবার তাদের ধাওয়া করে।

আজমপুরে উত্তরা পূর্ব থানার সামনে এবং ১১ নম্বর সেক্টরে জমজম টাওয়ারের সামনে পুলিশ সতর্ক অবস্থানে থাকলেও এদিন আন্দোলনকারীদের সঙ্গে তাদের তেমন কোনো সংঘর্ষ হয়নি। অন্যদিকে, বিক্ষোভে শিক্ষার্থীদের অভিভাবক অনেককেই সন্তানের হাত ধরে হাঁটতে দেখা যায়। অনেকে বিস্কুটসহ বিভিন্ন খাবারের আইটেম ও পানি বিতরণ করছিলেন। রপ্তানি পোশাক কারখানার মালিক সাজ্জাদ আলী খান তাঁর স্ত্রী রেশমা শারমিন, ছেলে স্বপ্নীল ও তিনজন সহকর্মীকে নিয়ে চারটি রিকশায় করে পানি ও শুকনো খাবার বিতরণ করছিলেন। সাজ্জাদ আলী খান বলছিলেন, ‘দলাদলির কোনো বিষয় নেই, মানবিক জায়গা থেকে আন্দোলনে এসেছি আমরা। আমার সন্তানরা গুলি খেয়ে মরবে আর আমরা বসে থাকব কী করে।’

পরে বিকেল ৫টা থেকে আন্দোলনকারী শিক্ষার্থীরা সড়ক ছেড়ে চলে যেতে শুরু করেছে। ৬টার দিকেই সড়ক ফাঁকা হয়ে যায়।"
2024-08-05 05:50:00,দক্ষিণ এশীয়দের ভোট কতটা টানতে পারবেন কমলা,"যুক্তরাষ্ট্রের প্রেসিডেন্ট নির্বাচনে আনুষ্ঠানিকভাবে ডেমোক্রেটিক প্রেসিডেন্ট পদপ্রার্থী হিসেবে মনোনয়ন পেয়েছেন কমলা হ্যারিস। কমলাই প্রথম দক্ষিণ এশীয় বংশোদ্ভূত নারী, যিনি একটি বড় মার্কিন রাজনৈতিক দলের হয়ে হোয়াইট হাউসের জন্য লড়তে যাচ্ছেন। তাঁর প্রার্থিতা এশিয়ান আমেরিকানদের পুনরুজ্জীবিত করেছে। তাঁকে নিয়ে চলছে আলোচনা।

২০২০ সালের প্রেসিডেন্ট নির্বাচনে জর্জিয়া অঙ্গরাজ্যে জো বাইডেন ১২ হাজারের কিছু কম ভোটে জিতেছিলেন। সেখানকার এশিয়ান আমেরিকানরা সাম্প্রতিক বছরগুলোতে প্রেসিডেন্ট ও কংগ্রেস উভয় নির্বাচনেই গুরুত্বপূর্ণ ভূমিকা পালন করেছেন। কমলা হ্যারিসের রাজনৈতিক পরিচয় সেখানকার এশিয়ান আমেরিকানদের মধ্যে নতুন করে আগ্রহ জাগিয়েছে। নভেম্বরে রিপাবলিকান মনোনীত প্রার্থী ডোনাল্ড ট্রাম্পকে পরাজিত করলে তিনি হবেন যুক্তরাষ্ট্রের প্রথম নারী প্রেসিডেন্ট।

গবেষণা সংস্থা এএপিআইয়ের ডেটা অনুসারে, রাজ্যটিতে এখন ৮৬ হাজারের বেশি ভোট দেওয়ার যোগ্য দক্ষিণ এশীয় ভোটার রয়েছেন। সংস্থাটি এশিয়ান আমেরিকান এবং প্রশান্ত মহাসাগরীয় দ্বীপবাসীদের সম্পর্কে তথ্য সংগ্রহ করে থাকে।

প্রেসিডেন্ট দৌড়ে প্রার্থী হিসেবে হঠাৎ কমলার নাম আসার পর থেকে, ফুলটন কাউন্টির ভোটাররা তাঁর পরিচয়, তাঁর কাছে প্রত্যাশা এবং নীতিগুলো নিয়ে আলোচনা শুরু করেছেন। আটলান্টার শহরতলির অন্তর্ভুক্ত রাজ্যের মধ্যে সবচেয়ে জনবহুল ফুলটন কাউন্টিতে তাঁকে নিয়ে দেখা দিয়েছে ব্যাপক আগ্রহ। সেখানকার ভেটারদের মধ্যে কেউ কেউ প্রথাগতভাবে অনুপ্রাণিত হয়ে কমলাকে সমর্থন করতে আগ্রহী। আবার অনেকে অপেক্ষা করছেন এটা দেখার জন্য, তিনি কীভাবে বাইডেনের চেয়ে আলাদাভাবে প্রচার চালাবেন। এর পরই দক্ষিণ এশিয়ার এসব ভোটার কমলার বিষয়ে সিদ্ধান্ত নেবেন বলে নিউইয়র্ক টাইমসের প্রতিবেদনে উঠে এসেছে। কারণ, দক্ষিণ এশীয় ভোটাররা জানেন, মার্কিন নির্বাচনে তাদের গুরুত্বপূর্ণ ভূমিকা রয়েছে এবং তাদের ভোট নির্বাচনকে একক বা ভিন্নভাবে পরিবর্তন করতে পারে।

এদিকে নিজের সোশ্যাল মিডিয়া ‘ট্রুথ’-এ ট্রাম্প জানিয়েছেন, তিনি ৪ সেপ্টেম্বর কমলার সঙ্গে ফক্স নিউজ নেটওয়ার্ক আয়োজিত ডিবেটে বসতে রাজি। তবে ১০ সেপ্টেম্বর এবিসি আয়োজিত হতে চলা ডিবেটটিতে তিনি অংশ নিতে চাচ্ছেন না। আটলান্টায় তাঁর সভার আগেই ট্রাম্প এই পোস্ট করেছেন। তবে কমলা তাঁর এ আহ্বান প্রত্যাখ্যান করেছেন।"
2024-08-05 05:41:10,রুশ সাবমেরিন ডুবিয়ে দেওয়ার দাবি ইউক্রেনের,"অধিকৃত ক্রিমিয়া উপকূলে রাশিয়ার একটি সাবমেরিনে হামলা চালিয়ে ডুবিয়ে দেওয়ার দাবি করেছে ইউক্রেন। দেশটির সেনাবাহিনী গত শনিবার এমন দাবি করেছে। সাবমেরিনটি ক্রিমিয়ার উপকূলে নোঙর করা ছিল। রুস্তভ-অন-ডন নামের কিলো ক্লাস সাবমেরিনটির যাত্রা শুরু হয়েছিল ২০১৪ সালে। ইউক্রেনের সেনাবাহিনী জানিয়েছে, গত শুক্রবার একটি ক্ষেপণাস্ত্র দিয়ে সাবমেরিনটির ওপর হামলা চালানো হয়। এর পর এটি ডুবে যায়।

জানা গেছে, ইউক্রেন যে সাবমেরিনটি ডুবিয়ে দেওয়ার কথা বলছে, এমন চারটি সাবমেরিন কৃষ্ণ সাগরে মোতায়েন করে রেখেছে রাশিয়া। এগুলো কালিবার ক্রুস ক্ষেপণাস্ত্র ছুড়তে সক্ষম। সাবমেরিনের ওপর হামলার ব্যাপারে রাশিয়ার প্রতিরক্ষা মন্ত্রণালয় কোনো মন্তব্য করেনি।

কিয়েভের কর্মকর্তারা বলেছেন, তাদের হামলায় ক্রিমিয়ায় রাশিয়ার চারটি এস-৪০০ আকাশ প্রতিরক্ষা ব্যবস্থাও ধ্বংস হয়েছে। রাশিয়া ২০১৪ সালে ওই উপত্যকা দখল করে নিয়েছিল।

যুক্তরাজ্যের গোয়েন্দা কর্মকর্তারা গত সেপ্টেম্বরে ক্ষেপণাস্ত্র হামলায় রুস্তভ-অন-ডন ‘সম্ভবত মারাত্মক ক্ষতিগ্রস্ত হয়েছে’ বলে উল্লেখ করেছিল। এটি তখন সেভাস্তপোল শিপইয়ার্ডে রক্ষণাবেক্ষণ কার্যক্রমের আওতায় ছিল।

ইউক্রেনের সামরিক বাহিনী বলছে, এর পর এটিকে সংস্কার করে সম্প্রতি সেভাস্তপোলের কাছে এর সক্ষমতাও পরীক্ষা-নিরীক্ষা করা হয়েছে। এর মূল্য প্রায় ৩০০ মিলিয়ন ডলার বলে জানিয়েছে তারা। শনিবার কিয়েভে জেনারেল স্টাফের বিবৃতিতে বলা হয়, রুস্তভ-অন-ডনের ধ্বংস আবারও প্রমাণ করল, কৃষ্ণসাগরে ইউক্রেনের সীমানার মধ্যে কোনো রুশ জাহাজ নিরাপদ নয়। এতে সাম্প্রতিক মাসগুলোতে সেভাস্তপোলের রুশ নৌবাহিনীর ওপর হামলাগুলোর কথা উল্লেখ করা হয়। শুধু মার্চ মাসেই দুটি জাহাজ এবং টহল নৌযানে আঘাত করার দাবি করেছে ইউক্রেন। এ নিয়ে তারা অন্তত ১৫টি যুদ্ধজাহাজ ক্ষতিগ্রস্ত করেছে, অথবা ডুবিয়ে দিয়েছে। এর মধ্যে কৃষ্ণসাগরে থাকা মস্কভাও রয়েছে।

গত সপ্তাহে ইউক্রেনের সামরিক বাহিনী বলেছিল, বারবার হামলার কারণে মস্কো আজভ সাগর থেকে তাদের সব নৌযান প্রত্যাহার করতে বাধ্য হয়েছে।

রাশিয়ার অভ্যন্তরীণ সিকিউরিটি সার্ভিস- দ্য এফএসবি সম্প্রতি বলেছে, তারা বিমানবাহী রণতরী- দ্য অ্যাডমিরাল কুজনেটসভ ধ্বংসের একটি পরিকল্পনা নস্যাৎ করে দিয়েছে। ১৯৮৫ সালে যাত্রা শুরু করা এই জাহাজটি ২০১৮ সাল থেকে রক্ষণাবেক্ষণের আওতায় আছে।

অন্যদিকে কিয়েভের কর্মকর্তারা বলছেন, ইউক্রেনের ড্রোনগুলো রাশিয়ার একটি বড় বিমানঘাঁটি ও তেল সংরক্ষণাগার লক্ষ্য করে হামলা করেছে। হামলাটি হয় মরোজোভস্ক বিমানঘাঁটিতে। সেখানে গাইডেড বোমা মজুত রেখেছে রাশিয়া, যা দিয়ে সাম্প্রতিক সময়ে ইউক্রেনের শহরগুলোতে হামলা করা হয়েছে। অনলাইন ফুটেজে দেখা যায়, ওই ঘাঁটিতে শক্তিশালী বিস্ফোরণের পর ব্যাপক আগুন দেখা যায়। মনে হচ্ছিল, গোলাবারুদের মজুতে কয়েক দফা হামলা চালানো হয়েছে। রাশিয়া বলেছে, বেশ কিছু ড্রোন গুলিবিদ্ধ হয়েছে। ওই ঘাঁটি এলাকায় জরুরি অবস্থা জারি করেছে স্থানীয় কর্তৃপক্ষ। রুস্তভ, ক্রুস্ক ও বেলগারদ অঞ্চলে কিছু তেল সংরক্ষণাগারকেও হামলার লক্ষ্যবস্তু করা হয়েছিল। কয়েক সপ্তাহ ধরে দেশটির পূর্বাঞ্চলে বেশ অগ্রগতি অর্জন করেছে। খবর বিবিসির।"
2024-08-05 05:22:15,রণক্ষেত্র ফার্মগেট-কারওয়ান বাজার,"সরকার পতনের এক দফা দাবিতে আন্দোলনকারীদের সঙ্গে আইনশৃঙ্খলা রক্ষাকারী বাহিনীর দফায় দফায় সংঘর্ষ ও ধাওয়া পাল্টা ধাওয়ায় গতকাল রোববার রণক্ষেত্রে পরিণত হয় রাজধানীর ফার্মগেট ও কারওয়ান বাজার এলাকা। পরে তা ছড়িয়ে পড়ে বাংলামটর এলাকায়। আন্দোলনকারীরা বাংলামটর থেকে ফার্মগেটের দিকে এগোতে থাকলে আইনশৃঙ্খলা রক্ষাকারী বাহিনী কারওয়ান বাজারে তাদের বাধা দেয়। এতে সেখানে দু’পক্ষের সংঘর্ষ বাধে। পরে আন্দোলনকারীরা ফার্মগেটে পৌঁছলে সেখানে আরেক দফা সংঘর্ষ হয়। আন্দোলনকারীরা ইটপাটকেল ছোড়ে এবং বিভিন্ন স্থানে ভাঙচুর চালায়, আগুন ধরিয়ে দেয়। অন্যদিকে তাদের ছত্রভঙ্গ করতে টিয়ার গ্যাসের শেল, সাউন্ড গ্রেনেড ও রাবার বুলেট ছোড়ে পুলিশ। বিক্ষোভকারীদের লক্ষ্য করে গুলিও ছোড়া হয়। এতে ফার্মগেট ও কারওয়ান বাজার এলাকায় অন্তত দু’জন নিহত এবং পাঁচজন গুলিবিদ্ধ হন।

সকাল থেকে মগবাজার মোড়ের কাছে অবস্থান নেন আওয়ামী লীগ এবং দলটির অঙ্গ ও সহযোগী সংগঠনের নেতাকর্মীরা। অন্যদিকে আন্দোলনকারীরা ছিলেন বাংলামটর মোড়ে। দুপুর ১২টার দিকে তাদের ধাওয়া দিয়ে সরিয়ে দেন আওয়ামী লীগ নেতাকর্মীরা। তবে কিছুক্ষণ পরই শাহবাগ থেকে বিপুল সংখ্যক আন্দোলনকারী এসে ধাওয়া দিয়ে আওয়ামী লীগ কর্মীদের সরিয়ে দেন। সোয়া ১টার দিকে তাদের একটি দল লাঠিসোটা নিয়ে নিউ ইস্কাটন সড়ক ধরে এগোতে থাকে। এ সময় তারা বন্ধ থাকা দোকানপাটের সামনের অংশে ভাঙচুর চালান। এক পর্যায়ে তারা এবিসি ক্রিসেন্ট টাওয়ারে হামলা চালান। ওই ভবনে থাকেন ছাত্রলীগ সভাপতি সাদ্দাম হোসেন। বিক্ষোভকারীরা ভবনটির ফটক ও নিচতলায় থাকা ছয়টি গাড়িসহ বিভিন্ন জিনিসপত্র ভাঙচুর করেন। তারা সাদ্দামের ফ্ল্যাটে যেতে চাইলে বাসিন্দারা জানান, শনিবার রাতেই তিনি সপরিবারে বাসা ছেড়েছেন। এ সময় তারা ভবনটির সিসিটিভি ক্যামেরার ভিডিও সংরক্ষণে ব্যবহৃত ডিভিআর (ডিজিটাল ভিডিও রেকর্ডার) নিয়ে পুড়িয়ে দেন। এর পর বেরিয়ে এসে বাংলামটরে অবস্থান নেন। পরে আইনশৃঙ্খলা রক্ষাকারী বাহিনীর সদস্যরা এসে টিয়ার শেল ও রাবার বুলেট ছুড়ে তাদের হটিয়ে দেন। কিছুক্ষণ পর তারা আবার জড়ো হলে আওয়ামী লীগ নেতাকর্মীরা মগবাজারের দিক থেকে এসে তাদের ধাওয়া দেন। এভাবে ঘণ্টাখানেক ধরে ধাওয়া পাল্টা ধাওয়া ও ইটপাটকেল ছোড়াছুড়ি চলে। এর মধ্যে বিক্ষোভকারীদের ওপর গুলি চালানো হয় বলে জানান তারা। পরে বিকেল ৩টার দিকে রামপুরা বাড্ডা এলাকা থেকে মিছিল নিয়ে শিক্ষার্থীসহ হাজার হাজার আন্দোলনকারী মগবাজার হয়ে বাংলামটরে এসে জড়ো হন। তারা আশপাশের সব সড়কে ছড়িয়ে পড়েন।

বিকেল সাড়ে ৩টার দিকে বিক্ষোভকারীদের একটি অংশ প্রধানমন্ত্রীর কার্যালয় ও গণভবন ঘেরাওর উদ্দেশ্যে মিছিল নিয়ে ফার্মগেটের দিকে অগ্রসর হন। কারওয়ান বাজার মোড়ে তাদের বাধা দেয় আইনশৃঙ্খলা রক্ষাকারী বাহিনী। বিক্ষোভকারীরা তাদের লক্ষ্য করে ইটপাটকেল ছোড়ে, ব্যারিকেড ভেঙে এগিয়ে যাওয়ার চেষ্টা চালান। এক পর্যায়ে আইনশৃঙ্খলা বাহিনী টিয়ার শেল, সাউন্ড গ্রেনেড ও রাবার বুলেট ছোড়ে। তবে এভাবে তাদের বেশিক্ষণ ঠেকিয়ে রাখা যায়নি। বিক্ষোভকারীরা আরও এগিয়ে গেলে আইনশৃঙ্খলা বাহিনী ফার্মগেট মোড়ে অবস্থান নেয়। তাদের পাশেই ছিলেন আওয়ামী লীগের নেতাকর্মী। বিক্ষোভকারীরা সেখানে উপস্থিত হলে ফের শুরু হয় সংঘর্ষ। বিকেল ৫টা পর্যন্ত টানা চলে টিয়ার শেল, সাউন্ড গ্রেনেড ও রাবার বুলেট। মাঝেমধ্যে গুলির আওয়াজও পাওয়া যায়। তবে গুলি আইনশৃঙ্খলা বাহিনী, নাকি অন্য কেউ ছুড়েছে, তা নিশ্চিত হওয়া যায়নি। প্রত্যক্ষদর্শীদের ভাষ্য, বিভিন্ন ভবনের ছাদ থেকে গুলি ছোড়া হয়েছে। ওই সময় মুহুর্মুহু গুলি গ্রেনেডের শব্দে প্রকম্পিত হয়ে পড়ে পুরো এলাকা। ছয় সাতজন বিক্ষোভকারীকে গুলিবিদ্ধ অবস্থায় হাসপাতালে নিয়ে যেতে দেখা যায়। বিকেল ৫টার দিকে আইনশৃঙ্খলা বাহিনী ও আওয়ামী লীগ নেতাকর্মীরা বিক্ষোভকারীদের ধাওয়া দিয়ে কারওয়ান বাজারের দিকে সরিয়ে দেন। পরে তারা আরও অগ্রসর হলে বাংলামটরে বিক্ষোভকারীদের প্রতিরোধের মুখে পড়েন। সেখানেও দুই পক্ষের সংঘর্ষ হয়। এক পর্যায়ে আন্দোলনকারীরা শাহবাগের দিকে ফিরে যান।

এদিকে সন্ধ্যা সাড়ে ৬টার দিকে বাংলামটরের রূপায়ণ টাওয়ারে হামলা চালান আন্দোলনকারীরা। ওই ভবন থেকে গুলি ছোড়ার অভিযোগ তুলে তিন তলা পর্যন্ত ভাঙচুর চালানো হয়। চার তলায় দৈনিক দেশ রূপান্তরের কার্যালয়েও হামলা চালায় তারা। এ ছাড়া বেজমেন্টে থাকা একাধিক গাড়িতে ভাঙচুর ও নিচতলায় অগ্নিসংযোগ করা হয়। এর আগে বিকেল ৪টার দিকে ফার্মগেটের কাছে ডেইলি স্টার পত্রিকা এবং ন্যাশনাল লাইফ ইন্স্যুরেন্স কোম্পানির কার্যালয় এনএলআই টাওয়ারে ভাঙচুর করা হয়।

কারওয়ান বাজার ফার্মগেট এলাকায় সংঘর্ষ চলাকালে একদল অস্ত্রধারীকে বাংলামটর এলাকায় এলোমেলো গুলি ছুড়তে দেখা যায়। তারা আওয়ামী লীগ ও অঙ্গ সংগঠনের কর্মী বলে দাবি প্রত্যক্ষদর্শীর।

তিন লাশ নিয়ে মিছিল

রাজধানীতে সংঘর্ষে নিহত তিনজনের লাশ ঢাকা মেডিকেল কলেজ হাসপাতাল থেকে নিয়ে কেন্দ্রীয় শহীদ মিনারে কিছুক্ষণ রাখা হয়। পরে শাহবাগ পর্যন্ত লাশ নিয়ে মিছিল করেন আন্দোলনকারীরা। এ সময় শাহবাগ থানায় ইটপাটকেল নিক্ষেপ করায় পুলিশ টিয়ার শেল, সাউন্ড গ্রেনেড ও রাবার বুলেট ছোড়ে। গতকাল সন্ধ্যা ৬টা থেকে পৌনে ৭টা পর্যন্ত এসব ঘটনা ঘটে। পরে পুলিশ অ্যাকশনে গেলে বিক্ষোভকারীরা ছত্রভঙ্গ হয়ে কাঁটাবন ও মৎস্য ভবনের দিকে চলে যান। আন্দোলনকারীরা জানান, কারওয়ান বাজারে আওয়ামী লীগ নেতাকর্মীর হামলায় ওই তিনজন নিহত হন।

প্রত্যক্ষদর্শীরা জানান, সকাল থেকে শাহবাগ থানার সামনে অবস্থান করছিল পুলিশ। সন্ধ্যা ৬টার দিকে কর্মসূচি শেষ করে শাহবাগ মোড় ছাড়তে শুরু করেন আন্দোলনকারীরা। তখন পুলিশ থানার ভেতরে চলে যায়। এর কিছুক্ষণ পর ঢামেক থেকে তিনটি লাশ নিয়ে শহীদ মিনারে কিছুক্ষণ মিছিল করার পর বিক্ষোভকারীরা স্লোগান দিতে দিতে শাহবাগ মোড়ে অবস্থান নেন। এ সময় তাদের একটি অংশ শাহবাগ থানায় ইটপাটকেল ছোড়ে। তারা থানার সামনে থাকা বিশ্ববিদ্যালয়ের সিকিউরিটি বক্স ভাঙচুর করে।

সকালে ছাত্রলীগকে ধাওয়া

বৈষম্যবিরোধী ছাত্র আন্দোলনের কেন্দ্রীয় কর্মসূচি অনুযায়ী সকাল ১০টা থেকে শাহবাগে বিক্ষোভ কর্মসূচিতে যোগ দিতে শুরু করেন আন্দোলনকারীরা। আগে থেকে সেখানে ছাত্রলীগের সাবেক কয়েকজন নেতা অবস্থান করছিলেন। আন্দোলনকারীরা তাদের ধাওয়া দিলে তারা বঙ্গবন্ধু শেখ মুজিব মেডিকেল বিশ্ববিদ্যালয়ে (বিএসএমএমইউ) আশ্রয় নিয়ে ইটপাটকেল ছোড়েন।

বিএসএমএমইউর আওয়ামীপন্থি এবং স্বেচ্ছাসেবক লীগ, যুবলীগের পদধারী কর্মচারীরাও ছাদ থেকে শাহবাগে আন্দোলনকারীদের লক্ষ্য করে ইটপাটকেল ছোড়েন। এতে ক্ষিপ্ত হয়ে বিক্ষোভকারীরা বিএসএমএমইউতে গিয়ে তাদের ধাওয়া দেন। তারা বেশ কয়েকটি বাসে অগ্নিসংযোগ করেন। দুপুর ১২টার দিকে হোটেল ইন্টারকন্টিনেন্টাল মোড়ে ট্রাফিক পুলিশ বক্স ও পরিবাগে ২১ নম্বর ওয়ার্ড কাউন্সিলর আসাদুজ্জামানের কার্যালয়ে ভাঙচুর ও অগ্নিসংযোগ করেন। দিনভর বাংলামটর, শাহবাগ, টিএসসি, কেন্দ্রীয় শহীদ মিনার এলাকা ছিল আন্দোলনকারীদের স্লোগানে মুখর।

বিকেল ৩টার দিকে ইন্টারকন্টিনেন্টাল মোড় থেকে হেঁটে শাহবাগ মোড়ে আসেন আন্দোলনের সমন্বয়ক নাহিদ ইসলাম। তিনি এসে কর্মসূচি ঘোষণা করেন। এর পর তিনি শাহবাগেই ছিলেন। পরে সাড়ে ৫টার দিকে তিনি দিনের কর্মসূচির সমাপ্তি ঘোষণা করেন।"
2024-08-05 04:52:27,বৈষম্যবিরোধী ছাত্র আন্দোলনের ‘মার্চ টু ঢাকা’ আজ,"সরকারের পদত্যাগের এক দফা দাবিতে আজ সোমবার ‘মার্চ টু ঢাকা’ কর্মসূচি পালনের ঘোষণা দিয়েছে বৈষম্যবিরোধী ছাত্র আন্দোলন। কর্মসূচি অনুযায়ী, দুপুর ২টায় রাজধানীর শাহবাগ মোড়ে জমায়েত হবে তারা। এজন্য সারাদেশ থেকে ছাত্র-জনতাকে ঢাকায় আসার আহ্বান জানিয়েছেন সমন্বয়করা। গতকাল রোববার বৈষম্যবিরোধী ছাত্র আন্দোলনের সমন্বয়ক আসিফ মাহমুদ সংবাদকর্মীদের হোয়াটসঅ্যাপ গ্রুপে দেওয়া এক বার্তায় এ আহ্বান জানান।

আসিফ মাহমুদ বার্তায় বলেন, “পরিস্থিতি পর্যালোচনায় এক জরুরি সিদ্ধান্তে আমাদের ‘মার্চ টু ঢাকা’ কর্মসূচি ৬ আগস্ট থেকে পরিবর্তন করে ৫ আগস্ট করা হলো। সারাদেশের ছাত্র-জনতাকে ঢাকার উদ্দেশে যাত্রা করার আহ্বান জানাচ্ছি।” তিনি আরও বলেন, ‘আজ যে তাজা রক্ত ঝরালেন। এই রক্তের ভয়াবহ শোধ নিতে ঢাকায় আসছে সারাদেশের জনস্রোত। ঢাকায় ১ কোটি ছাত্র-জনতার সম্মিলন ঘটবে ইনশাআল্লাহ। যে যেভাবে পারেন, রাতেই ঢাকার উদ্দেশে যাত্রা করুন। ঢাকার আকাশ-বাতাস ধ্বনিত হবে স্বৈরাচার পতনের স্লোগানে।’

যারা ঢাকায় আসতে পারবেন না, তাদের স্থানীয় সংখ্যালঘু গোষ্ঠীকে রক্ষা করার নির্দেশনা দিয়েছেন সমন্বয়করা। আন্দোলনের সমন্বয়ক হাসনাত আব্দুল্লাহ পৃথক বার্তায় বলেন, ‘রাষ্ট্রীয় কায়দায় সংখ্যালঘুদের ওপর নির্যাতন করে সেই দায়ভার ছাত্র-জনতার ওপর চাপাতে পারে। আমাদের পরিচয় হিন্দু-মুসলমান-খ্রিষ্টান-বৌদ্ধ নয়, আমাদের আসল পরিচয় হচ্ছে মানুষ। আমাদের আর দুটি পরিচয় নির্যাতক ও নির্যাতিত। আমাদের আন্দোলন নির্যাতকের বিরুদ্ধে।’

সমন্বয়ক আব্দুল্লাহ সালেহীন অয়নও ধর্মীয় সংখ্যালঘুদের রক্ষার আহ্বান জানান। এক বার্তায় তিনি বলেন, ‘স্থানীয় যারা ঢাকায় আসতে পারবেন না, তারা বিভিন্ন জেলায় আমাদের হিন্দু এবং সংখ্যালঘু ধর্মীয় ভাইবোনদের রক্ষা করার জন্য প্রতিরোধ গড়ে তুলবেন অবশ্যই। আমাদের আন্দোলন বিভিন্নভাবে প্রশ্নবিদ্ধ করার পাঁয়তারা এবং পরিকল্পনা চলছে। এত রক্ত ঝরার পর এই আন্দোলন কোনোভাবেই থামতে দেওয়া যাবে না। চলে আসুন ঢাকায়, সকল ভেদাভেদ ভুলে। বিজয় সুনিশ্চিত।’

আসিফ মাহমুদ বার্তায় আরও বলেন, ‘চূড়ান্ত জবাব দেওয়ার সময় এসে গেছে। বিশেষ করে আশপাশের জেলা থেকে সবাই ঢাকায় আসবেন। ঢাকায় এসে রাজপথে অবস্থান নিন।’ গতকালই ঢাকার উদ্দেশে রওনা হওয়ার পরামর্শ দেন তিনি। আসিফ মাহমুদ বলেন, ‘মসজিদের মাইকে ঘোষণা দিয়ে জনতাকে জড়ো করে ঢাকার উদ্দেশে বেরিয়ে পড়ুন। এবারের লড়াই আমাদের চূড়ান্ত লড়াই।’

এদিকে গতকাল বিকেলে শাহবাগে বৈষম্যবিরোধী ছাত্র আন্দোলনের সমন্বয়ক নাহিদ ইসলাম বলেন, ‘আমাদের উদ্দেশ্য, লক্ষ্য, গন্তব্য পরিষ্কার। বিজয় এবং একমাত্র বিজয়ই আমাদের লক্ষ্য। আমরা এখনও সময় দিচ্ছি, সরকার যদি এখনও সহিংসতা চালিয়ে যায়, আমরা কিন্তু গণভবনের দিকে তাকিয়ে আছি। আপনাকে ঠিক করতে হবে শেখ হাসিনা, আপনি কি এখনও সহিংসতা চালাবেন, রক্তপাত চালাবেন– নাকি ছাত্রদের দফা অনুযায়ী পদত্যাগ করবেন।’ আওয়ামী লীগ দেশে গৃহযুদ্ধ তৈরি করতে চায় অভিযোগ করে তিনি আরও বলেন, ‘আওয়ামী সন্ত্রাসীরা সরাসরি মাঠে নেমেছে। দেশটা গৃহযুদ্ধের পরিস্থিতিতে ছেড়ে দেওয়া হচ্ছে। ছাত্র-জনতা যে কোনো মুহূর্তের জন্য প্রস্তুত। আজ লাঠি তুলে নিয়েছি। যদি লাঠিতে কাজ না হয়, আমরা অস্ত্র তুলে নিতে প্রস্তুত। আপনারা প্রতিরোধ করুন, রুখে দাঁড়ান, সন্ত্রাসীদের বাংলাদেশছাড়া করতে হবে।’

নাহিদ ইসলাম বলেন, ‘আর যদি আমার ভাইদের বুকে গুলি করা হয়, আমার বোনদের কেউ আহত হন, আমরা বসে থাকব না। পাড়ায় পাড়ায়, গ্রামে গ্রামে, মহল্লায় মহল্লায়, অলিগলিতে প্রতিরোধ সংগ্রাম কমিটি গঠন করুন। যেখানেই হামলা হবে, প্রতিরোধ গড়ে তুলুন।’ এই সরকারকে না মানার ঘোষণা দিয়ে তিনি বলেন, ‘এখন থেকে দেশের নেতৃত্ব দেবে ছাত্র-জনতা। ছাত্র-জনতার ঘোষণা চূড়ান্ত ঘোষণা। খুনি সরকারের বিচার এই বাংলার মাটিতে হবে। শাহবাগে এসেছি, সরকার পতন না হওয়া পর্যন্ত শাহবাগে অবস্থান জারি থাকবে।’ ইন্টারনেট বন্ধের ষড়যন্ত্র এবার কাজে লাগবে না বলে উল্লেখ করেন তিনি।

গতকাল রাতে বৈষম্যবিরোধী ছাত্র আন্দোলনের পক্ষ থেকে জানানো হয়, উত্তরবঙ্গ হয়ে আসা ছাত্র-জনতা মহাখালীতে, সব বেসরকারি বিশ্ববিদ্যালয় ছাত্র ও জনতা রামপুরা-বাড্ডায়, নারায়ণগঞ্জ হয়ে আসা ছাত্র-জনতা সায়েদাবাদে, মিরপুর ১০-এ আশেপাশের এলাকার ছাত্র-জনতা, ঢাকা বিশ্ববিদ্যালয়সহ আশেপাশের শিক্ষাপ্রতিষ্ঠানের ছাত্র ও জনতা শহীদ মিনারে, জগন্নাথ বিশ্ববিদ্যালয় এবং বরিশাল রুট দিয়ে আসা ছাত্র-জনতা জগন্নাথ বিশ্ববিদ্যালয়ে, মোহাম্মদপুরে আশেপাশের এলাকার ছাত্র-জনতা, জাহাঙ্গীরনগর বিশ্ববিদ্যালয় এবং ঢাকা-আরিচা মহাসড়ক হয়ে আসা ছাত্র-জনতা গাবতলীতে অবস্থান নেবে।"
2024-08-05 03:15:28,যেমন ছিল রক্তাক্ত রাজধানী,"রোববার দুপুর ১২টা। ফার্মগেট পুলিশ বক্সের সামনে দাঁড়িয়ে চারদিকে তাকাতেই অস্বস্তি আর গুমোট পরিবেশের আঁচ পাওয়া গেল। সপ্তাহের প্রথম কর্মদিবস হলেও রাজধানী অন্যতম ব্যস্ত এ এলাকা তখন অনেকটাই ফাঁকা। দোকানপাটও বন্ধ। পথচারীদের আনাগোনা কম। কিছুক্ষণ পরেই চোখে পড়ে আতঙ্কিত কয়েকজন সোনারগাঁও মোড় থেকে ফার্মগেটের দিকে ছুটে আসছে। এ সময় পুলিশের ২৫-৩০ সদস্য পুলিশ বক্স থেকে বেরিয়ে রাস্তায় অবস্থান নেন।

কারওয়ান বাজারের দিকে পা বাড়াতেই পথচারীদের আলাপ থেকে কানে আসে সোনারগাঁও মোড়ে ঝামেলা চলছে। সেখানে পুলিশ সদস্যের সঙ্গে আওয়ামী লীগের নেতাকর্মীর অবস্থান দেখা গেল সার্ক ফোয়ারায়। তাদের হাতে ছিল ধারালো অস্ত্র, হকিস্টিক, রামদা ও কিরিচ। অধিকাংশ নেতাকর্মীর মাথায় হেলমেট। পুলিশের সঙ্গে দাঁড়িয়ে তাদের সতর্ক দৃষ্টি ছিল বাংলামটর মোড়ের দিকে। সেখান থেকে আওয়ামী লীগ নেতাকর্মীকে লক্ষ্য করে ঢিল ছুড়ছিল কয়েকশ আন্দোলনকারী।

সোনারগাঁও মোড় পেরিয়ে বাংলামটরের দিকে এগোতে দেখা গেল, টেলিভিশন চ্যানেল এনটিভির গাড়ি আন্দোলনকারীদের ধাওয়া খেয়ে ফিরে আসছে। বাধ্য হয়ে সোনারগাঁও হোটেলের পেছনে হাতিরঝিলের গলিতে ঢুকে বিয়াম ভবনের সামনে দিয়ে পার হওয়ার সময় চোখে পড়ল, আওয়ামী লীগের উপদেষ্টা পরিষদের সদস্য আমির হোসেন আমুর বাসভবনের সামনে গজারির লাঠি হাতে কয়েক যুবক পাহারা দিচ্ছেন।

জনকণ্ঠ ভবনের সামনে আওয়ামী লীগের নেতাকর্মীদের রাস্তায় চেয়ার পেতে বসে থাকতে দেখা যায়। তাদের হাতেও ছিল গজারির লাঠি। কেউ কেউ হেলমেট পরিহিত। তবে কোথাও পুলিশ বা আইনশৃঙ্খলা রক্ষাকারী বাহিনীর সদস্যদের উপস্থিতি চোখে পড়েনি।

মগবাজার মোড় পেরিয়ে ঢাকা মহানগর পুলিশ কার্যালয়ের সামনে পুলিশের কড়া পাহারা দেখা যায়। সেখান থেকে অফিসার্স ক্লাব হয়ে প্রধান বিচারপতির বাসভবনের সামনের সড়ক, কাকরাইল মোড়, নাইটিঙ্গেল মোড়, বিজয়নগর পানির ট্যাংক পর্যন্ত কোথাও পুলিশ, আওয়ামী লীগ নেতাকর্মী বা আন্দোলনকারীর উপস্থিতি চোখে পড়েনি। সড়ক ছিল প্রায় যানশূন্য।

পল্টন মোড়ে ক্ষমতাসীন দলের নেতাকর্মীর বড় জটলা ছিল। তারাও ছিল লাঠিসহ নানা অস্ত্রে সজ্জিত। খবর পাওয়া গেল, প্রেস ক্লাবের সামনে পুলিশের সঙ্গে আন্দালনকারীদের ধাওয়া-পাল্টা ধাওয়া চলছে। এরপর শোনা যায় সাউন্ড গ্রেনেড ও টিয়ার শেলের শব্দ। পাওয়া গেল ঝাঁজালো ধোয়ার আঁচ।

বেলা ১টার দিকে জিগাতলা বাসস্ট্যান্ড পেরিয়ে মূল সড়কে উঠতেই ধাওয়া-পাল্টা ধাওয়া দেখা যায়। সেখানে অসহযোগ আন্দোলনে নামা বিক্ষোভকারীদের সঙ্গে আওয়ামী লীগ নেতাকর্মীর সংঘর্ষ চলছিল।

ধানমন্ডি ৩/এ সড়কে আওয়ামী লীগ সভাপতির কার্যালয়ে দলটির কয়েকশ নেতাকর্মীর জমায়েত ছিল। সিটি কলেজ থেকে জিগাতলামুখী সড়কে ছিল বিক্ষোভকারীদের অবস্থান। তারা আওয়ামী লীগ কার্যালয়ের দিকে এগোনোর চেষ্টা করছিল। লাঠি হাতে তাদের প্রতিহত করছিল আওয়ামী লীগ নেতাকর্মীরা। নেতাকর্মীর জটলার মধ্যে অন্তত দু’জনকে আগ্নেয়াস্ত্র হাতে দেখা যায়। তাদের কেউ কেউ বিক্ষোভকারীর দিকে গুলি ছুড়ছিল। তাদের দিকে ইটপাটকেল ছুড়ছিল বিক্ষোভকারীরা। পরে জানা যায়, গুলিতে বিক্ষোভকারীদের অবস্থানে থাকা এক তরুণ নিহত হয়েছেন।

এর আগে ধানমন্ডি ২৭ নম্বরে হেলমেট পরিহিত এক ব্যক্তিকে স্বয়ংক্রিয় রাইফেল হাতে দেখা যায়। তিনি ছিলেন আওয়ামী লীগ নেতাকর্মীর জটলার মধ্যে। আশপাশে পুলিশ থাকলেও তাদের ভূমিকা দেখা যায়নি।

দুপুর আড়াইটার দিকে মোহাম্মদপুরের আল্লাহ করিম মসজিদের সামনে সেনাবাহিনী ও পুলিশের ব্যাপক উপস্থিতি দেখা যায়। পাশে ছিল দেশীয় অস্ত্রে সজ্জিত শতাধিক ব্যক্তি। তারা সরকারের পক্ষে স্লোগান দিচ্ছিল। সেখানে শোনা যায়, বিভিন্ন মাদ্রাসার শিক্ষার্থীরা বেড়িবাঁধ-বছিলা সড়কে অবস্থান নিয়েছে।

মোহাম্মদপুর টাউন হলের সামনে আওয়ামী লীগের নেতাকর্মীকে লাঠি হাতে অবস্থান দেখা যায়। আসাদ গেটে দেখা যায়, গণভবনমুখী সড়কটি বন্ধ। সেখানে সেনাবাহিনী অবস্থান করছে। কলাবাগানের রাসেল স্কয়ারে লাঠি হাতে ক্ষমতাসীন দলের নেতাকর্মীরা ছিল। সেখান থেকে এগিয়ে সায়েন্স ল্যাব মোড়ে দেখা যায়, কয়েক হাজার বিক্ষোভকারী অবস্থান নিয়ে স্লোগান দিচ্ছে। চারদিকের সব সড়ক বন্ধ।

হাতিরপুল, পরীবাগ হয়ে বাংলামটরে দেখা যায়, সেখানেও বিক্ষোভকারীরা অবস্থান নিয়েছে। বঙ্গবন্ধু মেডিকেল বিশ্ববিদ্যালয়ের পাশে ঢাকা দক্ষিণ সিটি করপোরেশনের ২১ নম্বর ওয়ার্ড কাউন্সিলরের কার্যালয় এর কয়েক ঘণ্টা আগে পুড়িয়ে দেয় তারা। তখনও ধোঁয়া উড়ছিল।

সেখান দিয়ে এগোতে না পেরে কারওয়ান বাজার, এফডিসি মোড়, মগবাজার, মৌচাক, বিজয়নগরে দেখা যায়, বিক্ষোভকারীদের একটি বিশাল মিছিল মৎস্য ভবনের দিকে যাচ্ছে। তারা পুলিশকে দেখে ‘ভুয়া ভুয়া’ স্লোগান দিচ্ছে। সেই মিছিলে নারী, তরুণী, কিশোরী ছিল। বিকেল ৫টার দিকে আবার কাকরাইল মোড়ে দেখা যায়, শত শত নারী-পুরুষ শাহবাগের বিক্ষোভ সমাবেশ থেকে ফিরছে। তাদের অনেকের হাতে ছিল লাঠি।"
2024-08-05 03:11:16,দিনভর রণক্ষেত্র মিরপুর,"বৈষম্যবিরোধী ছাত্র আন্দোলনের সর্বাত্মক অসহযোগ কর্মসূচির প্রথম দিনে গতকাল রোববার রণক্ষেত্রে পরিণত হয় মিরপুর ১০ নম্বর এলাকা। সকাল থেকে মিরপুরের সব ওয়ার্ড ও থানা আওয়ামী লীগের নেতাকর্মীরা ১০ নম্বর গোলচত্বরে অবস্থান নেন। তাদের অনেকের হাতে ছিল ধারালো অস্ত্র, লাঠি ও হকিস্টিক। এক পর্যায়ে পাঁচশর মতো আন্দোলনকারী অদূরে অবস্থান নিলে তাদের ধাওয়া দেন যুবলীগ ও ছাত্রলীগের নেতাকর্মীরা। এতে সংঘর্ষ বেধে যায়। চলতে থাকে ধাওয়া-পাল্টা ধাওয়া ও ইটপাটকেল নিক্ষেপ। এ সময় একের পর এক ককটেল বিস্ফোরণ ঘটে এবং গুলি ছোড়া হয়। দিনভর চলা সংঘর্ষে একজন নিহত ও তিন শতাধিক আহত হয়েছেন।

বিকেলে স্থানীয় অনেক লোক আন্দোলনকারীদের সঙ্গে যোগ দিলে আওয়ামী লীগ নেতাকর্মী আর পুলিশ পিছু হটতে বাধ্য হয়। সেনাবাহিনীর সদস্যরা পরিস্থিতি স্বাভাবিক করতে ফাঁকা গুলি ছোড়েন। সন্ধ্যার দিকে আন্দোলনকারীরা মিরপুর মডেল থানা ঘেরাও করলে পুলিশ গুলি চালায়। রাতে সেনাবাহিনী গোলচত্বর এলাকা ঘিরে ফেলে। এ সময় আন্দোলনকারীরা বিভিন্ন গলিতে অবস্থান নেয়।

আওয়ামী লীগের নেতাকর্মীর সঙ্গে কথা বলে জানা গেছে, ঢাকা-১৪ আসনের সংসদ সদস্য ও যুবলীগের সাধারণ সম্পাদক মাইনুল ইসলাম খান নিখিল, সাবেক সংসদ সদস্য কামাল আহমেদ মজুমদার, ঢাকা উত্তর আওয়ামী লীগের সাধারণ সম্পাদক এস এম মান্নাম কচি ও স্থানীয় কাউন্সিলররা সেখানে অবস্থান নেন। দুপুর সাড়ে ১২টার দিকে আওয়ামী লীগের নেতাকর্মীরা আন্দোলনকারীদের ওপর লাঠিসোটা ও ধারালো অস্ত্র নিয়ে হামলা চালায়। এ সময় ককটেল বিস্ফোরণ ও গুলি ছুড়তে থাকলে রণক্ষেত্রে পরিণত হয় গোটা এলাকা। সড়কের মধ্যে একটি প্রাইভেটকারের ভেতরে আওয়ামী লীগ নেতাকর্মীরা তাদের বন্দুকে গুলি ভরেন। এক পর্যায়ে আন্দোলনকারীদের সঙ্গে আরও কয়েক হাজার তরুণ যোগ দিলে তারা আওয়ামী লীগের নেতাকর্মীকে লক্ষ্য করে ঢিল ছুড়তে থাকেন।

দুপুর ২টার দিকে আওয়ামী লীগ নেতাকর্মীর সঙ্গে পুলিশ যোগ দিলে পরিস্থিতি আরও ঘোলাটে হয়। এ সময় পুলিশ রাবার বুলেট, সাউন্ড গ্রেনেড ও শর্টগানের গুলি ছোড়ে। সাড়ে ৩টার দিকে বৈষম্যবিরোধী আন্দোলনকারীদের সঙ্গে স্থানীয় মানুষ নেমে এলে পুলিশ ও আওয়ামী লীগের নেতাকর্মীরা পিছু হটে। পুরো এলাকা আন্দোলনকারীরা নিয়ন্ত্রণে নেয়। পরে সেনাবাহিনী এই এলাকায় অবস্থান নিলে পরিস্থিতি কিছুটা শান্ত হয়।

সন্ধ্যা ৬টার দিকে আন্দোলনকারীরা মিরপুর মডেল থানা ঘেরাও করলে তাদের ওপর পুলিশ আবার গুলি চালায়। সন্ধ্যা সাড়ে ৭টা পর্যন্ত আন্দোলনকারীদের সঙ্গে পুলিশের সংঘর্ষ চলে। এ সময় সেনাবাহিনীর সদস্যরা ফাঁকা গুলি ছোড়েন এবং পুরো এলাকা ঘিরে ফেলেন। এলাকার পপুলার ডায়াগনস্টিক সেন্টার, আলোক হেলথকেয়ার অ্যান্ড হাসপাতাল, ডা. আজমল হাসপাতাল আর ইসলামী ব্যাংক হাসপাতাল ঘুরে দেখা যায়, আহত অনেকে চিকিৎসা নিচ্ছেন। পপুলার ডায়াগনস্টিকে ৫০ জন, অলোকে ১০০ জন, আজমলে ৪০ জন এবং ইসলামী ব্যাংক হাসপাতালে ১৫০ জন চিকিৎসা নিয়েছেন। এর মধ্যে আজমল হাসপাতালে নেওয়ার আগে মিরপুর ৬ নম্বরের ঝিলপাড় বস্তির টাইলস মিস্ত্রি মিরাজ হোসাইন (১৭) মৃত্যুবরণ করে।

পপুলার ডায়াগনস্টিক সেন্টারের জনসংযোগ কর্মকর্তা শফিকুল ইসলাম বলেন, ‘আমরা শুধু ছররা গুলিতে আহত ৫০ জনের মতো রোগীকে চিকিৎসা দিয়েছি। আরও রোগী এলে ক্যাপাসিটি না থাকায় অন্যত্র পাঠিয়ে দিয়েছি।’ আলোক হাসপাতালের চিকিৎসক ডা. মুশফিক বলেন, ‘আমাদের এখানে বিকেল পর্যন্ত যারা এসেছেন, তাদের অধিকাংশ গুলিবিদ্ধ। ছররা গুলিতে আহতও ছিল। ইসলামী ব্যাংক হাসপাতালের ডা. সাফাত আল নোমানী বলেন, ‘দুপুর ১২টার পর থেকে আমাদের হাসপাতালে রোগী আসা শুরু করে। প্রথমে ৮২ জনের নাম রেজিস্টারে তুলেছি। পরে এত রোগীর চাপ ছিল, আর রেজিস্টারে তুলিনি। তবে পরে ৭০ জন রোগী এসেছেন। এর মধ্যে তিন থেকে চারজনের অবস্থা আশঙ্কাজনক। তাদের সোহরাওয়ার্দী ও ঢাকা মেডিকেল কলেজ হাসপাতালে পাঠানো হয়েছে। বেশির ভাগের শরীরে রাবার বুলেট। অনেকে গুলিবিদ্ধও ছিল।’

ড. আজমল হাসপাতালের জরুরি বিভাগের চিকিৎসক অঞ্জিলা সমকালকে বলেন, ‘দুপুর আড়াইটা থেকে ৪টা পর্যন্ত আমাদের এখানে আহত ৫০ জন এসেছেন। তাদের মধ্যে বেশির ভাগই বুলেট ও ছররা গুলিতে আহত। তবে কয়েকজন সরাসরি গুলিতে আহত হয়েছেন। আবার কেউ ইটের আঘাতে আহত হয়েছেন। মিরাজ হোসেনের বুকে বুলেট লেগে ফুসফুস ভেদ করে চলে গেলে অতিরিক্ত রক্তক্ষরণে তার মৃত্যু হয়।’

মিরাজ হোসেনের ভাগনে ফয়সাল বলেন, মিরাজ আন্দোলনকারী নন। কাজে যাওয়ার সময় আজমল হাসপাতালের সামনের গলিতে আওয়ামী লীগ ও যুবলীগের নেতাকর্মীর গুলিতে মারা গেছেন। তখন সেখানে পুলিশ ছিল না।’"
2024-08-05 02:51:49,আন্দোলনকারীদের মিছিলে আ.লীগের ধাওয়া-সংঘর্ষ,"কিশোরগঞ্জ শহরে আন্দোলনকারীদের সঙ্গে আওয়ামী লীগ নেতাকর্মীর সংঘর্ষে এক নারীসহ পাঁচজন নিহত হয়েছেন। শহরের কয়েকটি হাসপাতাল সূত্র এ তথ্য নিশ্চিত করেছে। সংঘর্ষে সাংবাদিকসহ শতাধিক মানুষ আহত হয়েছেন।

নিহতরা হলেন– সদর উপজেলার কর্শাকড়িয়াইল ইউনিয়ন যুবলীগের যুগ্ম সাধারণ সম্পাদক মো. মবিন (৩২), জেলা আওয়ামী লীগের যুগ্ম সাধারণ সম্পাদক সৈয়দ আশফাকুল ইসলাম টিটুর বাসার গৃহকর্মী ও সদর উপজেলার বীরদামপাড়া গ্রামের আলম মিয়ার স্ত্রী অঞ্জনা বেগম (৩৫), তাঁর বাসার দারোয়ান ও সদর উপজেলার যশোদল এলাকার মো. জুলকার (৫০) এবং শহরের নিউটাউন এলাকার সবজি বিক্রেতা জুয়েল মিয়া (৩৫)। এ ছাড়া পুলিশের ছোড়া সাউন্ড গ্রেনেডের আওয়াজে শহরের কালিবাড়ী এলাকার মোটর পার্টস ব্যবসায়ী রুবেল আব্দুল্লাহ (৩৫) হার্ট অ্যাটাকে মারা গেছেন। মবিনকে শহীদ সৈয়দ নজরুল ইসলাম মেডিকেল কলেজ হাসপাতালে নেওয়া হয়েছিল বলে জানিয়েছেন ইন্টার্ন চিকিৎসক দিদার মাহমুদ। আর জুয়েলকে শোলাকিয়া এলাকার পপুলার হাসপাতালে নেওয়া হয়েছিল বলে জানিয়েছেন হাসপাতালের এক কর্মী।

সদর হাসপাতালের উপপরিচালক ডা. একরাম উল্লাহ জানিয়েছেন, অঞ্জনা ও জুলকারের শরীর পোড়া ছিল। এ ছাড়া গুলি, দা ও লাঠির আঘাতে আহত ৪১ জন চিকিৎসাধীন আছেন।

শহীদ সৈয়দ নজরুল ইসলাম মেডিকেল কলেজ হাসপাতাল ও বিভিন্ন বেসরকারি হাসপাতালে অর্ধশতাধিক চিকিৎসাধীন আছে বলে জানা গেছে। স্থানীয় একটি অনলাইন পোর্টালের সাংবাদিক এস হোসেন আকাশ সংবাদ সংগ্রহের সময় আহত হয়েছেন। তাঁকে আশঙ্কাজনক অবস্থায় সদর হাসপাতালে ভর্তি করা হয়েছে।

স্থানীয়রা জানায়, গতকাল রোববার দুপুরে শহরের পুরান থানায় বৈষম্যবিরোধী ছাত্র আন্দোলনকারীরা মিছিল বের করেন। মিছিলে জেলা বিএনপির সাংগঠনিক সম্পাদক ইসরাইল মিয়াসহ দলটির কয়েকজনকে দেখা গেছে। অন্যদিকে জেলা আওয়ামী লীগ কার্যালয়ে নেতাকর্মীরা আগে থেকেই প্রস্তুতি নিয়েছিলেন। আন্দোলনকারীদের মিছিলটি আওয়ামী লীগ অফিসের কাছে যেতেই দু’পক্ষের সংঘর্ষ শুরু হয়। এক পর্যায়ে আওয়ামী লীগ নেতাকর্মীরা পিছু হটলে উত্তেজিত জনতা আওয়ামী লীগ অফিসে আগুন ধরিয়ে দেয়। এ সময় দলীয় কার্যালয়ের অদূরে আওয়ামী লীগ নেতা আশফাকুল ইসলামের বাসা থেকে মিছিলকারীদের লক্ষ্য করে গুলি ছোড়ায় ওই বাসায় গিয়ে তারা ভাঙচুর ও অগ্নিসংযোগ করে। পরে পুলিশ যুক্ত হলে এটি ত্রিমুখী সংঘর্ষে রূপ নেয়। পুরো শহর রণক্ষেত্রে পরিণত হয়। পুলিশ বিপুল পরিমাণ টিয়ার গ্যাসের শেল ও রাবার বুলেট নিক্ষেপ করে। বিকেল সাড়ে ৪টার দিকে পরিস্থিতি কিছুটা শান্ত হয়।

সংঘর্ষের সময় হামলাকারীরা শহরের প্রধান প্রধান সড়কের অধিকাংশ সিসি ক্যামেরা ভাঙচুর করেছে। রাস্তায় দাঁড় করিয়ে রাখা বিভিন্ন মানুষের অন্তত ২০টি মোটরসাইকেলও পুড়িয়ে দিয়েছে। ইন্ডিপেন্ডেন্ট টিভির জেলা প্রতিনিধি শাহজাহান সাজুর বুকে পাঁচটি ছররা গুলি লেগেছে।

এ ঘটনায় বেশ কয়েকজন পুলিশ সদস্যও আহত হয়েছেন। তবে কতজন আহত হয়েছেন, সেটি তাৎক্ষণিকভাবে জানাতে পারেননি অতিরিক্ত পুলিশ সুপার আল আমিন হোসাইন ও সদর থানার ওসি গোলাম মোস্তফা।

ইটনা উপজেলা চেয়ারম্যান চৌধুরী কামরুল হাসানের পুরান থানা এলাকার বাসায় হামলা চালিয়ে লুটপাট করা হয়েছে বলে জানিয়েছেন তাঁর ছোট ভাই লিমন। জেলা আওয়ামী লীগের সভাপতি অ্যাডভোকেট জিল্লুর রহমানের কাছে জানতে চাইলে তিনি হতাহতের কোনো খবর নিতে পারছেন না বলে জানান।

নেতাকর্মীর হতাহতের খবর জানাতে পারেননি জেলা বিএনপির সাধারণ সম্পাদক মাজহারুল ইসলামও।

বাজিতপুর প্রতিনিধি জানিয়েছেন, কিশোরগঞ্জের বাজিতপুরে আন্দোলনকারীদের সঙ্গে পুলিশের ধাওয়া-পাল্টা ধাওয়া হয়েছে। আন্দোলনকারীরা সকালে সরারচর বাজারে সাতটি মোটরসাইকেল ও বাজিতপুরে দুটি বাসে আগুন দেয়। দুপুরে বাজিতপুর বাজারের গণনাট্যদল নামে আওয়ামী লীগ নেতাকর্মীর অফিসে আগুন ধরিয়ে দেওয়া হয়। এ সময় পুলিশ ও আন্দোলনকারীদের সংঘর্ষে অন্তত ৪০ জন আহত হন। আহতদের মধ্যে ২০ জনকে ভাগলপুর জহুরুল ইসলাম মেডিকেল কলেজ হাসপাতালে ভর্তি করা হয়েছে।"
2024-08-05 02:43:14,বস্ত্র ও পোশাক কারখানা তিন দিন বন্ধ থাকবে,"বৈষম্যবিরোধী ছাত্র আন্দোলনের অসহযোগ কর্মসূচির প্রথম দিনে রোববার সারাদেশের অন্তত ৫০টি বস্ত্র ও পোশাক কারখানায় হামলা এবং ভাঙচুরের ঘটনা ঘটেছে। সকাল ৯টার দিকে নারায়ণগঞ্জ বিসিক এলাকায় কয়েকটি কারখানায় হামলা হয়। পর্যায়ক্রমে নারায়ণগঞ্জ, আশুলিয়া, গাজীপুরের বিভিন্ন পোশাক কারখানা ভাঙচুর করা হয়। দুপুরের পর একে একে প্রায় সব কারখানা বন্ধ ঘোষণা করে কর্তৃপক্ষ। এর পর অনেক শ্রমিক আন্দোলন কর্মসূচিতে অংশ নেন।

এদিকে সরকারের পক্ষ থেকে ৩ দিনের সাধারণ ছুটি ঘোষণার পর দেশের সব বস্ত্র ও পোশাক কারখানা বন্ধ রাখার সিদ্ধান্ত নিয়েছে এই দুই খাতের তিন সংগঠন। তৈরি পোশাক উৎপাদন ও রপ্তানিকারক উদ্যোক্তাদের সংগঠন বিজিএমইএর সভাপতি এস এম মান্নান কচি সমকালকে বলেন, সাধারণ ছুটির সঙ্গে মিলিয়ে আগামী তিন দিন সদস্যভুক্ত সব কারখানা বন্ধ রাখার সিদ্ধান্ত নিয়েছেন তারা। পরিস্থিতি বুঝে পরবর্তী সিদ্ধান্ত নেওয়া হবে। একই কথা বলেছেন তৈরি পোশাকের নিট পণ্য উৎপাদন ও রপ্তানিকারক উদ্যোক্তাদের সংগঠন বিকেএমইএর নির্বাহী সভাপতি মোহাম্মদ হাতেম। সমকালকে তিনি বলেন, অনির্দিষ্টকালের জন্য কারখানা বন্ধ রাখার সিদ্ধান্ত নিয়েছেন তারা। এই দুই খাতের প্রয়োজনীয় সুতা কাপড় জোগানদাতা বস্ত্রকল মালিকদের সংগঠন বিটিএমএ আগামী তিন দিন সব বস্ত্রকল বন্ধ রাখার সিদ্ধান্ত জানিয়েছে।

কারা, কেন কারখানায় হামলা চালাল জানতে চাইলে বিজিএমইএ সভাপতি মান্নান কচি বলেন, সরকারকে হটিয়ে ক্ষমতা দখলের জন্য একটি মহল চক্রান্ত করছে। সরকারকে সবদিক থেকে দুর্বল করতেই তারা অর্থনীতি ধ্বংস করতে চায়। এ কারণেই টার্গেট করে বড় শিল্পগ্রুপের বৃহৎ আকারের পোশাক কারখানায় হামলা-ভাঙচুর চালিয়েছে আন্দোলনকারীরা।

নারায়ণগঞ্জে বহু কারখানায় হামলা

গতকাল সকালে প্রায় সব কলকারখানা খুললেও পরে আন্দোলনকারীদের চাপের মুখে বন্ধ করে দিতে বাধ্য হন মালিকরা। সকাল ৯টার দিকে নগরীর কায়েমপুরে অবস্থিত ফকির নিটওয়্যার ও ফতুল্লায় অবস্থিত ইউরোটেক্স গার্মেন্টে হামলা চালিয়ে ভাঙচুর করে অজ্ঞাত ব্যক্তিরা। এর পর কারখানা দুটি বন্ধ হয়ে যায়। পৌনে ১০টার দিকে বিসিক শিল্পনগরীর এম বি নিট, ওসমান নিট, র‌্যাডিকেল গার্মেন্ট, আইএফএস, অবন্তি কালার, মহসিন নিটওয়্যারসহ বেশ কয়েকটি কারখানায় হামলা চালানো হয়। এ পরিস্থিতিতে বিসিকের গার্মেন্ট মালিকরা সব গার্মেন্ট বন্ধ করে শ্রমিকদের ছুটি ঘোষণা করেন। এরপর কয়েক হাজার শ্রমিক মিছিল করে চাষাঢ়ায় এসে আন্দোলনকারীদের সঙ্গে সংহতি জানান।

বিকেএমইএর নির্বাহী সভাপতি মোহাম্মদ হাতেম সমকালকে বলেন, হামলার পর নিরাপত্তার স্বার্থে সব কারখানা বন্ধ রাখা হয়। তিনি বলেন, এভাবে কারখানা বন্ধ থাকলে ক্রেতারা বাংলাদেশ থেকে মুখ ফিরিয়ে নেবেন। এ পরিস্থিতিতে অনেক কারখানা কর্তৃপক্ষ শ্রমিকদের বেতন দিতে পারবে না। দুপুরের পর বন্ধ হয়ে যায় গাজীপুরের সব কারখানা

এদিকে গাজীপুরে বেশ কিছু পোশাক কারখানায় হামলা হয়েছে। গতকাল সকাল ৮টায় শ্রমিকরা যথাসময়ে কাজে যোগ দেন। স্বাভাবিক উৎপাদন চলতে থাকে। বেলা বাড়ার সঙ্গে সঙ্গে আন্দোলনকারীরা বিভিন্ন কারখানার সামনে অবস্থান নিতে থাকে। দুপুর হওয়ার আগেই তারা বিভিন্ন কারখানায় ভাঙচুর শুরু করে। এরই মধ্যে কোনো কোনো কারখানা ছুটি ঘোষণা করা হয়। এরপর কিছু শ্রমিক বাসায় ফিরে গেলেও অনেক শ্রমিকই আন্দোলন কর্মসূচিতে অংশ নেন।

দুপুর ২টার দিকে গাজীপুরের নয়নপুরের একটি কারখানায় হামলা করে আন্দোলনকারীরা। কর্মকর্তারা জানান, আন্দোলনকারীরা প্রধান ফটক পার হয়ে নিরাপত্তার দায়িত্বে থাকা কর্মকর্তাদের কক্ষ থেকে একটি কম্পিউটার ও আসবাবপত্র নিয়ে ঢাকা-ময়মনসিংহ মহাসড়কে পুড়িয়ে ফেলে। কারখানার বিভিন্ন কক্ষে ভাঙচুর চালায় তারা। দুপুরের দিকে শ্রীপুরের ‘আউট পেস স্পিনিং মিল’ নামের কারখানায় আগুন ধরিয়ে দেয়। এরপর তালহা স্পিনিং মিল, সুফিয়া কটন মিলে হামলা চালানো হয়।

গাজীপুর শিল্প পুলিশ-২-এর অতিরিক্ত পুলিশ সুপার ইমরান আহম্মেদ সমকালকে বলেন, সকালের দিকে প্রায় সব কারখানাই খোলা হয়। দুপুরের আগে ১৭৮টি কারখানা বন্ধ ঘোষণা করা হয়। এরপর পর্যায়ক্রমে সব কারখানা বন্ধ হয়ে যায়। গাজীপুরে ২ হাজার ২১৫টি শিল্প কারখানা রয়েছে।

সাভারে তিন কারখানায় আগুন

সাভারে অন্তত তিনটি পোশাক কারখানায় হামলার ঘটনা ঘটেছে। বিকেলে আশুলিয়ার জিরানী এলাকায় বৃহৎ তিনটি শিল্পগ্রুপের কারখানার গোডাউনে আগুন ধরিয়ে দেয় আন্দোলনকারীরা।"
2024-08-05 02:32:38,প্যারিস অলিম্পিকের দ্রুততম মানব লাইলস,"প্যারিস অলিম্পিকের দ্রুততম মানব হলেন বর্তমান বিশ্বচ্যাম্পিয়ন যুক্তরাষ্ট্রের নোয়াহ লাইলস। রোববার রাতে অনুষ্ঠিত ফাইনালে হাড্ডাহাড্ডি লড়াইশেষে ফটো ফিনিশিংয়ে তিনি জয়ী হন।

মাত্র ৫ মাইক্রোসেকেন্ডের দূরত্বে এগিয়ে থেকে কেউ দ্রুততম মানব হবেন, এমনটা কে ভেবেছিল? যুক্তরাষ্ট্রের নোয়াহ লাইলস ঠিক সেটাই করে দেখালেন। স্তাদে দে ফ্রান্সের ট্র্যাকে ঝড় তুলে ১০০ মিটার স্প্রিন্টে সোনা জিতেছেন এই অ্যাথলেট।

৯.৭৯ সেকেন্ড টাইমিং নিয়ে ফিনিশিং লাইন স্পর্শ করেন লাইলস ও জ্যামাইকার কিশেন থম্পসন। তাই মাইক্রোসেকেন্ডে কে এগিয়ে, তা দেখতে দুজনেই চোখ রাখছিলেন জায়ান্ট স্ক্রিনে। কিছুক্ষণ অপেক্ষা শেষে সবার উপরে ভেসে উঠল লাইলসের নাম। এরপর তাকে আর পায় কে! প্রথমবারের মতো অলিম্পিক স্বর্ণ জিতে উল্লাসে মাতোয়ারা হয়ে পড়েন তিনি। ক্যারিয়ারসেরা টাইমিং করা এই অ্যাথলেট সময় নিয়েছেন ৯.৭৯.৭৮৪ সেকেন্ড। রুপা নিয়ে সন্তুষ্ট থাকতে হয় ৯.৭৯.৭৮৯ সেকেন্ডে শেষ করা থম্পসনকে। ৯.৮১ সেকেন্ড সময় নিয়ে ব্রোঞ্জ জেতেন যুক্তরাষ্ট্রের ফ্রেড কেরলি।"
2024-08-05 02:26:13,শেখ কামালের আজ ৭৫তম জন্মবার্ষিকী,"জাতির পিতা বঙ্গবন্ধু শেখ মুজিবুর রহমানের জ্যেষ্ঠ পুত্র বীর মুক্তিযোদ্ধা শহীদ ক্যাপ্টেন শেখ কামালের ৭৫তম জন্মবার্ষিকী আজ সোমবার। ১৯৪৯ সালের এই দিনে গোপালগঞ্জের টুঙ্গিপাড়ায় তাঁর জন্ম।

সৃজনশীল ক্রীড়া, নাট্য ও সাংস্কৃতিক ব্যক্তিত্ব এবং আবাহনী ক্লাবের প্রতিষ্ঠাতা শেখ কামাল ২৬ বছর বয়সে ১৯৭৫ সালের ১৫ আগস্ট এক দল বিপথগামী সেনা সদস্যের গুলিতে সপরিবারে বঙ্গবন্ধুর সঙ্গে শহীদ হন।

দিনটি উপলক্ষে রাষ্ট্রপতি মোঃ সাহাবুদ্দিন এবং প্রধানমন্ত্রী শেখ হাসিনা বাণী দিয়েছেন। পৃথক বাণীতে বহুমাত্রিক অনন্য সৃষ্টিশীল প্রতিভার অধিকারী, তারুণ্যের দৃপ্ত প্রতীক শেখ কামালের স্মৃতির প্রতি গভীর শ্রদ্ধা জানান তারা।

শেখ কামাল শাহীন স্কুল থেকে মাধ্যমিক ও ঢাকা কলেজ থেকে উচ্চ মাধ্যমিক পাস করার পর ঢাকা বিশ্ববিদ্যালয়ের সমাজবিজ্ঞান বিভাগ থেকে বিএ অনার্স পাস করেন। শাহাদাতবরণের সময় ঢাকা বিশ্ববিদ্যালয়ের সমাজবিজ্ঞান বিভাগের এমএ শেষ পর্বের পরীক্ষার্থী ছিলেন তিনি।

ছাত্রলীগের নিবেদিত, সংগ্রামী ও আদর্শবাদী কর্মী হিসেবে ঊনসত্তরের গণঅভ্যুত্থান ও একাত্তরের মুক্তিযুদ্ধে বীরোচিত ভূমিকা পালন করেন তিনি। ১৯৭১ সালের ২৫ মার্চ রাতে পাকিস্তানি হানাদার বাহিনী বঙ্গবন্ধুর ঐতিহাসিক স্মৃতি-বিজড়িত ধানমন্ডির ৩২ নম্বর সড়কের বাসভবন আক্রমণ করার আগ মুহূর্তে বাড়ি থেকে বের হয়ে সরাসরি মুক্তিযুদ্ধে অংশগ্রহণ করেন।

শেখ কামাল দেশে নান্দনিক ফুটবল, ক্রিকেটসহ অন্যান্য দেশীয় খেলার মানোন্নয়নে অক্লান্ত শ্রম দিয়ে অপরিসীম অবদান রেখেছিলেন। শৈশব থেকে ফুটবল, ক্রিকেট, হকি, বাস্কেটবলসহ বিভিন্ন খেলাধুলায় খুব উৎসাহ ছিল তাঁর। উপমহাদেশের অন্যতম সেরা ক্রীড়া সংগঠন আবাহনী ক্রীড়া চক্র প্রতিষ্ঠা করেন তিনি।

দিনটি উপলক্ষে আজ নানা কর্মসূচি পালিত হবে। আওয়ামী লীগ, যুবলীগ, ছাত্রলীগ, আবাহনী ক্লাব লিমিটেডসহ বিভিন্ন রাজনৈতিক, সামাজিক-সাংস্কৃতিক ও ক্রীড়া সংগঠন এদিন শহীদ শেখ কামালের প্রতিকৃতি ও বনানী কবরস্থানে তাঁর কবরে ফুল দিয়ে শ্রদ্ধা নিবেদন, কোরআনখানি, মিলাদ ও দোয়া মাহফিলের আয়োজন করবে।

আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের এক বিবৃতিতে শেখ কামালের জন্মবার্ষিকী উদযাপন করার জন্য দল ও সহযোগী-ভ্রাতৃপ্রতিম সংগঠনগুলোর সর্বস্তরের নেতাকর্মীর প্রতি আহ্বান জানিয়েছেন।"
2024-08-05 02:19:14,"ব্যাংকপাড়ায় আতঙ্ক, গ্রাহক উপস্থিতি কম","চলমান অসহযোগ আন্দোলনে রোববার দিনভর সারাদেশে সহিংসতা ও হতাহতের ঘটনা ঘটেছে। এসব কারণে আতঙ্ক ছড়িয়ে পড়ায় ব্যাংকপাড়া এদিন ছিল প্রায় ফাঁকা। সকালের দিকে টাকা উত্তোলনের জন্য কিছু গ্রাহক শাখায় এলেও দুপুর ১২টার পর অধিকাংশ শাখা ছিল প্রায় গ্রাহকশূন্য। অনেক এটিএম বুথ ছিল বন্ধ। আবার খোলা থাকলেও অনেক ব্যাংক টাকা উত্তোলনের সীমা কমিয়ে দেওয়ায় চাহিদামতো টাকা তোলা যায়নি। এর মধ্যে আজ থেকে আবার তিন দিনের সাধারণ ছুটির কারণে বন্ধ থাকবে ব্যাংক।

ব্যাংকাররা জানান, শিক্ষার্থীদের আন্দোলন ঘিরে জুলাইয়ের শেষ ১৫ দিন স্বাভাবিক ব্যাংকিং কার্যক্রম তেমন করা যায়নি। ইন্টারনেট বন্ধ থাকায় অনলাইন লেনদেনও হয়নি। যে কারণে ইন্টারনেটের বাইরে বিকল্প লেনদেন বিষয়ে ভাবছে কেন্দ্রীয় ব্যাংক। সাধারণ ছুটি ও সীমিত লেনদেনের কারণে গত মাসে প্রবাসী আয় কমেছে। আমদানি, রপ্তানি, ঋণসহ বেশির কার্যক্রম ব্যাহত হয়েছে। বিভিন্ন ব্যবসায়িক কার্যক্রম ব্যাহত হওয়ায় অনেকে ক্ষতির মুখে পড়েছেন। কারফিউ শিথিলতা বাড়িয়ে গত বুধ ও বৃহস্পতিবার স্বাভাবিক লেনদেন হলেও আজ থেকে আবার টানা তিন দিন বন্ধ থাকছে। ফলে লেনদেন নিয়ে অনেকেই দুশ্চিন্তায় আছেন।

বেসরকারি একটি ব্যাংকের ব্যবস্থাপনা পরিচালক সমকালকে বলেন, শুক্র ও শনিবারের সাপ্তাহিক ছুটির পর সাধারণত রোববার এটিএম বুথে টাকা ঢোকানো হয়। চলমান পরিস্থিতির কারণে গতকাল সেটা সম্ভব হয়নি। আজ থেকে আবার তিন দিন বন্ধ থাকায় এটিএম বুথে চাহিদামতো টাকা না পাওয়ার আশঙ্কা রয়েছে। কেননা, প্রতিটি বুথে নির্দিষ্ট পরিমাণ টাকা থাকে।

সংশ্লিষ্টরা জানান, মাসের শেষ কিংবা শুরুতে বেতন-ভাতা অ্যাকাউন্টে আসে। আবার পেনশনসহ বিভিন্ন ভাতা ঢোকে এ সময়ে। ফলে টাকা উত্তোলন, অন্যকে পাঠানোর চাপ বেশি থাকে। শুক্র ও শনিবারের সাপ্তাহিক বন্ধের পর গতকাল চাপ থাকার কথা ছিল। তবে আতঙ্কের কারণে গ্রাহক উপস্থিতি ছিল খুব কম। বেশির ভাগ ব্যাংকের প্রধান ফটক বন্ধ করে লেনদেন হয়। আবার সপ্তাহের প্রথম দিন অনেক এটিএম বুথে টাকা ফিডিং করতে না পারায় সেখানেও টাকার স্বল্পতা ছিল। অবশ্য এক বুথে টাকা না পেয়ে আরেক বুথ থেকে টাকা তুলতে গিয়ে ভোগান্তিতে পড়েন অনেকে। বর্তমান পরিস্থিতিতে অনেক ব্যাংক বুথ থেকে টাকা উত্তোলনের সীমা কমিয়ে দিয়েছে। ফলে চাহিদামতো টাকা তুলতে পারেননি কেউ কেউ।

দুপুর ১টার দিকে ব্যাংকপাড়াখ্যাত মতিঝিলে গিয়ে দেখা যায়, নিরাপত্তাজনিত কারণে অনেক এটিএম বুথের দরজা বন্ধ রাখা হয়েছে। নটর ডেম বিশ্ববিদ্যালয়ের উল্টো পাশে এক সারিতে পাঁচটি ব্যাংকের বুথ রয়েছে। এর মধ্যে ইউসিবি ছাড়া বাকি চারটি বন্ধ পাওয়া যায়। নিরাপত্তা প্রহরীরা জানান, হামলা হতে পারে– এ রকম আতঙ্কে এসব এটিএম বুথ বন্ধ রাখা হয়েছে।

কয়েকটি বুথ ঘুরে টাকা তুলতে পেরেছেন বেসরকারি চাকরীজীবী মেহেদি হাসান। তিনি সমকালকে বলেন, অন্য ব্যাংকের এটিএম বুথ থেকে একবারে ২০ হাজার টাকা উত্তোলনের চেষ্টা করে ব্যর্থ হই। পরে ৫ হাজার টাকা করে চারবারে উত্তোলন করতে পেরেছি।

অন্য এক গ্রাহক মো. সাইফুল্লাহ জানান, তিনি নিজ ব্যাংকের কার্ড দিয়ে বুথ থেকে একবারে ৫০ হাজার টাকা উত্তোলন করার চেষ্টা করে ব্যর্থ হন। বুথের দায়িত্বে থাকা নিরপত্তা প্রহরীর পরামর্শে ৩০ হাজার টাকা তুলতে পেরেছেন। পরে কয়েকবার চেষ্টা করেও আর টাকা তুলতে পারেননি।"
2024-08-05 01:57:39,বাতিল করা হলো আ. লীগের শোক মিছিল,"কারফিউর কারণে আওয়ামী লীগের সোমবারের পূর্বনির্ধারিত শোক মিছিল অনুষ্ঠিত হবে না। একই সঙ্গে বঙ্গবন্ধুর জ্যেষ্ঠ পুত্র শহীদ শেখ কামালের ৭৫তম জন্মবার্ষিকী উপলক্ষে সোমবারের কর্মসূচিও স্থগিত করা হয়েছে।

রোববার রাতে আওয়ামী লীগের উপদপ্তর সম্পাদক সায়েম খান স্বাক্ষরিত প্রেস বিজ্ঞপ্তিতে এ তথ্য জানিয়েছেন।

সোমবার বিকেল ৩টায় রাজধানীর সোহরাওয়ার্দী উদ্যান সংলগ্ন ইঞ্জিনিয়ার্স ইনস্টিটিউশন প্রাঙ্গণ থেকে ধানমন্ডি ৩২ নম্বরের বঙ্গবন্ধু ভবন পর্যন্ত এই শোক মিছিল হওয়ার কথা ছিল। ঢাকা মহানগরসহ সারাদেশে জেলা ও মহানগরের পাশাপাশি ইউনিয়ন পর্যায়ে জমায়েত এবং সোমবার শোক মিছিলের কর্মসূচি ঘোষণা করেছিল আওয়ামী লীগ।

এ ছাড়া রোববার দলের প্রেস বিজ্ঞপ্তিতে শহীদ শেখ কামালের জন্মবার্ষিকী উপলক্ষে তাঁর প্রতিকৃতি ও বনানী কবরস্থানে তাঁর কবরে শ্রদ্ধা নিবেদন এবং দোয়া ও মিলাদ মাহফিলের কর্মসূচি স্থগিত ঘোষণা করা হয়।"
2024-08-05 01:49:50,আলোচনার শেষ সুযোগ হাতছাড়া না করার আহ্বান ইনুর,"সংঘাত-সহিংসতা-রক্তপাত ও রাজনৈতিক অনিশ্চয়তা এড়াতে প্রধানমন্ত্রীর সংলাপের আহ্বান ও আলোচনার শেষ সুযোগ হাতছাড়া না করতে বৈষম্যবিরোধী ছাত্র আন্দোলনের নেতারাসহ সবার প্রতি আহ্বান জানিয়েছেন জাসদ সভাপতি হাসানুল হক ইনু।

রোববার এক বিবৃতিতে এ আহ্বান জানান তিনি।

জাসদ সভাপতি দেশের বিভিন্ন স্থানে নতুন করে অনেক প্রাণহানি ও সহিংসতার ঘটনায় গভীর উদ্বেগ প্রকাশ করেন। তিনি বলেন, প্রধানমন্ত্রী শেখ হাসিনার সংলাপ ও আলোচনার প্রস্তাব প্রত্যাখ্যান করার পরও সরকারসহ সব পক্ষকে ধৈর্য ধারণ করতে হবে।"
2024-08-05 01:43:57,তালা ভেঙে হলে ঢুকলেন জাবি শিক্ষার্থীরা,"তালা ভেঙে হলে প্রবেশ করেছেন জাহাঙ্গীরনগর বিশ্ববিদ্যালয়ের (জাবি) শিক্ষার্থীরা। রোববার বিকেল সোয়া ৪টার দিকে বৈষম্যবিরোধী ছাত্র আন্দোলনের ব্যানারে শিক্ষার্থীরা তালা ভেঙে মীর মশাররফ হোসেন হলে প্রবেশ করেন।

এর পর একে একে ফজিলাতুন নেছা হল, রোকেয়া হল, বঙ্গমাতা শেখ ফজিলাতুন নেছা হল, প্রীতিলতা হল ও শেখ হাসিনা হলের তালা ভাঙা হয়। তবে শিক্ষার্থীর সংখ্যা কম হওয়ায় গতকাল তারা হলে অবস্থান না করার সিদ্ধান্ত নেন। আজ থেকে হলে অবস্থান করার কথা জানিয়েছেন তারা।

এর আগে গত শনিবার বিকেলে শিক্ষার্থীরা জাবি প্রশাসনকে আবাসিক হল খুলে দেওয়ার জন্য ২৪ ঘণ্টা সময় বেঁধে দেন। ওই সময় শেষে গতকাল তারা হলের তালা ভাঙেন।

‘বৈষম্যবিরোধী ছাত্র আন্দোলন’ জাবি শাখার অন্যতম সমন্বয়ক আহসান লাবিব বলেন, ‘এক দফা দাবিতে রাস্তায় নেমেছি। সরকারের পতন না হওয়া পর্যন্ত ঘরে ফিরব না। আমরা জনগণকে মুক্তি দিতে নতুন মুক্তিযুদ্ধ শুরু করেছি।’"
2024-08-05 01:01:16,"দেশজুড়ে রক্তক্ষয়ী সংঘাত, নিহত ১০১","রক্তক্ষয়ী সংঘর্ষ, গুলি, হামলা ও পাল্টা হামলায় গতকাল রোববার অগ্নিগর্ভ ছিল রাজধানীসহ দেশের বিভিন্ন এলাকা। এতে নিহত হয়েছেন ১৪ পুলিশ সদস্যসহ অন্তত ১০১ জন। নিহতদের মধ্যে রাজধানীর বাইরে বিভিন্ন এলাকার ৯১ জন। আর ঢাকায় প্রাণ গেছে ১০ জনের। গুলিবিদ্ধসহ আহত হয়েছেন তিন সহস্রাধিক। নিহতদের মধ্যে শিক্ষার্থী, এক সাংবাদিক ও আওয়ামী লীগের বিভিন্ন পদের ১৯ নেতাকর্মী রয়েছেন। সবচেয়ে বেশি হতাহতের ঘটনা ঘটেছে সিরাজগঞ্জে। সেখানকার এনায়েতপুর থানায় হামলা চালিয়ে ১৩ পুলিশ সদস্যকে পিটিয়ে হত্যা করা হয়েছে। সব মিলিয়ে সংঘাতে গতকাল সিরাজগঞ্জে প্রাণ গেছে ২২ জনের। আন্দোলন ঘিরে গত কয়েক দিনে এ নিয়ে মোট নিহত হয়েছেন ৩১৬ জন।

সরকার পতনের এক দফা দাবিতে আন্দোলনকারীদের সঙ্গে গতকাল দিনভর আওয়ামী লীগ সমর্থক ও পুলিশের সংঘর্ষ হয়। বেশ কয়েক মন্ত্রী, প্রতিমন্ত্রী, এমপি ও আওয়ামী লীগ নেতাদের বাড়ি এবং দলীয় কার্যালয়ে হামলা হয়েছে। এ ছাড়া হাসপাতাল, সরকারি বেসরকারি বিভিন্ন স্থাপনা, থানায় হামলা, ভাঙচুর ও অগ্নিসংযোগের ঘটনা ঘটে। দেশের বিভিন্ন জায়গায় ২৭টি থানা-ফাঁড়ি, পুলিশ সুপারের কার্যালয়, রেঞ্জ অফিসে হামলা ও ভাঙচুর করা হয়েছে। সংঘর্ষে জড়িত অনেকের হাতে লাঠিসোটা ও আগ্নেয়াস্ত্র দেখা গেছে। আন্দোলনকারীরা বিভিন্ন স্থানে ক্ষমতাসীনদের অন্তত ৩৫ কার্যালয়ে ভাঙচুর শেষে পুড়িয়ে দিয়েছে। বিপরীতে বিএনপির দুটি কার্যালয়ে আগুন দেয় সরকার সমর্থকরা।

উদ্ভূত পরিস্থিতিতে আজ সোমবার থেকে তিন দিনের সাধারণ ছুটি ঘোষণা করা হয়েছে। গতকাল সন্ধ্যা ৬টা থেকে অনির্দিষ্টকালের জন্য কারফিউ জারি করেছে স্বরাষ্ট্র মন্ত্রণালয়। গতকাল রাতে এক সংবাদ সম্মেলনে ডিএমপি কমিশনার হাবিবুর রহমান বলেছেন, আজ কারফিউ ভাঙলে কঠোর ব্যবস্থা নেওয়া হবে। এ ছাড়া পরবর্তী নির্দেশ না দেওয়া পর্যন্ত সোমবার থেকে সুপ্রিম কোর্টের আপিল ও হাইকোর্ট বিভাগ এবং সারাদেশের নিম্ন আদালত বন্ধ ঘোষণা করেছে কোর্ট প্রশাসন। দেশের সব তৈরি পোশাক কারখানা বন্ধ রাখার ঘোষণা দিয়েছে বিজিএমইএ।

এদিকে বৈষম্যবিরোধী ছাত্র আন্দোলন ‘মার্চ টু ঢাকা’ কর্মসূচি এক দিন এগিয়ে আজ সোমবার করার ঘোষণা দিয়েছে। অন্যদিকে গতকাল এক বিজ্ঞপ্তিতে শিক্ষার্থীসহ সব অভিভাবককে ঘরে ফিরে যাওয়ার অনুরোধ করেছে সরকার।

রাজধানীর উত্তরা, মিরপুর, শাহবাগ, বাংলামটর, কারওয়ান বাজার, ফার্মগেট, পুরান ঢাকা, যাত্রাবাড়ী, ধানমন্ডি, মোহাম্মদপুরসহ বিভিন্ন এলাকা ছিল উত্তাল। আন্দোলনকারীদের সঙ্গে সরকারদলীয় নেতাকর্মীর দফায় দফায় সংঘর্ষ হয়। বঙ্গবন্ধু শেখ মুজিব মেডিকেল বিশ্ববিদ্যালয়ে (বিএসএমএমইউ) হামলার পর ১৩টি গাড়িতে আগুন দেওয়া হয়। সেখানে আন্দোলনকারীর সঙ্গে আওয়ামী লীগ নেতাকর্মীর ধাওয়া-পাল্টা ধাওয়া হয়েছে। এ ছাড়া ঢাকার কোনো কোনো এলাকায় পুলিশ ও আওয়ামী লীগ নেতাকর্মী ও আন্দোলনকারীর মধ্যে ত্রিপক্ষীয় সংঘাত হয়। রাজধানীর রামপুরাসহ কয়েকটি এলাকা থেকে মিছিল নিয়ে আন্দোলনকারীরা শাহবাগ, বাংলামটর, কারওয়ান বাজার ও ফার্মগেটে জড়ো হয়। এসব এলাকায় দফায় দফায় সংঘর্ষ হয়েছে।

দিনভর সংঘাতে ঢাকায় নিহতদের মধ্যে চার শিক্ষার্থী ও এক আওয়ামী লীগ নেতাও আছেন। নিহত আওয়ামী লীগ নেতা প্রকৌশলী আনোয়ারুল ইসলাম ঢাকা মহানগর উত্তর আওয়ামী লীগের কার্যকরী কমিটির সদস্য। এ ছাড়া ঢাকা মেডিকেল কলেজ হাসপাতালসহ বিভিন্ন হাসপাতাল ও ক্লিনিকে চিকিৎসাধীন রয়েছেন আড়াই শতাধিক। তাদের অধিকাংশ গুলিবিদ্ধ। বিক্ষোভকারীর একটি অংশ শাহবাগ থেকে দুপুরের দিকে বাংলামটরের দিকে যাত্রা করে। এ সময় রামপুরা থেকে মিছিল নিয়ে বিক্ষোভকারীরা বাংলামটরে যুক্ত হয়। পরে একযোগে তারা কারওয়ান বাজার হয়ে বিকেল ৩টায় ফার্মগেটে পৌঁছায়। এরপর সেখানে আরেক দফা সংঘর্ষ হয়। এতে ফার্মগেট ও কারওয়ান বাজারে অন্তত দু’জন নিহত এবং পাঁচজন গুলিবিদ্ধ হন।

ঢাকার বাইরে নিহতদের মধ্যে সিরাজগঞ্জে ১৩ পুলিশসহ ২২, লক্ষ্মীপুরে ১১, ফেনীতে ৮, নরসিংদীতে ৬ আওয়ামী লীগ নেতা, সিলেটে ৬, কিশোরগঞ্জে আওয়ামী লীগের তিনজনসহ ৫, রংপুরে ৫, মাগুরায় ৪, বগুড়ায় ৩, মুন্সীগঞ্জে ৩, পাবনায় ৩, কুমিল্লায় পুলিশসহ ৩, শেরপুরে ৩, জয়পুরহাটে ২, বরিশালে এক আওয়ামী লীগ নেতা, গাজীপুর, কুড়িগ্রাম, কক্সবাজার, ভোলা, টাঙ্গাইলে ও হবিগঞ্জে একজন করে রয়েছেন। ঢাকার পাশের কেরানীগঞ্জে এক আওয়ামী লীগ নেতা, সাভারের আশুলিয়া ও ধামরাইয়ে একজন করে নিহত হয়েছেন।

উত্তরায় বিক্ষোভে গুলি

রাজধানীর উত্তরায় আন্দোলনকারীর বিক্ষোভে গুলি চালিয়েছে অস্ত্রধারীরা। অসহযোগ আন্দোলনের কর্মসূচিতে অংশ নিতে হাজার হাজার শিক্ষার্থী ও অন্যান্য পেশার লোকজন ঢাকা-ময়মনসিংহ মহাসড়কে অবস্থান নেন। গতকাল দুপুর আড়াইটার দিকে উত্তরার রাজলক্ষ্মীর কুশল সেন্টারের সামনে আহত হন ঢাকা মহানগর উত্তর আওয়ামী লীগের কার্যকরী কমিটির সদস্য প্রকৌশলী আনোয়ারুল ইসলাম (৬৭)। তাঁকে ক্রিসেন্ট হাসপাতালে নেওয়া হলে চিকিৎসক মৃত ঘোষণা করেন। আনোয়ারুল সাবেক সংসদ সদস্য মোহাম্মদ হাবিব হাসানের চাচাতো ভাই।

কেমন ছিল যাত্রাবাড়ী

রাজধানীর যাত্রাবাড়ীতে গতকাল দুপুর ১টার দিকে অবস্থান করা দুই শতাধিক আওয়ামী লীগ অনুসারীকে মুহূর্তেই ধাওয়া দিয়ে অলিগলিতে ঢুকিয়ে দিয়ে তাদের বসে থাকা চেয়ারগুলো গুঁড়িয়ে দেয় বিক্ষোভকারীরা। পরে পুরো চৌরাস্তার নিয়ন্ত্রণ নিয়ে স্লোগান দিতে থাকে তারা। অথচ এর আগে সকাল থেকেই চেয়ার পেতে বসে থাকা আওয়ামী লীগ এবং অঙ্গসংগঠনের নেতাকর্মী ও অনুসারীরা লাঠি নিয়ে মাঝেমধ্যেই মিছিল করছিল।

সকাল থেকেই হানিফ ফ্লাইওভারের পূর্বপ্রান্ত থেকে সাইনবোর্ড এলাকা ছিল সরকারবিরোধী বিক্ষোভকারীদের নিয়ন্ত্রণে। সড়কে যান চলাচল ছিল বন্ধ। সকাল ১০টার দিকে বিক্ষোভকারীরা যাত্রাবাড়ী চৌরাস্তার কাছাকাছি পৌঁছালে আইনশৃঙ্খলা রক্ষাকারী বাহিনী কয়েকটি সাউন্ড গ্রেনেড ছুড়ে তাদের সরিয়ে দেয়। সরকারবিরোধীরা ফ্লাইওভারের টোলপ্লাজার কাছে থেকে সাইনবোর্ড পর্যন্ত ঢাকা চট্টগ্রাম মহাসড়কে ছড়িয়ে পড়েন। বেলা সাড়ে ১১টার দিকে কাজলা ফুট ওভারব্রিজের পাশে একটি গলি থেকে বিক্ষোভকারীদের লক্ষ্য করে সরকার সমর্থকরা গুলি ছুড়লে পরিস্থিতি উত্তপ্ত হয়ে ওঠে। উভয় পক্ষের মধ্যে শুরু হয় ধাওয়া- পাল্টা ধাওয়া। আধা ঘণ্টা ধরে চলে এ অবস্থা। বিক্ষোভকারীরা রাস্তায় আগুন দিয়ে ভীতিকর পরিস্থিতির সৃষ্টি করে। দুপুর ১টার দিকে টোলঘর প্রান্ত থেকে শত শত বিক্ষোভকারী যাত্রাবাড়ী চৌরাস্তা অভিমুখে এগোতে থাকে। এ সময় সরকারি দলের অনুসারীরাও লাঠিসোটা নিয়ে প্রস্তুতি নিতে থাকে। পরে রাস্তার মাঝে ফ্লাইওভারের নিচে থাকা পুলিশ সদস্যরা সরে গিয়ে যাত্রাবাড়ী থানার সামনে অবস্থান নেন। বিক্ষোভকারীরা থানার সামনে পৌঁছালে পুলিশের পক্ষ থেকে শান্ত থাকার অনুরোধ জানানো হয়। এর পর সরকারি দলের অনুসারীদের ধাওয়া দিলে তারা আশপাশের অলিগলিতে ঢুকে যায়। সরকারি দলের অনুসারীরা কয়েকবার অলিগলি থেকে বের হওয়ার চেষ্টা করলেও বিকেল পর্যন্ত আন্দোলনকারীরাই চৌরাস্তার নিয়ন্ত্রণ নিয়ে স্লোগান দিতে থাকে।

রামপুরা, বনশ্রী, বাড্ডার পরিস্থিতি

সকাল সাড়ে ১০টার দিকে আফতাবনগরে বিভিন্ন শিক্ষাপ্রতিষ্ঠানের শিক্ষার্থী বিক্ষোভ শুরু করেন। এর এক ঘণ্টার মধ্যে খণ্ড খণ্ড মিছিলে আরও আন্দোলনাকারী যুক্ত হন সেখানে। বেলা সাড়ে ১১টা পর্যন্ত আফতাবনগরের জহুরুল ইসলাম সিটির গেটে ইস্ট ওয়েস্ট ইউনিভার্সিটির সামনে বিক্ষোভ করেন। এর পর তারা প্রগতি সরণিতে এসে সড়ক আটকে বিক্ষোভ করেন। মেরুল বাড্ডা থেকে রামপুরা উলন পর্যন্ত রাস্তায় ছড়িয়ে পড়েন আন্দোলনকারীরা। সকাল থেকেই ওই সড়ক বন্ধ হয়ে যায়। সকাল থেকেই ওই এলাকায় পুলিশের উপস্থিতি দেখা যায়নি। অবশ্য বিটিভি ভবনের গেটে সেনাবাহিনী ও পুলিশ মোতায়েন ছিল। এলাকায় কোনো অপ্রীতিকর ঘটনা ঘটেনি। দুপুর আড়াইটার পর আন্দোলনকারীদের একাংশ মিছিল নিয়ে শাহবাগের দিকে রওনা হয়।

সরেজমিন দেখা যায়, উত্তাল ঢাকার মাঝে এক টুকরো রংতুলির ক্যানভাস যেন রামপুরা বনশ্রীর সি ব্লক। পিচঢালা কালো রাস্তা বিভিন্ন প্রতিবাদী লিখনচিত্রে পরিপূর্ণ। স্কুল-কলেজের শিক্ষার্থী ও অভিভাবকরা গতকাল এই লিখনচিত্র ও গ্রাফিতি করায় অংশ নিয়েছেন। শিক্ষার্থী, অভিভাবকসহ আশপাশের মানুষ স্লোগান দিতে থাকেন। কয়েকজন অভিভাবককে শিক্ষার্থীদের মাঝে খাবার বিতরণ করতে দেখা যায়।

মোহাম্মদপুর-বছিলায় ধাওয়া-পাল্টা ধাওয়া

রাজধানীর মোহাম্মদপুর বাসস্ট্যান্ড থেকে বছিলা পর্যন্ত দিনভর পুলিশ, আন্দোলনকারী ও আওয়ামী লীগ নেতাকর্মীর ধাওয়া-পাল্টা ধাওয়া হয়েছে। গতকাল সকাল থেকেই আন্দোলনকারীরা বছিলা ব্রিজ বেড়িবাঁধে তিন রাস্তার মোড় ও মোহাম্মদপুর বাসস্ট্যান্ড নিয়ন্ত্রণে নেন। এ সময় মোহাম্মদপুর বাসস্ট্যান্ডে আল্লাহ করিম জামে মসজিদের সামনে পুলিশের সঙ্গে যুবলীগ ও স্থানীয় আওয়ামী লীগের নেতাকর্মীরা অবস্থান নেন। বিকেল পৌনে ৪টায় আন্দোলনকারীদের ওপর চড়াও হয় পুলিশ। চালানো হয় ছররা গুলি। এ সময় পুলিশ ও স্থানীয় আওয়ামী লীগ নেতাকর্মীরা একযোগে আন্দোলনকারীদের ধাওয়া করে। দুই ঘণ্টা সংঘর্ষ চলার পর আন্দোলনকারীদের ধাওয়া দিয়ে মোহাম্মদপুর বাসস্ট্যান্ড দখলে নেন আওয়ামী লীগের নেতাকর্মীরা। তবে রাত ৮টায় বেড়িবাঁধের তিন রাস্তার মোড় থেকে বছিলা ব্রিজ পর্যন্ত সড়ক আন্দোলনকারীদের দখলে ছিল। প্রত্যক্ষদর্শীরা জানান, দুপুর ১২টার পর থেকে বিচ্ছিন্নভাবে মাদ্রাসা শিক্ষার্থীরা তিন রাস্তার মোড় এলাকা থেকে রাস্তায় নামতে শুরু করেন। বেলা বাড়ার সঙ্গে সঙ্গে বাড়তে থাকে শিক্ষার্থীদের সংখ্যা। দুপুরে ১টার দিকে তারা রাস্তায় ব্যারিকেড দেন। বিকেল পৌনে ৩টার দিকে আন্দোলনকারীরা আওয়ামী লীগ নেতাকর্মীর মুখোমুখি অবস্থান নিতে শুরু করেন।

ঢাকায় প্রাণ গেল ১০ জনের

অসহযোগ আন্দোলনে সহিংসতার ঘটনায় রাজধানীর বিভিন্ন এলাকায় ১০ জন নিহত হয়েছেন। উত্তরায় নিহত হন আওয়ামী লীগ নেতা আনোয়ারুল ইসলাম, জিগাতলায় গুলিতে মারা গেছেন হাবিবুল্লাহ বাহার ডিগ্রি কলেজের ছাত্র আবদুল্লাহ সিদ্দিকী, কারওয়ান বাজারে ড্যাফোডিল বিশ্ববিদ্যালয়ের ছাত্র রমিজ উদ্দিন রূপ, মিরপুরে মারা গেছেন বিএএফ শাহীন কলেজের উচ্চ মাধ্যমিকের শিক্ষার্থী শাফিক উদ্দিন আহম্মেদ আহনাফ, ফার্মগেটে এলাকায় বেসরকারি প্রতিষ্ঠানের অফিস সহকারী তৌহদিুল ইসলাম, গুলিস্তানে গুলিবিদ্ধ হয়ে মারা যান কুমিল্লার জহির উদ্দিন, যাত্রাবাড়ীর কাজলার জুয়েল, শিক্ষার্থী রেজাউল করিম (১৬) ও সেলিম (৪০)। এ ছাড়া নিহত একজনের পরিচয় পাওয়া যায়নি। রাত ৮টা পর্যন্ত ঢাকার বিভিন্ন এলাকা থেকে ২২২ জন আহত হয়ে ঢাকা মেডিকেল কলেজ হাসপাতালে চিকিৎসা নিতে আসেন। তাদের বেশির ভাগই গুলিবিদ্ধ। ৬৩ জন ভর্তি হয়েছেন, বাকিরা প্রাথমিক চিকিৎসা নিয়ে ফিরেছেন।

অনির্দিষ্টকাল কারফিউ

সহিংসতার ঘটনায় রোববার সন্ধ্যা থেকে পরর্বতী নির্দেশ না দেওয়া পর্যন্ত কারফিউ বলবৎ করা হয়েছে। এ সিদ্ধান্ত ঢাকাসহ সব বিভাগীয় সদর, সিটি করপোরশেন, পৌরসভা, শিল্পাঞ্চল, জেলা ও উপজেলা সদরের জন্য কার্যকর হবে। স্বরাষ্ট্র মন্ত্রণালয়ের জ্যেষ্ঠ জনসংযোগ র্কমর্কতা মো. শরীফ মাহমুদ এ তথ্য জানিয়েছেন। আন্দোলন ঘিরে গত ১৯ জুলাই থেকে সারাদেশে কারফিউ জারি করে সরকার।

গতকাল আন্তঃবাহিনী জনসংযোগ পরিদপ্তরের (আইএসপিআর) সংবাদ বিজ্ঞপ্তিতে বলা হয়, সরকারের জারি করা কারফিউতে সেনাবাহিনী সংবিধান ও আইনের আলোকে দায়িত্ব পালন করবে। জনগণের জানমাল ও রাষ্ট্রের গুরুত্বর্পূণ স্থাপনার নিরাপত্তা নিশ্চিতে এ সিদ্ধান্ত নেওয়া হয়েছে।

তিন দিনের সাধারণ ছুটি

চলমান পরিস্থিতিতে আজ সোমবার থেকে টানা তিন দিনের সাধারণ ছুটি ঘোষণা করা করেছে সরকার। গতকাল বিকেলে জনপ্রশাসন মন্ত্রণালয় এ-সংক্রান্ত প্রজ্ঞাপন জারি করে। প্রজ্ঞাপনে বলা হয়, নির্বাহী আদেশে এ ছুটি দেওয়া হয়েছে। ছুটিকালীন সব সরকারি, আধাসরকারি, স্বায়ত্তশাসতি, আধাস্বায়ত্তশাসতি এবং বেসরকারি অফিসগুলো বন্ধ থাকবে। তবে জরুরি বিদ্যুৎ, পানি, গ্যাস, জ্বালনি, ফায়ার সার্ভিস ও বন্দরগুলোর র্কাযক্রম, পরচ্ছিন্নতা, টেলিফোন, ইন্টারনটে, ডাকসবো এবং এ-সংশ্লষ্টি কাজে নিয়োজিত যানবাহন ও কর্মীরা এ ছুটির আওতার বাইরে থাকবেন। এ ছাড়া হাসপাতাল ও জরুরি সেবা এবং এর সঙ্গে সংশ্লিষ্ট র্কমী, চিকিৎসাসেবায় নিয়োজিত ডাক্তার ও কর্মী, ওষুধসহ চিকিৎসা সরঞ্জামাদি বহনকারী যানবাহন ও কর্মীরা এ ছুটির আওতার বাইরে থাকবেন।

সিরাজগঞ্জে পুলিশসহ নিহত ২২

সিরাজগঞ্জের এনায়েতপুর থানা ঘেরাও করে কমপক্ষে ১৩ পুলিশ সদস্যকে পিটিয়ে হত্যা করা হয়েছে। এদিকে রায়গঞ্জ ও সদর উপজেলায় উপজেলায় আন্দোলনকারীর সঙ্গে পুলিশ ও ক্ষমতাসীন দলের নেতাকর্মীদের সংঘর্ষে ৯ জন নিহত হয়েছেন। রায়গঞ্জে নিহতরা হলেন– দৈনিক খবরপত্রের রায়গঞ্জ উপজেলা প্রতিনিধি সাংবাদিক প্রদীপ কুমার ভৌমিক, ব্রহ্মগাছা ইউনিয়ন পরিষদের চেয়ারম্যান গোলাম সারোয়ার লিটন ও তাঁর আপন ছোট ভাই ইউনিয়ন আওয়ামী লীগের সাধারণ সম্পাদক গোলাম হোসেন টিটো, রায়গঞ্জ উপজেলা ছাত্রলীগের সাবেক সাধারণ সম্পাদক জাহাঙ্গীর আলম, উপজেলা স্বেচ্ছাসেবক লীগের সভাপতি মেহেদী হাসান ইলিয়াস ও সাধারণ সম্পাদক আলামিন সরকার। সিরাজগঞ্জ সদরে নিহত তিনজন হলেন– শহরের মাছিমপুর দক্ষিণপাড়ার যুবদল নেতা রঞ্জুর শেখ, কর্মী গয়লা মহল্লার সুমন শেখ ও আব্দুল লতিফ।

লক্ষ্মীপুরে নিহত ১১

লক্ষ্মীপুরে আন্দোলনকারীর সঙ্গে আওয়ামী লীগের সংঘর্ষে অন্তত ১১ জন নিহত হয়েছেন। এর মধ্যে পৌর শহরের পিংকি প্লাজার সামনের সড়কে সংঘর্ষে এবং প্রয়াত মেয়র আবু তাহের মিয়ার বাসার সামনে আগুন দেওয়ার ঘটনায় চারজন নিহত হয়েছেন। তাদের মধ্যে দু’জনের পরিচয় জানা গেছে। তারা হলেন– সদরের বাঙ্গাখাঁ ইউপি সদস্য মো. শাহজাহান (৫০) ও ডুমছড়ি ইউপি সদস্য মো. হারুন (৪৫)। এ ছাড়া শাঁখারীপাড়ায় তিনজনকে পিটিয়ে হত্যা করা হয়। গুলিতে মারা গেছেন চার আন্দোলনকারী। তাদের তিনজন হলেন– আফনান পাটওয়ারী, কাউছার, সাব্বির ও মিরাজ। সদর হাসপাতালের আরএমও ডা. অরূপ পাল এ তথ্য জানিয়েছেন।

এদিকে আন্দোলনকারীদের দেওয়া আগুনে পুড়েছে লক্ষ্মীপুর জেলা আওয়ামী লীগের সাধারণ সম্পাদক প্রয়াত আবু তাহের মিয়ার বাসভবন ও সদর উপজেলা চেয়ারম্যান এ কে এম সালাউদ্দিন টিপুর বাড়ি।

রণক্ষেত্র ফেনী, নিহত ৮

বিক্ষোভকারীদের সঙ্গে আওয়ামী লীগ, ছাত্রলীগ ও যুবলীগের সংঘর্ষে রণক্ষেত্রে পরিণত হয় ফেনী। ঢাকা-চট্টগ্রাম মহসড়কের ফেনীর মহিপাল ছয় লেন ফ্লইওভার এলাকায় সংঘর্ষে অন্তত আটজন নিহত, সাংবাদিকসহ কমপক্ষে ৭৫ জন আহত হয়েছেন।

নরসিংদীতে আ’লীগের ৬ নেতাকর্মী নিহত

নরসিংদী সদর উপজেলার মাধবদী পৌর এলাকায় দুপুর ১টার দিকে আন্দোলনকারীদের সঙ্গে আওয়ামী লীগের নেতাকর্মীর সংঘর্ষ হয়। এ সময় আওয়ামী লীগ সমর্থক অন্তত ছয়জন নিহত ও বেশ কয়েকজন আহত হন। প্রত্যক্ষদর্শীর জানান, আন্দোলনকারীরা আওয়ামী লীগ সমর্থকদের গুলি উপেক্ষা করে চড়াও হলে তারা দৌড়ে মাধবদী বড় মসজিদে আশ্রয় নেন। সেখান থেকে ধরে এনে পিটিয়ে তাদের হত্যা করে আন্দোলনকারীরা। মাধবদী থানার ওসি কামরুজ্জামান ছয়জন নিহতের তথ্য জানিয়েছেন।

উত্তাল সিলেট, গোলাপগঞ্জে গুলিতে নিহত ৬

আন্দোলন ঘিরে সিলেট নগরী, গোলাপগঞ্জ উপজেলাসহ বিভিন্ন এলাকা উত্তপ্ত হয়ে ওঠে। এর মধ্যে গোলাপগঞ্জের ঢাকা দক্ষিণ এলাকায় আন্দোলনকালে হামলা করা হয় পুলিশ ও বিজিবির গাড়িতে। ওই সময় সংঘাতে গুলিতে মারা গেছেন ছয়জন। আহত হয়েছেন ওসিসহ কমপক্ষে অর্ধশত। বিক্ষুব্ধ ছাত্র-জনতা ঘটনার পর লাশ নিয়ে উপজেলা সদরে বিক্ষোভ করে। ওই সময় আবার তাদের সঙ্গে দফায় দফায় আইনশৃঙ্খলা বাহিনীর সংঘর্ষ হয়। থেমে থেমে সংঘর্ষ চলে বিকেল ৫টা পর্যন্ত।

নিহতরা হলেন– পৌরশহরের ধারাবহর গ্রামের ব্যবসায়ী তাজউদ্দিন (৪৩), উপজেলার শিলঘাটের বাসিন্দা সানি আহমদ (১৮), নিশ্চিন্তপুর গ্রামের নাজমুল ইসলাম (২২), ঘুষখাঁও গ্রামের অটোরিকশাচালক গৌছ উদ্দিন, দপ্তরাই গ্রামের মিনহাজ আহমেদ ও রায়গড় গ্রামের দর্জি হাসান আহমেদ।

বিকেলে সিলেট-৩ আসনের এমপি হাবিবুর রহমান হাবিবের অফিস, জেলা নির্বাচন অফিস ও মুক্তিযোদ্ধা সংসদে হামলা করে আন্দোলনকারীরা। নগরীতে কমপক্ষে আহত হন ২০-৩০ জন।

কিশোরগঞ্জে আ’লীগের তিনজনসহ নিহত ৫

কিশোরগঞ্জে সংঘর্ষে আওয়ামী লীগের তিনজনসহ পাঁচজন নিহত হয়েছেন। তাদের মধ্যে দু’জন জেলা আওয়ামী লীগের যুগ্ম সাধারণ সম্পাদক সৈয়দ আশফাকুল ইসলাম টিটুর খরমপট্টি এলাকার বাসায় অগ্নিসংযোগে ও একজনকে পিটিয়ে হত্যা করা হয়। এ ছাড়া সংঘর্ষের মধ্যে অগ্নিদগ্ধ হয়ে মারা গেছেন সদরের যশোদল এলাকার মো. জুলকার (৫০)। তিনি জেলা আওয়ামী লীগের যুগ্ম সাধারণ সম্পাদক সৈয়দ আশফাকুল ইসলাম টিটুর বাসার দারোয়ান বলে জানিয়েছেন আওয়ামী লীগ নেতা আতিকুল হক বুলবুল।

রংপুরে কাউন্সিলরসহ নিহত ৫

আন্দোলনকারীদের সঙ্গে ক্ষমতাসীন দলের নেতাকর্মীর ধাওয়া-পাল্টা ধাওয়া ও সংঘর্ষে রংপুর সিটি করপোরেশনের কাউন্সিলরসহ ৫ জন নিহত হয়েছেন। আহত হয়েছেন সাংবাদিকসহ অন্তত ১০ জন। রংপুর মেডিকেল কলেজ হাসপাতাল মর্গের দায়িত্বে নিয়োজিত সর্দার আবদুল জলিল তাদের মৃত্যুর তথ্য জানিয়েছেন।

রংপুর জেলা, মহানগর আওয়ামী লীগ কার্যালয় ছাড়াও বিভিন্ন উপজেলায় ক্ষমতাসীনদের কার্যালয় ও বাড়িতে আগুন দিয়েছে দুর্বৃত্তরা। রংপুর-২ (বদরগঞ্জ) আসনের আওয়ামী লীগের এমপি আহসানুল হক চৌধুরী ডিউক ও পৌর মেয়র টুটুল চৌধুরীর বাড়িতে ভাঙচুর করা হয়। মিঠাপুকুর উপজেলা আওয়ামী লীগ অফিসসহ সাবেক এমপি এইচএন আশিকুর রহমানের বাসভবন, ইউএনও অফিস, আওয়ামী লীগ নেতা ইউপি চেয়ারম্যান রেজাউল কবির টুটুলের বাসভবনে অগ্নিসংযোগ ও ভাঙচুর করা হয়।

মাগুরায় ছাত্রদল নেতাসহ নিহত ৪

মাগুরা সদর ও মহম্মদপুর উপজেলায় পুলিশের সঙ্গে সংঘর্ষে ছাত্রদল নেতাসহ চারজন নিহত ও অন্তত ২০ জন আহত হয়েছেন। সদরে নিহতরা হলেন– জেলা ছাত্রদলের যুগ্ম সম্পাদক মেহেদী হাসান রাব্বী এবং পথচারী ফরহাদ হোসেন। মহম্মদপুরে নিহতরা হলেন– আমিনুর রহমান কলেজের একাদশ বর্ষের ছাত্র আহাদ আলী এবং বালিদিয়া গ্রামের কানু শেখের ছেলে এইচএসসি পরীক্ষার্থী সুমন শেখ। আহাদ উপজেলা সদরের ব্যাপারীপাড়ার ইউনুচ আলীর ছেলে। গুলিবিদ্ধ হয়েছেন রবিন শিকদার নামে আরেক শিক্ষার্থী। এদিকে মহম্মদপুরে আওয়ামী লীগের দলীয় কার্যালয় ছাড়াও ইউএনও অফিস ভাঙচুর ও অগ্নিসংযোগ করে বিক্ষুব্ধরা।

বগুড়ায় তিনজনকে গুলি ও পিটিয়ে হত্যা

বগুড়ায় কর্মসূচিতে গুলিবিদ্ধ হয়ে দু’জন নিহত এবং একজনকে পিটিয়ে হত্যা করা হয়েছে। ৭৭ জন গুলিবিদ্ধসহ আহত হয়েছেন পুলিশসহ তিন শতাধিক। থানা ঘেরাও, স্থাপনা ভাঙচুর ও অগ্নিসংযোগ করা হয় একাধিক সরকারি-বেসরকারি প্রতিষ্ঠানে। পুলিশ ও আন্দোলনকারীদের মধ্যে এ সংঘর্ষ ছড়িয়ে পড়ায় শহর রণক্ষেত্রে পরিণত হয়।

দুপচাঁচিয়া থানা ঘেরাওয়ের সময় পুলিশের গুলিতে মনিরুল ইসলাম (২৩) নামে এক ছাত্র নিহত হন। বগুড়া শহরের তিনমাথা এলাকায় পুলিশের গুলিতে জিল্লুর রহমান (৪৫) মারা যান। শহরের জেলা পরিষদের সামনে পিটিয়ে সেলিম রেজা (৪০) নামে এক পথচারীকে হত্যা করা হয়। এদিকে শিববাটি এলাকায় বগুড়া সদর-৬ আসনের সংসদ সদস্য ও জেলা আওয়ামী লীগের সাধারণ সম্পাদক রাগেবুল আহসান রিপুর বাড়িতে ভাঙচুর করে আগুন দেওয়া হয়েছে।

মুন্সীগঞ্জে ত্রিমুখী সংঘর্ষে নিহত ৩

মুন্সীগঞ্জ শহরের থানারপুল, হাসপাতাল রোড ও কৃষি ব্যাংকসংলগ্ন এলাকায় বিএনপি নেতাকর্মী, আওয়ামী লীগ ও পুলিশের ত্রিমুখী সংঘর্ষে তিনজন নিহত হয়েছেন। তাদের তিনজন শ্রমিক ও বিএনপির রাজনীতির সঙ্গে জড়িত। মুন্সীগঞ্জ জেনারেল হাসপাতাল সূত্র দু’জন ও সিরাজদীখান উপজেলা স্বাস্থ্য কমপ্লেক্স একজনের মৃত্যুর তথ্য নিশ্চিত করেছে।

নিহতরা হলেন– শহরের উত্তর ইসলামপুর এলাকার রিয়াজুল ফরাজী (৩৫), মেহেদী হাসান (২৩) ও শহরের হাটলক্ষ্মীগঞ্জ এলাকার মো. সজল (৩০)।

অন্যদিকে দিনভর সংঘর্ষে উভয়পক্ষের গুলিবিদ্ধসহ আহত হয়েছেন শতাধিক। তাদের বিভিন্ন হাসপাতালে ভর্তি করা হয়েছে। আহতদের মধ্যে বেশ কয়েকজনের অবস্থা আশঙ্কাজনক বলে জানা গেছে। বিএনপির কর্মীরা পুড়িয়ে দিয়েছে যুবলীগ ও ছাত্রলীগের ৫টি মোটরসাইকেল।

পাবনায় সংঘর্ষে নিহত ৩, গুলিবিদ্ধ অর্ধশত

পাবনায় শিক্ষার্থীদের সঙ্গে আওয়ামী লীগের নেতাকর্মীর ব্যাপক সংঘর্ষ হয়েছে। শিক্ষার্থীরা সরকারি এডওয়ার্ড কলেজ চত্বর মিছিল নিয়ে শহরে প্রবেশ করলে আওয়ামী লীগের নেতাকর্মীরা তাদের ওপর চড়াও হয়। এ সময় ক্ষমতাসীনরা গুলি চালালে ঘটনাস্থলে দুই ও হাসপাতালে নেওয়ার পরে একজনের মৃত্যু হয়। গুলিবিদ্ধসহ আহত হয়েছে অর্ধশত।

নিহতরা হলেন– পৌর এলাকার বলরামপুরের জাহিদুল ইসলাম (১৭) ও শহরের আরিফুর বেতেপাড়ার মাহিবুল ইসলাম (১৬), অন্যজনের নাম-পরিচয় পাওয়া যায়নি। জাহিদুল পাবনা পলিটেকনিক ইনস্টিটিউটের প্রথম বর্ষের এবং মাহিবুল পাবনার ছিদ্দিক মেমোরিয়াল হাইস্কুলের দশম শ্রেণির শিক্ষার্থী বলে জানা গেছে।

আন্দোলনকারীরা লাশ নিয়ে শহরে মিছিল বের করার চেষ্টা করলে তাদের ধাওয়া দেয় পুলিশ ও সরকারদলীয়রা। এ সময় পুরো শহর রণক্ষেত্রে পরিণত হয়। শিক্ষার্থীদের ছত্রভঙ্গ করতে পুলিশ টিয়ার শেল, সাউন্ড গ্রেনেড ও রাবার বুলেট নিক্ষেপ করে।

কুমিল্লায় থানায় আগুন, পুলিশসহ নিহত ৩

কুমিল্লার দাউদকান্দি উপজেলার ইলিয়টগঞ্জ হাইওয়ে থানায় দেড় সহস্রাধিক লোক হামলা চালিয়ে ভাঙচুর, অস্ত্র-গুলি লুট ও অগ্নিসংযোগ করে। এ সময় এরশাদ আলী নামে এক পুলিশ সদস্যকে পিটিয়ে হত্যা করা হয়। অপর ঘটনায় দেবিদ্বার পৌর এলাকায় ছাত্র আন্দোলন চলাকালে আবদুর রাজ্জাক রুবেল নামে এক বাসচালককে কুপিয়ে ও গুলি করে হত্যা করা হয়। রুবেল স্বেচ্ছাসেবক দলের কর্মী বলে বিএনপি দাবি করেছে। এ ছাড়া বিকেলে ঢাকা-চট্টগ্রাম মহাসড়কে আওয়ামী লীগের নেতাকর্মীর সঙ্গে শিক্ষার্থীদের সংষর্ষে অজ্ঞাতপরিচয় একজন (২৭) নিহত ও অন্তত ২৫ জন আহত হয়। আহত হয়েছেন পাঁচ সাংবাদিক।

শেরপুরে ত্রিমুখী সংঘর্ষে নিহত তিন

শেরপুর শহরে আন্দোলনকারী, আওয়ামী লীগ ও পুলিশের মধ্যে ত্রিমুখী সংঘর্ষে তিনজন নিহত হয়েছেন। আহত হয়েছেন উভয় পক্ষের অর্ধশতাধিক। তাৎক্ষণিকভাবে নিহত দু’জনের নাম জানা গেছে। তারা হলেন তুষার (২০) ও মাহাবুব (২১)। অন্যজন অজ্ঞাতপরিচয়।

সংঘর্ষের পর কয়েকশ যুবক পুলিশ সুপার, সিভিল সার্জনের বাসভবন এবং শেরপুর সদর থানায় হামলা করে। এ ছাড়া শহরের কলেজ মোড়ের তিনআনি বাজার এলাকায় পুলিশ সুপারশপ গুঁড়িয়ে দেয়।

বরিশালে আ’লীগ নেতা নিহত

বরিশালে আন্দোলনকারীদের সঙ্গে সংঘর্ষে আওয়ামী লীগ নেতা টুটুল চৌধুরী (৬০) নিহত হয়েছেন। তাঁকে কুপিয়ে ও পিটিয়ে হত্যা করা হয়েছে বলে জানা গেছে। আন্দোলনকীরা নগরের নবগ্রাম সড়কে পানিসম্পদ প্রতিমন্ত্রী জাহিদ ফারুক শামীম এমপি ও আওয়ামী লীগ কর্মীরা সদর রোডের বিএনপি কার্যালয় ভাঙচুর করে আগুন দিয়েছে।

বেলা ২টার দিকে আমতলার মোড়ে আন্দোলনকারীরা ১২ নম্বর ওয়ার্ড আওয়ামী লীগের সহসভাপতি টুটুল চৌধুরীকে বেদম পেটান। তাঁকে হাসপাতালে নেওয়ার পর চিকিৎসক মৃত ঘোষণা করেন।

গাজীপুর নিহত নির্মাণ শ্রমিক

গাজীপুরের শ্রীপুরে গতকাল সংঘর্ষের মধ্যে পড়ে তোফাজ্জল হোসেন (২২) নামে এক নির্মাণ শ্রমিক নিহত হয়েছেন। তিনি বাড়ি পার্শ্ববর্তী নগর হাওলা গ্রামের বাসিন্দা।

এদিকে কালিয়াকৈর উপজেলায় আন্দোলনকারীরা বিকেলের দিকে সফিপুর আনসার প্রশিক্ষণ একাডেমির সামনে অবস্থান নিলে রাবার বুলেট ছোড়েন আনসার সদস্যরা। এতে শিশুসহ দুই শতাধিক আন্দোলনকারী গুলিবিদ্ধ হয়েছেন। এর আগে দুপুরে কালিয়াকৈর থানার সামনে বিক্ষোভে পুলিশের গুলিতে আহত হন আরও অন্তত ৫০ জন। পরে আন্দোলনকারীরা চন্দ্রায় আওয়ামী লীগের দলীয় অফিসে এবং হাইওয়ে পুলিশের একটি বক্সে আগুন দেয়।

গাজীপুর মহানগর আওয়ামী লীগ কার্যালয়ে অগ্নিসংযোগ করেছে আন্দোলনকারীরা। এ ছাড়া মাওনা চৌরাস্তায় জেলা ছাত্রলীগের সাধারণ সম্পাদক নাছির মোড়লের পাঁচতলা বাড়িতে হামলা ও অগ্নিসংযোগ এবং জেলা ছাত্রলীগের সাবেক সাধারণ সম্পাদক জাহিদুল আলম রবিনের মাওনা চৌরাস্তার বাড়িতেও আগুন দেওয়া হয়। কাপাসিয়ায় আন্দোলনকারী-সরকার সমর্থকদের সংঘর্ষে ১৩ জন আহত হয়েছেন। আগুন দেওয়া হয়েছে কাপাসিয়া উপজেলা আওয়ামী লীগ কার্যালয় ও ডাকবাংলোতে।

ভোলায় ত্রিমুখী সংঘর্ষে নিহত ১

ভোলায় আন্দোলনকারীদের সঙ্গে আওয়ামী লীগ ও পুলিশের ত্রিমুখী সংঘর্ষে মো. জসিম (৪৫) নামে এক ব্যবসায়ী গুলিবিদ্ধ হয়ে মারা গেছেন। পাঁচজন গুলিবিদ্ধসহ আহত হয়েছেন অর্ধশতাধিক। এদিকে দিনব্যাপী সংঘর্ষ চলাকালে জেলা আওয়ামী লীগ, শ্রমিক লীগ ও স্বেচ্ছাসেবক লীগ অফিস আগুন দিয়ে পুড়িয়ে দিয়েছে। এ ছাড়া ডিসি অফিস, পৌর ভবন, খাদ্য ভবন, উপজেলা ভূমি অফিস ও মুক্তিযোদ্ধা সংসদ ভবনের সামনে গাড়িতে অগ্নিসংযোগ ও ভাঙচুরের ঘটনা ঘটে। জেলা আওয়ামী লীগ অফিস এলাকায় ৩০টি মোটরসাইকেল জ্বালিয়ে দিয়েছে বিক্ষুব্ধরা।

এ ছাড়া আন্দোলনকারীদের সঙ্গে সংঘর্ষে জয়পুরহাটে গুলিতে দু’জন নিহত ও শতাধিক মানুষ আহত হয়েছেন। নিহতরা হলেন– মেহেদী হাসান ও আব্দুর রহিম। তাদের মধ্যে হাসপাতালে চিকিৎসাধীন অবস্থায় মৃত আব্দুর রহিম আওয়ামী লীগ কর্মী। আক্কেলপুর উপজেলায় আওয়ামী লীগ নেতকার্মী ও আন্দোলনকারীদের মধ্যে সংঘর্ষে ১৩ জন আহত হয়েছেন। উপজেলা পরিষদের সাব-রেজিস্ট্রি অফিসসহ বিভিন্ন স্থাপনা ভাঙচুর করেছে বিক্ষুদ্ধরা। আগুন দেওয়া হয়েছে একটি সিএনজিচালিত অটোরিকশা, পাঁচটি মোটরসাইকেলে।

কক্সবাজারে অজ্ঞাতপরিচয় একজন নিহত ও বেশ কয়েকজন আহত হয়েছেন। টাঙ্গাইলের মির্জাপুরে উপজেলা স্বাস্থ্য কমপ্লেক্সে গুলিবিদ্ধ একজনের লাশ রয়েছে। সংঘর্ষে কুড়িগ্রাম রণক্ষেত্রে পরিণত হয়। এখানে মারা গেছেন অজ্ঞাতপরিচয় একজন ও আহত হয়েছেন অর্ধশত। আওয়ামী লীগ অফিসে আগুন ও জেলা পরিষদ ভাঙচুর করা হয়। হবিগঞ্জে বিক্ষোভকারীদের সঙ্গে আওয়ামী লীগের দফায় দফায় সংঘর্ষে একজন নিহত ও শতাধিক আহত হয়েছে। শহরে গুলিবিদ্ধ হয়ে মারা যান সদর উপজেলার রিচি গ্রামের রতন শীলের ছেলে রিপন শীল (২৭)। এদিকে মাধবপুর উপজেলায় পুলিশের পিকআপ ভ্যান, সড়ক ও জনপথ অধিদপ্তরের বাংলোতে অগ্নিসংযোগ এবং প্রেস ক্লাব ভাঙচুর করা হয়েছে।

ঢাকার ধামরাই উপজেলা স্বাস্থ্য কমপ্লেক্সে গুলিবিদ্ধ অবস্থায় নিয়ে আসা হয় দুই যুবককে। তাদের মধ্যে বিপ্লবকে ঢাকার শহীদ সোহরাওয়ার্দী মেডিকেল কলেজ হাসপাতালে স্থানান্তর করা হয়েছে। অন্যজন মারা গেছেন। তাঁর নাম-পরিচয় জানা যায়নি। সাভার ও আশুলিয়ায় আন্দোলনকারীদের সঙ্গে আওয়ামী লীগ নেতাকর্মীর সংঘর্ষে একজন নিহত হয়েছেন। আর ঢাকার কেরানীগঞ্জ উপজেলায় মোহাম্মদ ইসতি নামে এক আওয়ামী লীগ নেতা নিহত হয়েছেন। তিনি কালিন্দী ইউনিয়ন আওয়ামী লীগের ৫ নম্বর ওয়ার্ডের সাধারণ সম্পাদক ও কেরানীগঞ্জ মডেল থানা আওয়ামী লীগের সাংগঠনিক সম্পাদক নাজমুল জাহান রিপনের আপন ভাগনে বলে জানা গেছে।

খুলনায় এমপি হেলালের বাড়িতে আগুন

খুলনায় আওয়ামী লীগ কার্যালয়, সংসদ সদস্য শেখ হেলাল উদ্দিনের বাড়ি, খুলনা প্রেস ক্লাবসহ বেশ কয়েকটি স্থানে অগ্নিসংযোগ করেছে আন্দোলনকারীরা। এ ছাড়া খুলনা সিটি মেয়র ও মহানগর আওয়ামী লীগের সভাপতি তালুকদার আবদুল খালেকের বাড়ি, নগর ভবন, জেলা পরিষদ, নৌপরিবহন মালিক গ্রুপের কার্যালয়সহ আওয়ামী লীগ নেতাদের ব্যবসা প্রতিষ্ঠান ভাঙচুর করা হয়। বিকেলে ভাঙচুর হয়েছে খালিশপুরে বিএনপির কেন্দ্রীয় ছাত্রবিষয়ক সম্পাদক রকিবুল ইসলাম বকুলের বাড়ি, খালিশপুর থানা বিএনপি ও ১৫ নম্বর ওয়ার্ড বিএনপির কার্যালয়। আন্দোলনকারীর সঙ্গে সংঘর্ষে মহানগর আওয়ামী লীগের সাধারণ সম্পাদক, জেলা ছাত্রলীগ সভাপতিসহ অন্তত ৫০ জন আহত হয়েছেন।

এদিকে দিনাজপুরে আন্দোলনকারীদের সঙ্গে পুলিশ ও ক্ষমতাসীনদের দিনভর সংঘর্ষ হয়েছে। এতে গুলিবিদ্ধসহ আহত হয়েছেন অন্তত ৩০ জন। আহতদের মধ্যে ছয় সংবাদকর্মী রয়েছেন। এক পর্যায়ে বিক্ষুব্ধরা শহরের মুন্সিপাড়া এলাকায় বিচারপতি এম ইনায়েতুর রহিম, তাঁর ভাই জাতীয় সংসদের হুইপ ইকবালুর রহিমের বাড়িতে ভাঙচুর ও অগ্নিসংযোগ করে। এ সময় পুলিশের দুটি গাড়িতেও আগুন দেওয়া হয়।

টাঙ্গাইলে এমপি তানভীর হাসান ছোট মনিরের বাসভবন, পেট্রোল পাম্প ও হাইওয়ে রেস্তোরাঁয় ভাঙচুর ও আগুন দেওয়া হয়েছে। এ ঘটনায় অন্তত ১০ জন আহত হয়েছেন। মির্জাপুর উপজেলার গোড়াই হাইওয়ে থানায় ও কয়েকটি গাড়িতে আগুন দেওয়া হয়েছে। এ ছাড়া ফায়ার সার্ভিস স্টেশনসহ পাঁচটি শিল্প প্রতিষ্ঠান, একটি ফিলিং স্টেশন এবং স্থানীয় এমপির ব্যক্তিগত সহকারীর কার্যালয় ব্যাপক ভাঙচুর করা হয়েছে।

ময়মনসিংহের ফুলবাড়িয়া উপজেলায় আন্দোলনকারীদের সঙ্গে পুলিশ ও আওয়ামী লীগ নেতাকর্মীদের সংঘর্ষে অন্তত ৫০ জন আহত হয়েছেন। এ ছাড়া ময়মনসিংহ নগরীর পন্ডিতপাড়ায় এলাকায় সাবেক প্রতিমন্ত্রী ও ময়মনসিংহ-২ আসনের সংসদ সদস্য শরিফ আহমেদ শরীফের বাসায় ভাঙচুর করেছে আন্দোলনকারীরা।

জামালপুরের বকশীগঞ্জ উপজেলা আওয়ামী লীগের দলীয় কার্যালয়ে আগুন এবং মুক্তিযোদ্ধা ভবনসহ বিভিন্ন সরকারি-বেসরকারি প্রতিষ্ঠান ভাঙচুর করা হয়েছে। এসব ঘটনায় যুবলীগ নেতাসহ অন্তত ১০ জন আহত হন। কক্সবাজারে সংঘর্ষের সময় ৫ জন গুলিবিদ্ধ হয়েছেন। রাতে জেলা বিএনপির কার্যালয় ভাঙচুর করেছে আওয়ামী লীগ।

এ ছাড়া ঢাকার দোহারে ২৬ জন এবং সিলেটের বিশ্বনাথে যুবলীগ-ছাত্রলীগের ১০ জন আহত হয়েছেন। ঢাকার কেরানীগঞ্জে আন্দোলনকারীদের সঙ্গে আওয়ামী লীগ এবং এর অঙ্গ সংগঠনের নেতাকর্মীর দফায় দফায় সংঘর্ষে অন্তত ৫০ জন আহত হয়েছে। গাইবান্ধায় পুলিশ সুপারের কার্যালয় ঘেরাও করে বিক্ষোভের সময় আন্দোলনকারীদের সঙ্গে পুলিশের ধাওয়া-পাল্টা ধাওয়া ও সংঘর্ষে অন্তত ১০০ জন আহত হয়েছেন।

ঢাকা-আরিচা মহাসড়ক প্রায় চার ঘণ্টা অবরোধ করে বিক্ষোভ করেছেন জাহাঙ্গীরনগর বিশ্ববিদ্যালয়ের শিক্ষক-শিক্ষার্থীসহ বিভিন্ন শ্রেণি-পেশার মানুষ। মানিকগঞ্জে আওয়ামী লীগ কার্যালয়, প্রেসক্লাব, বিএনপি অফিস, ট্রাফিক বক্স, জেলা প্রশাসকের কার্যালয়, উপজেলা পরিষদ, জেলা প্রাথমিক শিক্ষা অফিস ভাঙচুর ও অগ্নিসংযোগের ঘটনা ঘটেছে। আহত হয়েছেন সাংবাদিক ও পুলিশসহ শতাধিক।

ফরিদপুর জেলা ও শহর আওয়ামী লীগ এবং ছাত্রলীগ কার্যালয়ে আগুন দিয়েছে আন্দোলনকারীরা। ভাঙচুর করা হয়েছে শহরের রাজবাড়ী রাস্তার মোড়ে বঙ্গবন্ধুর মুর‌্যাল ও ভাঙ্গা মোড়ে ট্রাফিক পুলিশ বক্স। বাগেরহাটে জেলা প্রশাসকের কার্যালয় এলাকায় থাকা জেলা স্বেচ্ছাসেবক লীগের কার্যালয় ভাঙচুর করেছে আন্দোলনকারীরা। রামপাল উপজেলার ফয়লা এলাকায় মিছিল থেকে পুলিশের গাড়িতে আগুন দেয় আন্দোলনকারীরা।

চাঁদপুরে বেশ কয়েকটি গাড়ি পোড়ানোর পাশাপাশি সমাকল্যাণমন্ত্রী ডা. দীপু মনির বাসার নিচে থাকা কয়েকটি মোটরসাইকেল ভাঙচুর করেছে আন্দোলনকারীরা। এসব ঘটনায় পুলিশ, সাংবাদিকসহ অন্তত দুই শতাধিক আহত হয়েছেন।

নোয়াখালীর মাইজদী বাজার এলাকায় জেলা যুবলীগের আহ্বায়ক ইমন ভট্টের বাসভবনে ভাঙচুর ও অগ্নিসংযোগ করেছে আন্দোলনকারীরা। বেগমগঞ্জে স্থানীয় এমপি মামুনুর রশীদ কিরনের গ্লোব ফার্মাসিউটিক্যালসের ফ্যাক্টরি, উপজেলা স্বাস্থ্য কমপ্লেক্স, উপজেলা প্রাণিসম্পদ কর্মকর্তার কার্যালয় ও উপজেলা পরিষদে হামলা করা হয়। পিরোজপুরে আন্দোলনকারীদের মিছিল মহিলা কলেজ রোড দিয়ে পুরাতন বাসস্ট্যান্ডের দিকে যাওয়ার সময় সড়কের পাশে থাকা অন্তত ২০-২৫টি মোটরসাইকেল ভাঙচুর করা হয়।

রাজশাহীর মোহনপুর থানা, সরকারি খাদ্যগুদাম, ভূমি অফিস ও আওয়ামী লীগের কার্যালয়ে অগ্নিসংযোগ করেছে আন্দোলনকারীরা। মোহনপুর ইউএনও কার্যালয়েও ভাঙচুর চালানো হয়েছে।"
2024-08-05 00:18:31,বাংলাদেশের জন্য এটি দ্বিতীয় মুক্তিযুদ্ধ,"আন্দোলনরত শিক্ষার্থীদের ‘জাতীয় বীর’ বলে উল্লেখ করেছেন লিবারেল ডেমোক্রেটিক পার্টি-এলডিপি সভাপতি কর্নেল (অব.) অলি আহমদ। তিনি বলেন, বাংলাদেশের জন্য এটি দ্বিতীয় মুক্তিযুদ্ধ। এই সরকারকে এক মুহূর্তের জন্যও বিশ্বাস করা যাবে না। আপনাদের (শিক্ষার্থীদের) যৌক্তিক দাবি থেকে, এক সুতা পরিমাণও সরা যাবে না।

রোববার এক বিবৃতিতে তিনি আরও বলেন, আওয়ামী লীগ সরকারের কারণে আজ সমগ্র জাতি এক কঠিন সময় পার করছে। মাঝেমধ্যে মনে হচ্ছে, তাদের থেকে মুক্তি বোধ হয় হাতের নাগালের মধ্যে। কিন্তু সেই মুক্তি এখনও অর্জন হয়নি।

আন্দোলনরত শিক্ষার্থীদের প্রিয় ভাই ও বোন উল্লেখ করে কর্নেল অলি বলেন, আপনারা ‘গণতন্ত্র হত্যাকারীদের’ কথায় বিভ্রান্ত হবেন না। তারা বিভিন্নজনকে বিভিন্নভাবে আন্দোলন নস্যাৎ করার জন্য আপনাদের পেছনে লেলিয়ে দিয়েছে।

তিনি বলেন, আমাদের ছাত্রসমাজ, আমাদের ছেলেমেয়েরা আমাদের ভবিষ্যৎ। দেশের ভবিষ্যৎ প্রজন্মের ওপর আঘাত– এই জাতি কখনও মেনে নেবে না। যে বা যারাই আমাদের ভবিষ্যৎ প্রজন্মের ওপর আঘাত করবে, তাদের অবশ্যই জনগণের সামনে জবাবদিহি করতে হবে। এখন দফা এক, দাবি এক- সরকারের পদত্যাগ।

শিক্ষার্থীদের উদ্দেশে কর্নেল অলি বলেন, সব বাধাবিপত্তি উপেক্ষা করে সুশৃঙ্খলভাবে আন্দোলন চালিয়ে যাবেন। সরকারের পদত্যাগ নিশ্চিত না হওয়া পর্যন্ত কর্মসূচি শিথিল করা যাবে না। নতুন জাতীয় বা অন্তর্বর্তীকালীন সরকার গঠন না হওয়া পর্যন্ত আন্দোলন অব্যাহত থাকবে। জাতীয় ঐক্য ধরে রাখুন। সাবধানতা ও সুকৌশল অবলম্বন করুন। মিথ্যাবাদী ও গুজব রটনাকারীদের কথায় বিভ্রান্ত হবেন না। অপরাধীদের পালানোর পথ বন্ধ করুন।

চলমান আন্দোলনে পূর্ণ সমর্থন এবং পাশে থাকার ঘোষণা দিয়ে তিনি বলেন, সশরীরে অংশগ্রহণ করে আপনাদের এই বিশাল আত্মত্যাগ ও অর্জনকে বিতর্কিত করতে চাই না। এই সফলতা আপনাদের ও সাধারণ মানুষের। আল্লাহ আপনাদের সাহায্য করুন, সহায় হোন। আপনাদের বিজয় হবেই।"
2024-08-06 23:41:43,ড. ইউনূসকে প্রধান করে অন্তর্বর্তীকালীন সরকার গঠনের সিদ্ধান্ত,"শান্তিতে নোবেলজয়ী অর্থনীতিবিদ অধ্যাপক ড. মুহাম্মদ ইউনূসকে অন্তর্বর্তীকালীন সরকারের প্রধান করার সিদ্ধান্ত হয়েছে। মঙ্গলবার রাতে বঙ্গভবনে রাষ্ট্রপতি মোঃ সাহাবুদ্দিনের সঙ্গে বৈঠকে তাঁকে প্রধান করার বিষয়ে বৈষম্যবিরোধী ছাত্র আন্দোলনের প্রস্তাবে সম্মতি দেন তিনি।

বঙ্গভবন থেকে পাঠানো এক সংবাদ বিজ্ঞপ্তিতে এ তথ্য জানানো হয়েছে।

এতে বলা হয়, অন্তর্বর্তীকালীন সরকারের রূপরেখা নিয়ে রাষ্ট্রপতি মোঃ সাহাবুদ্দিনের সঙ্গে বৈঠকে সেনাবাহিনী প্রধান জেনারেল ওয়াকার-উজ-জামান, বিমানবাহিনী প্রধান এয়ার চিফ মার্শাল হাসান মাহমুদ খান, নৌবাহিনী প্রধান অ্যাডমিরাল মোহাম্মদ নাজমুল হাসান, ঢাকা বিশ্ববিদ্যালয়ের আইন বিভাগের অধ্যাপক আসিফ নজরুল, আন্তর্জাতিক সম্পর্ক বিভাগের অধ্যাপক তানজীমউদ্দিন খান ও বৈষম্যবিরোধী ছাত্র আন্দোলনের ১৩ সমন্বয়ক উপস্থিত ছিলেন।

রাষ্ট্রপতি বলেন, দেশ এখন ক্রান্তিকাল অতিক্রম করছে। এ সংকট উত্তরণে যত দ্রুত সম্ভব অন্তর্বর্তীকালীন সরকার গঠন করা জরুরি। উপদেষ্টামণ্ডলীর অন্যান্য সদস্য মনোনয়নের ক্ষেত্রে তিনি রাজনৈতিক দলগুলোর সঙ্গে আলোচনা করে চূড়ান্ত করার পরামর্শ দেন। এ ছাড়া রাষ্ট্রপতি অন্তর্বর্তীকালীন সরকারে একজন মুক্তিযোদ্ধাকে মনোনয়ন দেওয়ার পরামর্শ দেন। সংকট উত্তরণে দেশবাসীকে সহযোগিতা করারও আহ্বান জানান তিনি।

সমন্বয়কদের সূত্রে জানা যায়, ড. ইউনূসের পক্ষ থেকেও তাদের একটি তালিকা দেওয়া হয়েছে। দেশে ফেরার পর তাঁর সঙ্গে আলোচনা করে বাকি উপদেষ্টাদের নাম চূড়ান্ত করা হবে রাষ্ট্রপতির কাছে প্রস্তাবনার জন্য। সূত্রের দাবি, ছাত্র আন্দোলন ও ড. ইউনূসের দুটি তালিকাতেই অধ্যাপক আসিফ নজরুল, অধ্যাপক সামিনা লুৎফা, মানবাধিকার সংগঠন অধিকারের আদিলুর রহমান, বেলার প্রধান নির্বাহী সৈয়দা রিজওয়ানা হাসানের নাম রয়েছে।

সূত্র আরও জানায়, আওয়ামী লীগ ছাড়া প্রায় সব রাজনৈতিক দলের নেতাদের সঙ্গেই আলাপ করেছেন বৈষম্যবিরোধী ছাত্র আন্দোলনের সমন্বয়করা। তারা অন্তর্বর্তীকালীন সরকারের মেয়াদ প্রস্তাব করেছেন তিন বছর। মেয়াদ শেষ হওয়ার তিন মাস আগে নির্বাচন হবে। তবে এতে রাজি নয় বিএনপি। বিএনপির ভারপ্রাপ্ত চেয়ারম্যান তারেক রহমান অন্তর্বর্তীকালীন সরকারের মেয়াদ ছয় মাসের বেশি দেওয়ার বিরোধিতা করেছেন বলে জানা গেছে।

বৈঠক শেষে রাতে ব্রিফিংয়ে বৈষম্যবিরোধী ছাত্র আন্দোলনের অন্যতম সমন্বয়ক নাহিদ ইসলাম বলেন, রাষ্ট্রপতির সঙ্গে আমাদের দীর্ঘ সময় ফলপ্রসূ বৈঠক হয়েছে। বর্তমান অরাজক পরিস্থিতিতে দ্রুত অন্তর্বর্তীকালীন সরকার গঠন করা জরুরি। দেশবরেণ্য নোবেলজয়ী অধ্যাপক ড. মুহাম্মদ ইউনূসকে প্রধান করে এই সরকারের প্রাথমিক তালিকা আমরা রাষ্ট্রপতিকে দিয়েছি। ছাত্র-নাগরিক অভ্যুত্থানকারীর পক্ষ থেকে যে-ই সরকার প্রস্তাব করা হবে, সেটিই চূড়ান্ত অন্তর্বর্তীকালীন সরকার হবে– সে নিশ্চয়তা আমরা বঙ্গভবন থেকে পেয়েছি। উপদেষ্টাদের প্রাথমিক তালিকায় নাগরিক সমাজসহ ছাত্রদের প্রতিনিধিত্ব রয়েছে। দ্রুত সময়ের মধ্যে আমরা বিভিন্ন রাজনৈতিক পক্ষের সঙ্গে আলোচনার মাধ্যমে তালিকা চূড়ান্ত করব।

এ সময় নাহিদের পাশে থাকা অধ্যাপক আসিফ নজরুল বলেন, তালিকা চূড়ান্ত না হওয়ায় এখন তা প্রকাশ করা হবে না। আমরা একটা ‘এক্সট্রা অর্ডিনারি সিচুয়েশনের’ মধ্যে এ সরকার গঠন করতে যাচ্ছি। এ ক্ষেত্রে বিভিন্নভাবে এর সাংবিধানিক বৈধতা দেওয়ার যে রীতি রয়েছে, তা অনুসরণ করা হবে। অন্তর্বর্তীকালীন সরকারের মেয়াদ এখনও ঠিক হয়নি। ড. ইউনূস দেশে আসার পর সার্বিক বিষয়ে ঘোষণা আসবে।

তিনি বলেন, বৈঠকে আমাদের সঙ্গে চার ছাত্র প্রতিনিধি অংশ নেন। রাষ্ট্রপতি ও তিন বাহিনীর প্রধানরা ছাত্রদের বিভিন্ন কার্যক্রমের প্রশংসা করেন। তাদের প্রতি আমাদের প্রত্যাশা আরও বেড়ে গেছে। সত্যি বলতে, আমরা শুধু অভ্যুত্থানের নয়, আমাদের রাষ্ট্র গঠনের নেতাও পেয়ে গেছি।

এ সময় সাংবাদিকদের এক প্রশ্নের জবাবে নাহিদ বলেন, অন্তর্বর্তীকালীন সরকারের জন্য প্রাথমিকভাবে ১০ থেকে ১৫ সদস্যের তালিকা দেওয়া হয়েছে। আলাপ-আলোচনার মাধ্যমে আগামী ২৪ ঘণ্টার মধ্যে এ তালিকা চূড়ান্ত করা হবে। আশা করছি, ২৪ ঘণ্টার মধ্যেই অন্তর্বর্তীকালীন সরকারের ঘোষণা দেশবাসী পেয়ে যাবে।

নতুন সরকারের শপথ গ্রহণের বিষয়ে তিনি বলেন, ড. ইউনূসের মাইনর একটি অস্ত্রোপচার হয়েছে। তিনি প্যারিস থেকে বুধবার রওনা হবেন। ওই দিন রাত অথবা বৃহস্পতিবার সকালে তিনি ঢাকা পৌঁছাবেন। এরই মধ্যে আমাদের তালিকাও চূড়ান্ত হয়ে যাবে।

ব্রিফিংয়ে অন্যদের মধ্যে উপস্থিত ছিলেন আন্দোলনের সমন্বয়ক সারজিস ইসলাম, আসিফ মাহমুদ, আবু বাকের মজুমদার, নুসরাত তাবাসসুম, আন্দোলনকারীদের লিয়াজোঁ কমিটির সদস্য মাহফুজ আলম, নাসির আবদুল্লাহ প্রমুখ।

এর আগে সন্ধ্যা ৬টার দিকে মিনিবাসে বৈষম্যবিরোধী ছাত্র আন্দোলনের পক্ষ থেকে ১৩ সদস্যের প্রতিনিধি দল বঙ্গভবনে পৌঁছায়। তবে বৈঠকে শিক্ষকদের সঙ্গে ছাত্র আন্দোলনের পক্ষে নাহিদ ইসলাম, আসিফ মাহমুদ ও মাহফুজ আবদুল্লাহ অংশ নেন।

এর আগে মঙ্গলবার দ্বাদশ জাতীয় সংসদ ভেঙে দেন রাষ্ট্রপতি। এর পর অন্তর্বর্তীকালীন সরকার গঠনের লক্ষ্যে তিনি বিভিন্ন পক্ষের সঙ্গে আলাপ আলোচনা করেন। ছাত্রদের তরফ থেকেও অন্তর্বর্তী সরকারপ্রধান হিসেবে ড. ইউনূসের নাম প্রস্তাব করা হয়। ছাত্রদের এ প্রস্তাবে সম্মতিও দিয়েছেন তিনি। বিএনপি, জামায়াতে ইসলামীসহ অন্য রাজনৈতিক দলগুলোর পক্ষ থেকেও ড. ইউনূসের ব্যাপারে ইতিবাচক মনোভাব পোষণ করা হয়েছে। একই সঙ্গে তারা দ্রুত সময়ের মধ্যে সরকার গঠনের দাবি জানিয়েছেন। বিএনপির তরফ থেকে দ্রুত নতুন সরকার গঠনের তাগিদ দিয়ে বলা হয়েছে, অন্যথায় রাজনৈতিক শূন্যতা দেখা দেওয়ার শঙ্কা রয়েছে।

ড. ইউনূস বর্তমানে ফ্রান্সের রাজধানী প্যারিসে অবস্থান করছেন। চিকিৎসাজনিত কারণে তাঁর দেশে ফিরতে দেরি হচ্ছে। আজ বুধবার তিনি ঢাকায় পৌঁছাতে পারেন বলে জানিয়েছেন তাঁর আইনজীবী ব্যারিস্টার আবদুল্লাহ আল মামুন। ইউনূস সেন্টারের নির্বাহী পরিচালক লামিয়া মোরশেদও বিবিসিকে জানিয়েছেন, প্যারিস থেকে ড. ইউনূস শিগগিরই ঢাকা ফিরছেন।

যদিও বঙ্গভবন থেকে রাষ্ট্রপতির প্রেস সচিব জয়নাল আবেদীন জানিয়েছেন, অন্তর্বর্তীকালীন সরকারের শপথ নেওয়ার সময় বা দিনক্ষণ চূড়ান্ত হয়নি। মঙ্গলবার সন্ধ্যায় তিনি জানান, আজ বুধবার শপথ হবে– এমন নিশ্চয়তা দেওয়া যাচ্ছে না।

নতুন সরকারে যোগ দেওয়ার বিষয়ে বিবিসিকে ড. মুহাম্মদ ইউনূস বলেন, ‘যে শিক্ষার্থীরা এত ত্যাগ স্বীকার করেছেন, তারা যখন এই কঠিন সময়ে আমাকে এগিয়ে আসার অনুরোধ করেন, তাহলে আমি কীভাবে তা প্রত্যাখ্যান করি?’

দ্বাদশ সংসদ বিলুপ্ত

মঙ্গলবার বঙ্গভবনের এক সংবাদ বিজ্ঞপ্তিতে বলা হয়েছে, রাষ্ট্রপতির সঙ্গে তিন বাহিনীর প্রধানরা, বিভিন্ন রাজনৈতিক দলের নেতা, সুশীল সমাজের প্রতিনিধি ও বৈষম্যবিরোধী ছাত্র আন্দোলনের নেতাদের সঙ্গে অনুষ্ঠিত বৈঠকের সিদ্ধান্তের পরিপ্রেক্ষিতে সংসদ বিলুপ্ত করা হয়েছে। নির্বাহী আদেশে এ সংসদ বিলুপ্ত করা হয়। এর আগে বিকেল ৩টার মধ্যে সংসদ ভেঙে দেওয়ার সময় বেঁধে দেন বৈষম্যবিরোধী ছাত্র আন্দোলনের নেতারা।

ছাত্র-জনতার অভ্যুত্থানের মুখে সোমবার শেখ হাসিনা প্রধানমন্ত্রীর পদ ছেড়ে চলে যান ভারতে। শেখ হাসিনার পদত্যাগের মধ্য দিয়ে তাঁর টানা সাড়ে ১৫ বছরের শাসনের অবসান হয়। শেখ হাসিনার পদত্যাগের পর দেশ পরিচালনার জন্য অন্তর্বর্তী সরকার গঠনের প্রক্রিয়া শুরু হয়।

গত ৭ জানুয়ারি অনুষ্ঠিত দ্বাদশ সংসদ নির্বাচনে আওয়ামী লীগ নিরঙ্কুশ সংখ্যাগরিষ্ঠতা লাভ করে। তবে বিএনপিসহ নির্বাচন কমিশনের নিবন্ধিত অধিকাংশ দল এ নির্বাচন বর্জন করেছিল। ফলে আওয়ামী লীগ নিজ দলের নেতাকর্মীকে ডামি প্রার্থী হিসেবে দাঁড় করিয়ে নির্বাচনকে প্রতিদ্বন্দ্বিতামূলক করার চেষ্টা করে।

দ্রুত সরকার গঠনের তাগিদ

বিএনপি মহাসচিব মির্জা ফখরুল ইসলাম আলমগীর গতকাল ঢাকায় এক সংবাদ সম্মেলনে সংসদ ভেঙে দিয়ে দ্রুত সরকার গঠনের দাবি জানিয়েছেন। আগের দিন রাষ্ট্রপতির সঙ্গে বৈঠকে অন্তর্বর্তী সরকার গঠনের সিদ্ধান্তের কথা জানিয়ে তিনি বলেন, ‘আমরা দৃঢ়তার সঙ্গে বলতে চাই, ২৪ ঘণ্টার মধ্যেই এ কাজগুলোর সমাধান করতে হবে। এ পার্লামেন্ট ভেঙে দিয়ে অন্তর্বর্তীকালীন নিরপেক্ষ সরকার গঠন করুন। অন্যথায় দেশে আবার রাজনৈতিক শূন্যতা দেখা দিতে পারে।’

ড. ইউনূসকে অন্তর্বর্তীকালীন সরকারের প্রধান করা প্রসঙ্গে সাংবাদিকদের এক প্রশ্নের উত্তরে তিনি বলেন, ‘যখন প্রেসিডেন্ট প্রস্তাব করবেন, তখনই আমরা নাম দেব। তবে একটা কথা বলে নিই, ছাত্রদের প্রতি আমাদের সম্পূর্ণ আস্থা আছে।’ তবে সর্বদলীয় সরকার যাতে গঠন হয়, সেটি তারা আশা করেন বলে জানান।

একই ধরনের মন্তব্য করেছেন জামায়াতে ইসলামীর আমির ডা. শফিকুর রহমান। তিনি বলেন, ছাত্রদের ত্যাগের বিনিময়ে আজকের এ পরিবর্তন। তাই নতুন সরকার গঠনে নাম প্রস্তাবের অধিকার তাদের রয়েছে। ড. ইউনূসকে সরকারপ্রধান করতে তাদের সম্মতি রয়েছে কিনা– এমন প্রশ্নে তিনি বলেন, ছাত্ররা ড. ইউনূসের নাম প্রস্তাব করেছেন। জামায়াতের সম্মতি নেওয়া তাদের দায়িত্ব নয়।

দ্রুত সরকার গঠন ও তিন মাসের মধ্যে জাতীয় নির্বাচনের দাবি জানিয়েছে খেলাফত মজলিস। গতকাল বিকেলে রাজধানীর পল্টনে এক প্রেস ব্রিফিংয়ে সংগঠনের মহাসচিব ড. আহমদ আবদুল কাদের বলেন, রাষ্ট্রের সম্পদ ও জনগণের জানমালের নিরাপত্তা বিধানে সবাইকে সচেতন হতে হবে। আগামী তিন মাসের মধ্যে একটি অবাধ ও সুষ্ঠু নির্বাচনের লক্ষ্যে নির্বাচন কমিশন (ইসি) পুনর্গঠন, আইনশৃঙ্খলা বাহিনী, প্রশাসনসহ সবকিছু ঢেলে সাজানোর আহ্বান জানানো হয় এতে।

অতিদ্রুত অন্তর্বর্তীকালীন সরকার গঠন করে দেশে শান্তি নিশ্চিত করার আহ্বান জানিয়েছে বাংলাদেশ জাসদ। মঙ্গলবার বাংলাদেশ জাসদের কার্যালয়ে এক সভায় এ আহ্বান জানানো হয় বলে দলটির সংবাদ বিজ্ঞপ্তিতে বলা হয়েছে।

দলটির নেতারা বলেন, আন্দোলন বিপথগামী করতে একশ্রেণির ষড়যন্ত্রকারী সুপরিকল্পিতভাবে ধর্মীয় সংখ্যালঘু, সরকারি স্থাপনা, বঙ্গবন্ধু, মুক্তিযুদ্ধের বীরশ্রেষ্ঠসহ অন্যান্য ভাস্কর্য, মুক্তিযুদ্ধ ও বঙ্গবন্ধুর স্মৃতিবিজড়িত জাদুঘরের ওপর হামলা করেছে। তারা খুনাখুনিতে জড়িয়েছে। সংগ্রামী ছাত্র জনতাকে এ ধরনের বিশৃঙ্খলা ও অরাজকতার বিরুদ্ধে দৃঢ় অবস্থান নেওয়ার আহ্বান জানানো হয়।

এদিকে মঙ্গলবার ভোরে ড. ইউনূসকে প্রধান উপদেষ্টা করে অন্তর্বর্তীকালীন সরকার গঠনের রূপরেখার কথা জানান বৈষম্যবিরোধী ছাত্র আন্দোলনের অন্যতম সমন্বয়ক আসিফ মাহমুদ। তাঁর ফেসবুক প্রোফাইল থেকে দেওয়া একটি ভিডিও বার্তায় রূপরেখার কথা বলা হয়।

এদিকে জাহাঙ্গীরনগর বিশ্ববিদ্যালয়ের শিক্ষক-শিক্ষার্থীরা অন্তর্বর্তীকালীন সরকারের দাবিতে এক ঘণ্টা ঢাকা-আরিচা মহাসড়কে অবস্থান করেছেন। গতকাল বিশ্ববিদ্যালয়ের শহীদ মিনার থেকে মিছিল বের করেন তারা।

বৈষম্যবিরোধী ছাত্র আন্দোলনের বিশ্ববিদ্যালয় শাখার অন্যতম সমন্বয়ক আবদুর রশিদ বলেন, ছাত্র-জনতার আন্দোলনের মাধ্যমে বাংলাদেশে স্বৈরশাসকের পতন হয়েছে। এ দেশের মানুষের স্বার্থে অতিদ্রুত অন্তর্বর্তীকালীন সরকার প্রয়োজন। বৈষম্যবিরোধী ছাত্র আন্দোলনের নেতারা ড. ইউনূসকে উপদেষ্টা করে যে সরকারের রূপরেখা দিয়েছেন, তা অতিদ্রুত বাস্তবায়ন করতে হবে। তা না হলে কঠোর আন্দোলন গড়ে তোলা হবে।"
2024-08-06 23:14:29,ঢাবির হল খোলার সিদ্ধান্ত প্রশাসনের,"ঢাকা বিশ্ববিদ্যালয়ের (ঢাবি) সব হল খুলে দিয়ে বৈধ শিক্ষার্থীদের হলে ওঠানো এবং হলগুলোর সেবা কার্যক্রম চালু করা সিদ্ধান্ত নিয়েছে প্রশাসন।

মঙ্গলবার উপাচার্য অধ্যাপক ড. এ এস এম মাকসুদ কামালের সভাপতিত্বে অনুষ্ঠিত সিন্ডিকেটের এক জরুরি সভায় এ সিদ্ধান্ত নেওয়া হয়। বিশ্ববিদ্যালয়ের জনসংযোগ দপ্তর থেকে পাঠানো এক প্রেস বিজ্ঞপ্তিতে এ তথ্য জানানো হয়েছে।

এতে বলা হয়, ঢাকা বিশ্ববিদ্যালয় মঙ্গলবার থেকে খোলা এবং হলে বৈধ শিক্ষার্থীদের ওঠানো ও হলগুলো সেবা কার্যক্রম চালু রাখার সিদ্ধান্ত নেওয়া হয়েছে। এছাড়া বিশ্ববিদ্যালয়ের ক্লাস, পরীক্ষাসহ একাডেমিক কার্যক্রম দ্রুততম সময়ের মধ্যে চালু করা হবে।"
2024-08-06 23:10:01,কেবল একজনকে সরিয়ে আরেকজনকে লঙ্কায় বসালে চলবে না,"বাংলাদেশ পরিবেশ আইনবিদ সমিতির (বেলা) প্রধান নির্বাহী সৈয়দা রিজওয়ানা হাসান ফ্রেন্ডস অব আর্থ ইন্টারন্যাশনাল এবং আইইউসিএনের নির্বাহী সদস্য। ১৯৯২ সালে ঢাকা বিশ্ববিদ্যালয় থেকে আইন বিষয়ে স্নাতক, পরের বছর স্নাতকোত্তর এবং ২০০৭ সালে যুক্তরাষ্ট্র থেকে আইজেনহাওয়ার ফেলোশিপ সম্পন্ন করেন। পরিবেশবিষয়ক সচেতনতা সৃষ্টির স্বীকৃতি হিসেবে ২০০৭ সালে জাতীয় পরিবেশ পদক, ২০১২ সালে র‌্যামন ম্যাগসেসে পুরস্কার এবং প্রথম বাংলাদেশি হিসেবে ২০০৯ সালে ‘পরিবেশের নোবেল’খ্যাত গোল্ডম্যান এনভায়রনমেন্টাল প্রাইজে ভূষিত হন তিনি। ২০০৯ সালে টাইম সাময়িকী তাঁকে হিরোজ অব এনভায়রনমেন্ট খেতাবে ভূষিত করে। আইনের শাসন প্রতিষ্ঠায় কার্যকর উদ্যোগের জন্য তাঁর নেতৃত্বাধীন বেলা সম্মানজনক ট্যাঙ্গ পুরস্কার লাভ করে। সৈয়দা রিজওয়ানা হাসানের জন্ম ১৯৬৮ সালে, ঢাকায়। সাক্ষাৎকার নিয়েছেন সমকালের সহযোগী সম্পাদক শেখ রোকন।

সমকাল: সোমবার রাতে একটি টেলিভিশন চ্যানেলে প্রাথমিক প্রতিক্রিয়ায় আপনি বলেছিলেন, দম বন্ধ করা পরিস্থিতির অবসান হয়েছে। কেন দম বন্ধ পরিস্থিতি ছিল?

সৈয়দা রিজওয়ানা হাসান: দম বন্ধ করা ছিল; কারণ ক্ষমতাচ্যুত সরকারের শাসনামলে ভিন্নমতের প্রতি কোনো সম্মান ছিল না। আমরা দেখেছি, সেনাবাহিনী থেকে শুরু করে আনসার পর্যন্ত সব বাহিনীকে সরকার তার দমন-পীড়নের হাতিয়ার হিসেবে ব্যবহার করত। যেখানে আইনশৃঙ্খলা রক্ষাকারী বাহিনী জনগণকে নিরাপত্তা দেবে; অবৈধ বলপ্রয়োগের বিরুদ্ধে ব্যবস্থা নেবে; সেখানে তারাই অবৈধ আটক তো হরদম করে গেছে। তারা অপহরণ, গুম, খুনের মতো অপরাধও নির্বিচারে করে গেছে শুধু একটি নির্দিষ্ট সরকারকে ক্ষমতায় রাখতে। তা ছাড়া অন্য যেসব জায়গায় মানুষ যাবে সরকারের অনাচারের বিরুদ্ধে প্রতিকার চাইতে, যেমন বিচার বিভাগ, সংবাদমাধ্যম, সেসব জায়গায়ও সরকার আধিপত্য বিস্তার করেছিল।

সমকাল: বিচার বিভাগেও যাওয়া যেত না? আপনি নিজেও অনেকবার প্রতিকার চাইতে বিচার বিভাগে গিয়েছেন।

রিজওয়ানা হাসান: আমি চাইলেও রামপাল তাপভিত্তিক বিদ্যুৎ প্রকল্পের ব্যাপারে হাইকোর্টে গিয়ে কোনো আদেশ পেতাম না, যদিও সব কাগজপত্রই আমার পক্ষে থাকত। আর কতকগুলো ব্যবসায়ী গোষ্ঠীর সব দুর্নীতির ব্যাপারে বিভিন্ন গ্রহণযোগ্য সংবাদমাধ্যমে বিস্তারিত প্রতিবেদন প্রকাশ হয়েছিল। কিন্তু তাদের বিরুদ্ধে প্রতিকার চাওয়ার জন্য যেত না। শুধু বিচার বিভাগ নয়; আইনশৃঙ্খলা রক্ষাকারী বাহিনীর কাছেও প্রতিকার চাইতে যাওয়া যেত না। কারণ ওদের পক্ষেই সিস্টেমটা ডেভেলপ করা হয়েছিল, বাকি জনগোষ্ঠীকে সম্পূর্ণ অস্বীকার করে। বাকি জনগোষ্ঠীর কেউ কথা বললেই দমন-পীড়ন বরাদ্দ রাখা হয়েছিল। জনস্বার্থের কোনো বার্তা সরকারের কাছে পৌঁছাবার কোনো উপায়ই ছিল না। সরকার যেভাবে প্রতিটি বিষয় দেখতে চাইত, তার বাইরে যাওয়ার কোনো উপায় বিচার বিভাগ, আইনশৃঙ্খলা রক্ষাকারী বাহিনী, সংবাদমাধ্যমের সামনে ছিল না। সাধারণ নাগরিকের তো প্রশ্নই আসে না।

সমকাল: আপনি ব্যক্তিগতভাবে দম বন্ধ পরিস্থিতির মুখোমুখি হয়েছেন কীভাবে?

রিজওয়ানা হাসান: আইনজীবী হিসেবেই আমি যখন প্রতিকার পেতাম না; সাধারণ মানুষের পরিস্থিতি চিন্তা করে আমার দম বন্ধ লাগত। আইনশৃঙ্খলা রক্ষাকারী বাহিনী ক্ষমতাসীন দলের পক্ষ হয়ে যেভাবে দমন-পীড়ন করত, সেটা বিশেষভাবে দম বন্ধ লাগত। বিচার বিভাগের অসহায়ত্ব দেখে আইনজীবী হিসেবে আমার বিশেষভাবে অসহায়ত্ব লাগত। প্রতিকারহীনতায় দম বন্ধ লাগত।

সমকাল: আপনি সিস্টেমের কথা বলছিলেন। সরকারের শীর্ষ পর্যায়ের কয়েকজন ব্যক্তির বদলের মধ্য দিয়ে কি সিস্টেমেও পরিবর্তন আসবে?

রিজওয়ানা হাসান: যে সরকার ক্ষমতাচ্যুত হয়েছে বা যে দল ক্ষমতা থেকে বিদায় নিয়েছে, তারা সিস্টেমটা এমনভাবে সাজিয়েছিল, প্রথম ব্যক্তি থেকে শেষ ব্যক্তি পর্যন্ত চরম অনুগত। তারা প্রজাতন্ত্রের কর্মচারী না হয়ে দলীয় কর্মচারী হিসেবে কাজ করেছে। এখন যে সরকার ব্যবস্থার কথাই বলুন না কেন, মেনে নিতে হবে যে এই সিস্টেম পরিবর্তন একটি বড় চ্যালেঞ্জ। কেবল নির্বাচন উপহার দেওয়ার অন্তর্বর্তীকালীন সরকার হলেই তো হবে না; সিস্টেমের সংস্কার করে যেতে হবে। কারণ আজকে আওয়ামী লীগ সরকার গণরোষে চলে গেছে। ২০০৮ সালেও কিন্তু আরেক সরকারের বিরুদ্ধে জনসাধারণকে রাস্তায় নামতে হয়েছিল। সেই সরকারও কিন্তু জনসমাদৃত হয়ে বিদায় নেয়নি। তার মানে, সিস্টেম এমনভাবে তৈরি করা হয়, যাতে সরকারের গোষ্ঠীস্বার্থ, ওদের অর্থনৈতিক স্বার্থ, ওদের ন্যস্ত স্বার্থে ব্যবহৃত হয়; জনগণের স্বার্থে ব্যবহৃত হয় না। নতুন যে সরকার আসবে, তার দায়িত্ব কেবল একজনকে সরিয়ে আরেকজনকে লঙ্কায় বসিয়ে দেওয়া নয়। সিস্টেমকে সেট করে দিতে হবে।

সমকাল: সেটা কোন প্রক্রিয়ায়?

রিজওয়ানা হাসান: সিস্টেমটা আবার যেহেতু রাজনীতিকদের হাতেই যাবে; চেক অ্যান্ড ব্যালান্সটা তৈরি করে দিতে হবে। অন্তর্বর্তীকালীন সরকার সব রাজনৈতিক দলের সমঝোতার ভিত্তিতে আইন ও সংবিধান সংশোধন করার লিখিত চুক্তির মাধ্যমে করে যেতে হবে। কারণ সংসদ ছাড়া তো সংবিধান ও আইন পরিবর্তন করা যাবে না। এই সময়টুকু অন্তর্বর্তীকালীন সরকারকে দিতে হবে। সে ক্ষেত্রে জনমত ভালোভাবে যাচাই করার জন্য আন্দোলনকারী শিক্ষার্থীদের পাশাপাশি নাগরিক সমাজ, পেশাজীবী সংগঠন, সংবাদমাধ্যম– সবার মতামত নিয়ে পরিবর্তনের রূপরেখা চূড়ান্ত করতে হবে। তার পর সেটার ওপর রাজনৈতিক দলগুলোর সম্মতি আনতে হবে।

সমকাল: ঠগ বাছতে গিয়ে গাঁ উজাড় হবে না তো?

রিজওয়ানা হাসান: কোনো কোনো জায়গায় ঠগ বাছতে গাঁ উজাড় হয়ে যাওয়ার উপক্রম হতে পারে। সেখানে ওপরের পর্যায়ে পরিবর্তন আনা সম্ভব। যেমন আইনশৃঙ্খলা রক্ষাকারী বাহিনীর মধ্যম পর্যায়ে বা নিম্ন পর্যায়ে নতুন মোটিভেশন দিতে হবে। তাদের বোঝাতে হবে– যে পদ্ধতিতে সরকার চলছিল, সেই পদ্ধতিতে সরকার চলার পরিণাম শেখ হাসিনার বিদায়ের মধ্য দিয়ে প্রমাণ হয়েছে। এই পরিণাম আমরা আর কেউ চাই না। বলতে হবে, আগে তুমি ছিলে আওয়ামী লীগ পুলিশ অথবা বিএনপি পুলিশ। এখন হবে বাংলাদেশ পুলিশ। ১৮৭২ সালের পুলিশ আইন ছিঁড়ে-কেটে গণতান্ত্রিক সমাজের উপযোগী পুলিশ আইন করতে হবে। ওপরের পর্যায়ের ব্যক্তিদের সরানোর পাশাপাশি জরুরি কাজ হচ্ছে এমন একটি আইনি ও প্রশাসনিক কাঠামো তৈরি করে দিয়ে যাওয়া এবং সেটাতে রাজনীতিকদের সম্মতি নেওয়া, যাতে আমাদের আর আগের অবস্থায় ফেরত যেতে না হয়। চার শতাধিক লাশের ওপর দাঁড়িয়ে আমরা প্রহসন করতে পারি না।

সমকাল: সরকার গঠন প্রক্রিয়া কেমন হওয়া উচিত?

রিজওয়ানা হাসান: আমি যেটা বলব, সেটাই একমাত্র পথ বা সঠিক হবে, এমন কোনো কথা নেই। প্রথমত, তত্ত্বাবধায়ক সরকারের ব্যাপারে জাতীয় ঐকমত্য ছিল। কিন্তু ক্ষমতাচ্যুত সরকার বিচার বিভাগের মাধ্যমে সেই বিধান বাতিল করেছে, যাতে নির্বাচন সবসময় তার অধীনেই হয় এবং কারচুপি করে সবসময়ই ক্ষমতায় থাকতে পারে। কিন্তু এটাও সত্য কথা, তত্ত্বাবধায়ক সরকারের উপদেষ্টা করার জন্য পাঁচ বছর পরপর এতগুলো উপযুক্ত লোক কোথায় খুঁজে পাওয়া যাবে? তার পর দেখা যাবে, ভালোমানুষদের যে অবদান রাখার কথা, সেটা রাখছেন না তত্ত্বাবধায়ক সরকারের উপদেষ্টা হওয়ার জন্য। এ ক্ষেত্রে তত্ত্বাবধায়ক সরকার গঠন পদ্ধতিতে এবারের মতো সরকার গঠন করে একটা সংস্কার সূচি দেওয়া যেতে পারে। সংস্কারগুলো করার জন্য সেই সরকারকে সময়ও দিতে হবে। তবে সেই সরকারে কেবল নাগরিক সমাজ ও পেশাজীবীরা থাকবেন; না রাজনীতিকরাও থাকবেন; নাকি সেনাবাহিনী থাকবে– সেই সিদ্ধান্ত নিতে হবে জাতীয় ঐকমত্যের ভিত্তিতে। আপাতত ১০-১২ সদস্য নিয়ে একটি অন্তর্বর্তীকালীন বা তত্ত্বাবধায়ক সরকার হতে পারে। কিন্তু সেই প্রক্রিয়ায় প্রথম থেকেই রাজনৈতিক দলগুলোর সম্মতি থাকতে হবে। বার্তাটা আন্দোলনকারী শিক্ষার্থীদের মাধ্যমে রাজনীতিকদের কাছে যেতে পারে– পরিবর্তনের রূপরেখা মানতে হবে।

সমকাল: নতুন সরকারের সম্ভাব্য ব্যক্তিদের বাছাইয়ের মাপকাঠি কী হবে?

রিজওয়ানা হাসান: মাপকাঠি ঠিক করা কঠিন নয়। যেসব তালিকা দেখা যাচ্ছে, সেখান থেকেই হতে পারে। শুধু দেখতে হবে, সেখানে যেন অসৎ মানুষ না থাকে; দুরভিসন্ধিমূলক মানুষ না থাকে। জাতীয়ভাবে, আন্তর্জাতিকভাবে গ্রহণযোগ্য মানুষ যেন অন্তর্ভুক্ত থাকুন। নতুন সরকার গঠিত হতে হবে তারুণ্য, দক্ষতা ও প্রজ্ঞার সমন্বয়ে। এমন একটি সরকার আপাতত দৈনন্দিন কাজ শুরু করুক। আমি মনে করি, যে নামে বা প্রক্রিয়াতেই হোক, এই মুহূর্তে একটা সরকার লাগবে। কারণ আইনশৃঙ্খলা রক্ষাকারী বাহিনীকে কমান্ড দিতে হবে।

সমকাল: সেই সরকারে কি আন্দোলনকারী শিক্ষার্থীদের প্রতিনিধিও থাকবে?

রিজওয়ানা হাসান: আমি বলব, এখনই তাদের মন্ত্রী বা এমপি হয়ে যাওয়ার দরকার নেই। তারা বরং সংস্কার এজেন্ডা প্রস্তুত করুক। অন্তর্বর্তীকালীন সরকার একটি উচ্চ ক্ষমতাসম্পন্ন কমিটি করে দিতে পারে। সেই কমিটিতে তাদের প্রতিনিধি থাকুক। সেই কমিটিতে তাদের প্রতিনিধিত্ব বেশি হোক। কারণ আমাদের দেশের ৫০ ভাগের বেশি জনসংখ্যা তরুণ। তাদের প্রতিনিধিত্বও বেশি থাকতে হবে। তরুণদের প্রতিনিধিত্ব বাদ দিয়ে শাসন ব্যবস্থা চলতে পারে না। আমরা যেভাবে দেশকে দেখি, তরুণরা সেভাবে দেখে না। তারা অনেকে বেশি সম্পৃক্ত ও সাহসী। উচ্চ ক্ষমতাসম্পন্ন কমিটির মাধ্যমে সরকারি কার্যক্রমে তাদের মতামত প্রতিফলিত হবে এবং সংস্কারের মাধ্যমে একটি গণতান্ত্রিক ব্যবস্থা প্রতিষ্ঠা হবে। আমরা তো গণতান্ত্রিক শাসন ব্যবস্থাই চাই; তত্ত্বাবধায়ক বা অন্তর্বর্তীকালীন সরকার তো সাময়িক ব্যবস্থা মাত্র। গণতান্ত্রিক ব্যবস্থায় নিয়ে যাওয়ার জন্য প্রশাসক গোষ্ঠীর মাধ্যমে একটি সরকার হবে; আরেকটি সংস্কার এজেন্ডা অনুমোদন করার জন্য থাকবে উচ্চ ক্ষমতাসম্পন্ন কমিটি।

সমকাল: উচ্চ ক্ষমতাসম্পন্ন কমিটিতে তরুণদের বাইরে আর কারা থাকবেন?

রিজওয়ানা হাসান: নাগরিক সমাজ, পেশাজীবী সমাজ, রাজনীতিক, সাংবাদিক– সবাই থাকবেন। জাতীয় ঐকমত্যের ভিত্তিতে সংস্কার প্রস্তাব আসতে হবে। লিখিত সম্মতি দিতে হবে রাজনীতিকদের। এর আগেও তিন জোটের রূপরেখা ছিল; সেটা পরে কেউ মানেনি– মনে রাখতে হবে। তবে সবকিছুর আগে একটি অন্তর্বর্তীকালীন সরকার গঠিত হতে হবে। অবিলম্বে হতে হবে।

সমকাল: অবিলম্বে কেন?

রিজওয়ানা হাসান: দেখুন, দেশে এখন সাংবিধানিক শূন্যতা চলছে। কোনো সরকারপ্রধান নেই। সাংবিধানিক প্রধান রাষ্ট্রপতি আছেন; কিন্তু তিনি তো পুতুলের মতো, ক্ষমতা নেই। এক্সট্রা অর্ডিনারি পরিস্থিতিতে এক্সট্রা অর্ডিনারি ব্যবস্থা নিতে হবে। সেই এক্সট্রা অর্ডিনারি সমাধান দেওয়ার মতো প্রুডেন্স বা প্রজ্ঞা জাতীয় প্রতিষ্ঠানগুলোতে থাকতে হতো। কিন্তু অতি রাজনীতিকীকরণের কারণে জাতীয় প্রতিষ্ঠানগুলো সেই সক্ষমতা হারিয়ে ফেলেছে। কারণ জানা ছিল না যে, গণভবনে হামলা হতে পারে। সংসদ ভবনে হামলা হতে পারে। জাতীয় প্রতিষ্ঠানগুলোর অতি রাজনীতিকীকরণ না হলে এসব স্থাপনায় সুরক্ষা ব্যবস্থা থাকত। সেনাবাহিনী ট্যাঙ্ক নিয়ে থাকতে পারত; আন্দোলনরত শিক্ষার্থীরা সেখানে অবস্থান নিয়ে উত্তেজিত জনতাকে ফিরিয়ে দিতে পারত। তাহলেই শ্রীলঙ্কার মতো পরিস্থিতি এড়ানো যেত। বাংলাদেশে এর আগেও তো গণঅভ্যুত্থান হয়েছে। তখন তো এমন পরিস্থিতি হয়নি। কারণ তখনও আমাদের জাতীয় প্রতিষ্ঠানগুলো এতটা রাজনীতিকীকরণ হয়নি। এখন (মঙ্গলবার দুপুর) পর্যন্ত আইনশৃঙ্খলা পরিস্থিতি অনিশ্চিত। কারণ দেশে কোনো সরকার নেই। সোমবার ধানমন্ডি ৩২ নম্বরে বঙ্গবন্ধু জাদুঘর পোড়ানো হয়েছে; ব্যক্তিগত অনেক বাসা লুটপাট, ভাঙচুর হয়েছে। বঙ্গবন্ধুর রাজনীতি কারও পছন্দ নাও হতে পারে; কিন্তু বঙ্গবন্ধু জাদুঘরের কী দোষ?

সমকাল: নাগরিক সমাজ এই কথাগুলো সেনাবাহিনীকে বা রাষ্ট্রপতিকে গিয়ে বলতে পারে না?

রিজওয়ানা হাসান: দেখুন, সোমবারই সেনাবাহিনী বা বঙ্গভবনের উচিত ছিল সমাজের সব পক্ষের সঙ্গে ধারাবাহিক বৈঠক করে মতামত নেওয়া। সেখানে নাগরিক সমাজের সঙ্গে একটি মিটিং হতে পারত; আইনশৃঙ্খলা বাহিনীর মধ্যে একটি বৈঠক হতে পারত; সংবাদমাধ্যমের সঙ্গে একটি বৈঠক হতে পারত।

সমকাল: আপনার এই সাক্ষাৎকার বুধবার প্রত্যুষে পাঠকের কাছে যাবে। এর মধ্যে কী কী করা দরকার?

রিজওয়ানা হাসান: আমি তো মঙ্গলবারের মধ্যেই সরকারের শপথ অনুষ্ঠান চাই। মঙ্গলবারের মধ্যেই সরকারের কমান্ড প্রতিষ্ঠা চাই। আন্দোলনকারী শিক্ষার্থীদের মাধ্যমে সরকার আদেশ দেবে– কোনো থানায় বা অন্য কোথাও কোনো হামলা, ভাঙচুর, অগ্নিসংযোগ হবে না। দোষীদের তালিকা সরকারকে দাও, সরকার ব্যবস্থা নেবে। সেই ব্যবস্থা দৃশ্যমানও হবে। বিশেষভাবে জরুরি হয়ে পড়েছে সংখ্যালঘু সম্প্রদায়কে সুরক্ষা দেওয়া। এখন আমি দেখতে চাইব, নতুন সরকার দায়িত্ব নিয়ে সবার সঙ্গে আলোচনায় বসে যাবে। তারা দেশের ক্ষমতা না নিয়ে দায়িত্ব নিক। তারা শিক্ষার্থীদের সঙ্গে বসুক; নাগরিক সমাজের সঙ্গে বসুক; রাজনৈতিক দলের সঙ্গে বসুক; নারী সমাজের সঙ্গে বসুক; আদিবাসীদের সঙ্গে বসুক। তাদের মতামত নিয়ে আগামী ছয় মাস বা এক বছরের পরিকল্পনা জনগণের সামনে তুলে ধরুক।

সমকাল: শেষ করি। নতুন সরকারের সম্ভাব্য সদস্যদের যেসব নাম সামাজিক মাধ্যমে প্রকাশ পাচ্ছে, সেখানে আপনার নামও রয়েছে। কোনো মন্তব্য?

রিজওয়ানা হাসান: বিষয়টা আমার জন্য অনেক আনন্দের ও সম্মানের এ জন্য যে, মানুষ আমাকে বিশ্বাস করে; ভরসার জায়গা হিসেবে দেখে। এই বিশ্বাস আর ভরসা আমার চালিকা শক্তি। যে কোনো অবস্থান থেকে আমি দায়িত্ব পালন করে যাব; পদ- পদবি কোনো বাধা না। একটি নিরপেক্ষ সরকার এলে আইনি কাজ রাজনৈতিক বাধা ছাড়া করতে পারব– আমি সেই প্রত্যাশাতে আছি।

সমকাল: ব্যস্ত সময়ের মধ্যেও সময় দেওয়ার জন্য আপনাকে ধন্যবাদ।"
2024-08-06 23:05:04,অন্তর্বর্তীকালীন সরকারের রূপরেখা: একটি প্রস্তাবনা,"শিক্ষার্থী-জনতার ‘অভ্যুত্থান’ শেষ হয়েও হলো না শেষ। সাবেক প্রধানমন্ত্রী শেখ হাসিনার ক্ষমতা ছাড়তে বাধ্য হয়ে দেশ থেকে পলায়ন করার মধ্য দিয়ে ইতিহাসের এক নতুন মোড়ে এসে দাঁড়িয়েছে বাংলাদেশ। এবার আবার দেশ গড়ার পালা। কিন্তু দেশ গড়ার পথে সবচেয়ে বড় যে উপাদানটি বর্তমান বাংলাদেশে অনুপস্থিত, তা হলো গণতন্ত্র। যে গণতন্ত্র অনেক বছর ধরেই অনুপস্থিত, তা ফিরিয়ে আনাই হবে অভ্যুত্থানের ফলে পরিবর্তিত পরিস্থিতির অন্যতম বড় অর্জন। কিন্তু অভ্যুত্থান ও গণতান্ত্রিক অবস্থার মধ্যবর্তী সময়ে দেশকে নেতৃত্ব দেবেন কারা– এ প্রশ্ন এখন সবার মনে।

অনেকে বলছেন, শিক্ষার্থী-জনতা যারা কিনা এ অভ্যুত্থানের মাধ্যমে একটি স্বৈরাচারী শাসনের অবসান ঘটিয়েছেন, তাদের মতামতের ভিত্তিতেই ‘অন্তর্বর্তীকালীন সরকার’ গঠন করা উচিত। আসলেই তা হওয়া উচিত কিনা বা গণতান্ত্রিক পর্যায়ে যাওয়ার জন্য এটি নিজেই কোনো গণতান্ত্রিক উপায় কিনা, তা নিয়ে প্রশ্ন করার যথেষ্ট কারণ রয়েছে। একই সঙ্গে এটিও আমাদের ভাবতে হবে, এ মুহূর্তে কোনো গণতান্ত্রিক বিকল্পও কি আমাদের হাতে আছে? তবে ছাত্র-নাগরিকদের অভ্যুত্থানের মধ্য দিয়ে একটা কর্তৃত্ববাদী ফ্যাসিবাদী সরকারের পতনের ফলে যে গণশক্তি অর্জিত হয়েছে, তাই মূলত ‘বিপ্লবী’ ছাত্র-জনতার হাতে কিংবা তাদের সমর্থনপুষ্ট অন্তর্বর্তীকালীন সরকারের কাছে ক্ষমতা হস্তান্তরের গণভিত্তি। বিদ্যমান শাসন কাঠামোর বিরুদ্ধেই গণঅভ্যুত্থান হয়েছে বিধায় এই শাসন কাঠামোর মধ্য থেকে নতুন সরকারের আইনগত ও সাংবিধানিক ভিত্তি খোঁজা অর্থহীন। অন্তর্বর্তীকালীন সরকারের আইনগত ও নৈতিক ভিত্তি নিয়ে বিতর্ক অবশ্যই গুরুত্বপূর্ণ; কিন্তু গণঅভ্যুত্থান-পরবর্তী আপৎকালীন সমাধানের জন্য সম্ভবত খুব জরুরি নয়। বরং অন্যসব জনগুরুত্বপূর্ণ প্রশ্নকে পাশ কাটিয়ে যা একই সঙ্গে জরুরি এবং দরকারি প্রশ্ন তা হলো, অন্তর্বর্তীকালীন সরকারের রূপরেখা কেমন হবে। এ ধরনের সরকার গঠনের পূর্বে মহামান্য রাষ্ট্রপতিকে অবশ্যই চলমান সংসদকে বিলুপ্ত ঘোষণা করতে হবে।

সেনা সমর্থিত সরকার হিসেবে অন্তর্বর্তীকালীন সরকারকে হয়তো বিশ্বের বিভিন্ন প্রান্ত থেকে অনেক প্রশ্নের সম্মুখীন হতে হবে। তাই প্রধান উপদেষ্টা হিসেবে এমন একজনই আদর্শ হবেন, যার কেবল শক্তিশালী আন্তর্জাতিক সম্পর্ক ও প্রশাসনিক দক্ষতাই থাকবে না; বরং বৈশ্বিক পরাশক্তিগুলোর সঙ্গে সম্পর্কের ভারসাম্য বজায় রাখার ক্ষমতাও থাকবে। প্রধান উপদেষ্টাকে অবশ্যই ভূরাজনৈতিক প্রেক্ষাপট ও জটিল আন্তর্জাতিক সম্পর্ক নেভিগেট করার জন্য প্রয়োজনীয় ধীশক্তির অধিকারী হতে হবে। বাংলাদেশের অর্থনীতি পুনরুদ্ধার এবং প্রবৃদ্ধির জন্য প্রয়োজনীয় অর্থনৈতিক সহায়তা নিশ্চিত করার জন্য আন্তর্জাতিক আর্থিক প্রতিষ্ঠান, বেসরকারি সংস্থা ও বিদেশি সরকারের সঙ্গে ইতিবাচক সম্পর্ক গড়ে তোলার ক্ষেত্রে তাঁর সক্ষমতা গুরুত্বপূর্ণ হবে। তাঁকে অবশ্যই স্বচ্ছতা, সুশাসন এবং আইনের শাসনের জন্য প্রতিশ্রুতিবদ্ধ হতে হবে, যার ফলে অন্তর্বর্তীকালীন সরকারের বিশ্বাসযোগ্যতা বৃদ্ধি পাবে।

এ ছাড়া অন্তর্বর্তীকালীন সরকারের উপদেষ্টা পরিষদে এমন ব্যক্তিদের থাকতে হবে, যারা শিক্ষার্থী-জনতার অভ্যুত্থানের সাফল্যে যথেষ্ট অবদান রেখেছেন। যারা সক্রিয়ভাবে শিক্ষার্থী-জনতার গণতান্ত্রিক আন্দোলনকে সমর্থন করেছেন এবং কর্তৃত্ববাদী শাসন প্রতিরোধ করেছেন, তাদের অন্তর্ভুক্তি অন্তর্বর্তীকালীন সরকারের বৈধতা এবং নৈতিক ভিত্তিকে শক্তিশালী করবে; যা পরিষদের বিশ্বাসযোগ্যতা এবং কার্যকারিতাকে আরও বাড়াতে পারে। মোদ্দা কথা, যেহেতু এই গণআন্দোলনের অন্যতম রাজনৈতিক লক্ষ্য স্বৈরতন্ত্র এবং ফ্যাসিবাদী শাসন ব্যবস্থার বিলোপ সাধন, সেহেতু যারা ফ্যাসিবাদী কর্তৃত্ববাদী শাসনের সহযোগী নন, তাদের মধ্য থেকেই উপদেষ্টা নির্বাচন করতে হবে।

পরিষদে সমানভাবে বিভিন্ন পেশা, ধর্ম, নৃতাত্ত্বিক গোষ্ঠী, লিঙ্গ, বয়স এবং বিভিন্ন শ্রেণির সদস্যদের মধ্যে ভারসাম্য বজায় রাখতে হবে। পরিষদে কোনো বিশেষ পেশার একাধিক ব্যক্তিকে অন্তর্ভুক্ত করে ওই পেশাকে অগ্রাধিকার দেওয়া উচিত হবে না। উদাহরণস্বরূপ, এটিতে প্রতিরক্ষা বাহিনী থেকে একাধিক ব্যক্তিকে অন্তর্ভুক্ত করা উচিত নয়। কারণ, এতে জনগণের কাছে একটি পক্ষপাতমূলক বার্তা পরিবাহিত হবে। অধিকন্তু এটি একটি বৈচিত্র্যময় এবং প্রতিনিধিত্বকারী উপদেষ্টা পরিষদ নিশ্চিত করে না বলে তা বাংলাদেশি সমাজের বহুমুখী প্রকৃতির যথাযথ প্রতিফলন নয়। এই পরিষদের সদস্যরা যদি প্রধান উপদেষ্টার জন্য দরকারি বৈশিষ্ট্যগুলোর সব ক’টির অধিকারী নাও হন, অন্তত যেন বেশির ভাগের অধিকারী হন, সে বিষয়টি নিশ্চিত করতে হবে। এ ধরনের একটি ভারসাম্যপূর্ণ এবং বৈচিত্র্যময় উপদেষ্টা পরিষদ নিশ্চিত করতে সাহায্য করবে যে, অন্তর্বর্তীকালীন সরকারের সব সিদ্ধান্ত সমাজের সব অংশের সর্বোত্তম স্বার্থে নেওয়া হয়। এই জটিল ক্রান্তিকালীন ঐক্য ও সহযোগিতা বৃদ্ধি করতে এটি অত্যন্ত জরুরি পদক্ষেপ।

অভ্যুত্থান সফল করার প্রধান কুশীলব হলো শিক্ষার্থী তথা তরুণরা। তাই ‘বৈষম্যবিরোধী ছাত্র আন্দোলন’-এর প্রধান সমন্বয়কদের মধ্য থেকে অন্তত একজনকে উপদেষ্টা পরিষদে অন্তর্ভুক্ত করা খুবই জরুরি। কেউ যুক্তি দিতে পারেন যে, তারা এ ধরনের ভূমিকার জন্য বয়সের দিক থেকে অপরিপক্ব। এই দৃষ্টিকোণটি উল্লেখযোগ্য প্রভাব ফেলেছে এমন তরুণ নেতাদের ঐতিহাসিক এবং বৈশ্বিক উদাহরণ উপেক্ষা করে।

ভবিষ্যতের আকাঙ্ক্ষা উভয়েরই প্রতিফলন করে।

বর্তমান নিবন্ধ শেষ করার আগে অন্তর্বর্তীকালীন সরকারের দায়িত্বের রূপরেখা নিয়ে কিছু আলোচনা করা গুরুত্বপূর্ণ ও সময়োপযোগী। অন্তর্বর্তীকালীন সরকারের উচিত হবে অবিলম্বে মানবতাবিরোধী অপরাধের বিচার করার জন্য জাতিসংঘের অধীনে আন্তর্জাতিকভাবে গ্রহণযোগ্য ও সুষ্ঠু একটি তদন্ত কমিটি এবং তার পরিপ্রেক্ষিতে একটি বিশেষ ট্রাইব্যুনাল গঠন করা, যেন গণঅভ্যুত্থানকালে সংঘটিত সব হত্যাযজ্ঞ ও নির্যাতনের জন্য দায়ীদের বিচারের আওতায় আনা যায়। আইনের শাসন ও জবাবদিহির প্রতি বিশ্বাস পুনরুদ্ধার করার জন্য এই পদক্ষেপ অতীব গুরুত্বপূর্ণ। তা ছাড়া সাম্প্রতিক আন্দোলনের সময় এবং গত ১৫ বছরে রাষ্ট্রীয় নিপীড়নের কারণে যেসব পরিবার প্রিয়জন হারিয়েছে, তাদের ক্ষতিপূরণের জন্য অন্তর্বর্তীকালীন সরকারকে অবশ্যই উল্লেখযোগ্য পদক্ষেপ নিতে হবে। নিপীড়ন ও ষড়যন্ত্রের উদ্দেশ্যে করা বানোয়াট সব মিথ্যা মামলা খারিজ করাও জরুরি। এর ফলে নিরপরাধ ছাত্র ও জনসাধারণের ওপর থেকে বোঝা লাঘব হবে।

আমরা মনে করি, গত ১০ বছরে যে ফ্যাসিবাদী শাসন কাঠামো বাংলাদেশে জারি ছিল, তা মূলত সাংবিধানিক স্বৈরতন্ত্র অথবা সাংবিধানিক ফ্যাসিবাদ। ফলে বিদ্যমান সংবিধানের আমূল পরিবর্তন ছাড়া একটি উদার গণতান্ত্রিক কাঠামো নির্মাণ করা অসম্ভব। সে লক্ষ্যে সাংবিধানিক সংস্কারের ক্ষেত্রে অন্তর্বর্তীকালীন সরকারের উচিত ছয় মাসের মধ্যে নির্বাচনের মাধ্যমে একটি সাংবিধানিক পরিষদ গঠনের প্রক্রিয়া ত্বরান্বিত করা। এই পরিষদকে গুরুত্বপূর্ণ সমস্যা সমাধানের জন্য সংবিধান সংশোধনের দায়িত্ব দেওয়া উচিত। মূল সংস্কারের মধ্যে ক্ষমতার বিষম বণ্টন রোধ করতে প্রধানমন্ত্রীর মেয়াদ দুই মেয়াদে সীমিত করে এবং সংসদ সদস্যদের তাদের দলের নির্দেশনার বাইরে গিয়ে সংসদে স্বাধীনভাবে ভোট দেওয়ার ক্ষমতা নিশ্চিত করে এমন ধারা অন্তর্ভুক্ত করা উচিত। আবার সংবিধানে এমন কোনো ধারা প্রবর্তন করা যায় কিনা, যা রাজনৈতিক দলগুলোকে অভ্যন্তরীণ গণতন্ত্র চর্চায় বাধ্য করবে, সে বিষয়টিও সাংবিধানিক পরিষদকে খতিয়ে দেখতে হবে। কারণ যে দল নিজের মধ্যেই গণতন্ত্রের চর্চা করে না, তা স্বভাবতই দেশের সামগ্রিক গণতন্ত্রচর্চাকে বাধাগ্রস্ত করবে।

উপরন্তু যে কোনো বৈষম্যমূলক ধারা রদ করে বৈচিত্র্য এবং অন্তর্ভুক্তির বৈশ্বিক মান প্রতিফলনের জন্য সংবিধান এমনভাবে সংশোধন করা উচিত, যাতে সব নাগরিকের অধিকার ও স্বাধীনতা সুরক্ষিত থাকে। এই সংস্কারসমূহ বাংলাদেশের আইনি ও রাজনৈতিক কাঠামোকে আন্তর্জাতিক মানের সঙ্গে সামঞ্জস্যপূর্ণ করতে সাহায্য করে একটি ন্যায়সংগত সমাজ গড়ে তুলবে। তাই গণতান্ত্রিক শাসন ব্যবস্থাকে উন্নত করতে এবং গণতান্ত্রিক রীতিনীতির অবক্ষয় রোধ করতে এই পদক্ষেপগুলো ন্যূনতম, কিন্তু অপরিহার্য।

এই সাংবিধানিক পরিবর্তনগুলো বাস্তবায়নের পর সাংবিধানিক পরিষদকে একটি সম্পূর্ণ প্রতিনিধিত্বমূলক সরকারের কাছে দায়িত্ব হস্তান্তর নিশ্চিত করতে ১২ মাসের মধ্যে একটি সাধারণ নির্বাচনের আয়োজন করতে হবে।

আমরা দৃঢ়ভাবে বিশ্বাস করি, এই পদক্ষেপগুলো শুধু জাতির মুখোমুখি হওয়া তাৎক্ষণিক সমস্যাবলির সমাধানের সঙ্গে সঙ্গে বাংলাদেশের জন্য আরও গণতান্ত্রিক, স্বচ্ছ এবং অন্তর্ভুক্তিমূলক ভবিষ্যতের ভিত্তি স্থাপনে গুরুত্বপূর্ণ।

ড. সাজ্জাদ সিদ্দিকী: সহযোগী অধ্যাপক, শান্তি ও সংঘর্ষ অধ্যয়ন বিভাগ, ঢাকা বিশ্ববিদ্যালয়; ড. যোবায়ের আল মাহমুদ, সহযোগী অধ্যাপক, ক্লিনিক্যাল ফার্মাসি ও ফার্মাকোলজি বিভাগ, ঢাকা বিশ্ববিদ্যালয়; ড. কাজী হুদা, সহযোগী অধ্যাপক, দর্শন বিভাগ, ঢাকা বিশ্ববিদ্যালয়"
2024-08-06 23:03:03,সংখ্যালঘুর সুরক্ষা সবার কর্তব্য,"শিক্ষার্থীদের এক দফা দাবি যেভাবে পূরণ হয়েছে, সেটা অভাবনীয়। ছাত্র-জনতা, তাই তাদের বিজয় এবং কর্তৃত্ববাদী শাসনের অবসান উদযাপন করছে। কিন্তু দুর্ভাগ্যবশত সোমবার সন্ধ্যা থেকেই দেশের বিভিন্ন এলাকা থেকে বিশেষত হিন্দুদের ওপর আক্রমণের খবর আসছে। অবশ্য একই সঙ্গে সংখ্যালঘু সম্প্রদায়ের সুরক্ষার জন্য বৈষম্যবিরোধী ছাত্র আন্দোলনের আহ্বানও দেখা গেছে। সম্ভবত এরই পরিপ্রেক্ষিতে কিছু স্থানে সংখ্যালঘুদের ঘরবাড়ি, ধর্মীয় উপাসনালয় সুরক্ষায় শিক্ষার্থীসহ সমাজের বিভিন্ন শ্রেণির মানুষের পাহারাও দেখা গেছে।

মঙ্গলবার অনলাইন সংবাদমাধ্যমে প্রকাশিত খবর অনুসারে, দেশের ২৯টি জেলায় সংখ্যালঘু হিন্দুদের বাড়িঘর, ব্যবসা প্রতিষ্ঠান ও মন্দিরে হামলা, ভাঙচুর ও লুটপাটের ঘটনা ঘটেছে বলে অভিযোগ করেছে বাংলাদেশ হিন্দু বৌদ্ধ খ্রিষ্টান ঐক্য পরিষদ। এর মধ্যে চার জেলায় ৯টি মন্দিরে হামলার কথা তারা বলেছে। দুঃখজনকভাবে, দেশে যে কোনো রাজনৈতিক অস্থিরতা বা পট পরিবর্তনে বিভিন্ন ধর্মীয় ও জাতিগত সংখ্যালঘু মানুষের ওপর, বিশেষত হিন্দুদের ওপর হামলা যেন প্রায় নিয়ম হয়ে দাঁড়িয়েছে। এ ক্ষেত্রে সাম্প্রদায়িক ধ্যান-ধারণাপুষ্ট জনগোষ্ঠীর দায় যেমন আছে, তেমনি রাষ্ট্রেরও দায় কম নয়। স্বাধীনতার পর থেকে আজ পর্যন্ত দেশে এ ধরনের যত হামলা হয়েছে, তার একটিরও বিচার হয়নি। ফলে সাম্প্রদায়িক অপশক্তির আস্ফালন দিন দিন বেড়েছে। আমরা জানি, আমাদের বৃহৎ প্রতিবেশী ভারত একটা হিন্দুপ্রধান দেশ; এখানে হিন্দুদের ওপর যে কোনো হামলার প্রতিক্রিয়া দিল্লি এমনকি ভারতের জনসমাজে হয়। তাই হতে পারে, সুযোগ সন্ধানীরা সংখ্যালঘুদের ওপর হামলা চালিয়ে ঘোলা পানিতে মাছ শিকার করতে চায়। সংখ্যালঘুর সুরক্ষায় রাষ্ট্রীয় উদাসীনতার কারণেই যে ওই অপশক্তি এমন দুর্বৃত্তপনার সুযোগ পায়, তা বলা বাহুল্য।

দেশটা যেমন মুসলমানদের, তেমনি অন্যান্য ধর্মাবলম্বী ও নৃগোষ্ঠীরও। সংবিধান অনুসারে, নাগরিক হিসেবে সবাই সমান। শুধু ধর্ম পালন নয়, জীবনের সর্বক্ষেত্রে সংবিধান সব ধর্মের মানুষকে সমান অধিকার দিয়েছে। এ অধিকার থেকে নিছক তার ধর্মীয়, নৃতাত্ত্বিক, লৈঙ্গিক বা জন্মস্থানের কারণে কাউকে বঞ্চিত করা অপরাধ। সমস্যা হলো, এ বিষয়ে আমরা রাষ্ট্রকে যেমন যথেষ্ট দায়িত্বশীল করে গড়ে তুলতে পরিনি, তেমনি প্রয়োজনীয় জনসচেতনতাও তৈরি করতে পারিনি। এ কারণেই আমরা বারবার ধর্মীয় ও নৃতাত্ত্বিক সংখ্যলঘুর ওপর হামলার ঘটনা ঘটতে দেখি।

দীর্ঘদিনের দুঃশাসন মানুষকে অতিষ্ঠ করে তুলেছে বলেই সব শ্রেণি-পেশা-ধর্মের মানুষ ছাত্রদের দাবির সঙ্গে একাত্মতা পোষণ করে রাস্তায় নেমে এসেছিল। গণতান্ত্রিক ব্যবস্থায় জনগণের শক্তি বলে যে কথা আমরা শুনে এসেছিলাম, গণঅভ্যুত্থানের যেই গল্প আমরা পড়ে এসেছি, সেটাই দেখার সৌভাগ্য আমাদের হয়েছে। এ বিজয় এত সহজে আসেনি, যেখানে অল্প সময়ের ব্যবধানে চার শতাধিক প্রাণহানি হয়েছে। এমন অর্জন যেসব কারণে কালিমালিপ্ত হতে পারে, তার মধ্যে সংখ্যালঘুদের ওপর নির্যাতন অন্যতম। তাদের ওপর সারাদেশে একটা হামলা হলেও তার পরিণাম অনেক ভারী হতে পারে।

অসাম্প্রদায়িক চেতনা, সাম্য মৈত্রী ও ঐক্য সুন্দর সমাজ গঠনের জন্য অপরিহার্য। দেশের অধিকাংশ মানুষই শান্তির সেই সমাজ গঠনের প্রত্যাশী। সাম্প্রদায়িক সম্প্রীতি বিনষ্টকারীরা যেন কোনো অবস্থায়ই সুযোগ না পায়– তা নিশ্চিত করার দায়িত্ব সবার। এই সময়টায় দেশ একটি রূপান্তরের মধ্য দিয়ে যাচ্ছে। এবারের ছাত্রদের জাগরণ আগামী প্রজন্মের প্রতি উজ্জ্বল বাংলাদেশের বার্তা দিচ্ছে। কেবল এই সময়েই নয়; সংখ্যালঘু ও নৃতাত্ত্বিক জনগোষ্ঠীর অধিকার যেন সুরক্ষিত থাকে, সে জন্য সবসময় সোচ্চার হতে হবে। এ ক্ষেত্রে স্থানীয় প্রতিবেশীদের দায়িত্ব সর্বাগ্রে। পাশাপাশি আমরা এমন সরকার চাই, যারা সংখ্যালঘুদের অধিকার ও সুরক্ষায় সর্বোচ্চ ব্যবস্থা গ্রহণ করবে।"
2024-08-06 23:02:16,আইনশৃঙ্খলা প্রতিষ্ঠা হউক অগ্রাধিকার,"বৈষম্যবিরোধী ছাত্র আন্দোলনের মুখে প্রধানমন্ত্রীর পদ হইতে শেখ হাসিনার ক্ষমতাচ্যুতির পর রাজধানীসহ দেশের সর্বত্র রাজপথে জনতার যেই উল্লাস চলিতেছে, উহা বিজয়ের আনন্দে উদ্বেলিত মানুষের আবেগের স্বতঃস্ফূর্ত প্রকাশ বলিয়াই আমরা মনে করি। কিন্তু এই উল্লাসের মধ্যে রাজধানীসহ দেশের বিভিন্ন স্থানে যেই ধ্বংসযজ্ঞ দেখা যাইতেছে, উহা দুর্ভাগ্যজনক ও উদ্বেগজনক। মঙ্গলবার সমকালের এক প্রতিবেদনে বলা হইয়াছে, সোমবার প্রধানমন্ত্রীর পদত্যাগ ও দেশত্যাগের সংবাদ প্রকাশিত হইবার পরপরই রাজধানীসহ বিভিন্ন জেলায় বিভিন্নজনের বাসাবাড়ি, ব্যবসায় প্রতিষ্ঠান এমনকি রাষ্ট্রীয় স্থাপনায় হামলা-ভাঙচুর ও অগ্নিসংযোগ করা হয়। অনেক এলাকায় থানা, পুলিশ ফাঁড়ি ও আনসার ক্যাম্পও আক্রান্ত হইয়াছে। এমনকি সংখ্যালঘু সম্প্রদায়ের মানুষেরাও রেহাই পাইতেছেন না। ইতোমধ্যে ঢাকাসহ দেশের বিভিন্ন স্থানে বহু হিন্দু মন্দির ভাঙচুর ও অগ্নিসংযোগের শিকার হইয়াছে। অধিকতর উদ্বেগজনক হইল, এই সকল কিছুর কারণে বহু হতাহতের ঘটনা ঘটিয়াছে। শুধু পিটাইয়া হত্যা করা হইয়াছে অন্তত ৭৭ জন মানুষকে। ইহার সহিত শেরপুর, সাতক্ষীরাসহ বিভিন্ন কারাগারে হামলার মাধ্যমে বহু দাগি আসামিকেও ছিনাইয়া লওয়া হইয়াছে।

আমরা ইতোপূর্বে শিক্ষার্থীদের আন্দোলনে বিভিন্ন আইনশৃঙ্খলা বাহিনীর নির্বিচার গুলিবর্ষণ ও ক্ষমতাসীন দলের পেটোয়া বাহিনীর দ্বারা তিন শতাধিক মানুষকে প্রাণ হারাইতে দেখিয়াছি, যেইখানে আহত হয় আরও কয়েক সহস্র মানুষ। সকল শুভবুদ্ধিসম্পন্ন মানুষের ন্যায় আমরাও ইহার নিন্দা করিয়া অত্র সম্পাদকীয় স্তম্ভে সরকারকে বারংবার এই নারকীয় কাণ্ডের ভয়ংকর পরিণাম সম্পর্কে সতর্ক করিয়াছি, যদিও সরকার তাহাকে উপেক্ষা করিয়াই গিয়াছে। আমরা মনে করি, বর্তমানে যেই হত্যাযজ্ঞ ও ধ্বংসলীলা চলিতেছে, তাহা শুধু ছাত্র-জনতার বিজয়ের আনন্দকেই ম্লান করিতেছে না, রাষ্ট্র ও সমাজের সংহতিকেও দুর্বল করিয়া দিতেছে। উপরন্তু কারাগার হইতে দাগি আসামিরা পলায়নের সুযোগ পাওয়ায় জননিরাপত্তা ও জনশৃঙ্খলাও হুমকির মুখে পড়িতে পারে। সার্বিক পরিস্থিতিতে আন্তর্জাতিক পরিসরেও দেশের ভাবমূর্তি প্রশ্নের মুখে পড়িবার শঙ্কা উড়াইয়া দেওয়া যায় না।

আন্দোলনকারীদের এই বক্তব্য অবিশ্বাস করিবার কোনো কারণ নাই যে, এই সকল অপকর্মের সহিত তাহাদের কেহ জড়িত নহেন। আমরা দেখিয়াছি, ইতোমধ্যে তাহারা বিশেষত সংখ্যালঘু সম্প্রদায়ভুক্ত মানুষের পার্শ্বে দাঁড়াইতে তাহাদের সাথীদের প্রতি আহ্বান জানাইয়াছেন। শুধু তাহাই নহে, শিক্ষার্থী নেতৃবৃন্দ এই সকল বর্বরতার হোতাদের আইনের আওতায় আনিবারও আহ্বান জানাইয়াছেন। কিন্তু প্রশ্ন হইল, এই গুরুত্বপূর্ণ দায়িত্বটি কে বা কাহারা পালন করিবে? হামলার সম্মুখীন হইবার আশঙ্কায় বিশেষত পুলিশের বিভিন্ন ইউনিট বর্তমানে নিষ্ক্রিয়, যেই ক্ষেত্রে বিদায়ী সরকারের আমলে বাহিনীটির ব্যাপক দলীয়করণজনিত দুর্বলতারও যথেষ্ট ভূমিকা আছে বলিয়া আমরা মনে করি। সত্য, ইতোমধ্যে রাস্তায় যান চলাচল ব্যবস্থাপনার জন্য আনসার ও গ্রাম প্রতিরক্ষা বাহিনীর সদস্যদের নিযুক্ত করা হইয়াছে; কিন্তু সামাজিক শৃঙ্খলা ও জননিরাপত্তা নিশ্চিত করিবার বিষয়টি এখনও উপেক্ষিত।

আমরা জানি, দেশে বর্তমানে নূতন একটা সরকার গঠনের প্রয়াস চলিতেছে। এই লক্ষ্যে রাজনৈতিক দলসমূহ, আন্দোলনকারী শিক্ষার্থীদের প্রতিনিধি, নাগরিক সমাজের সদস্যবর্গসহ বিভিন্ন অংশীজনের মধ্যে একটা ঐকমত্য সৃষ্টিরও উদ্যোগ দৃশ্যমান। যতদিন এই প্রচেষ্টা সফল না হইবে ততদিন বিদ্যমান সংবিধান অনুসারে রাষ্ট্রের নির্বাহী ক্ষমতা রাষ্ট্রপতির হস্তে থাকিবে, ইহাও আমরা জানি। এই প্রেক্ষাপটে বলা যায়, জননিরাপত্তা ও জনপরিসরে শৃঙ্খলা রক্ষার গুরুদায়িত্বটি রাষ্ট্রপতিরই পালন করিবার কথা। কিন্তু পুলিশ ও অন্যান্য নিয়মিত আইনশৃঙ্খলা বাহিনীর নিষ্ক্রিয়তার মধ্যে রাষ্ট্রপতির পক্ষে এই দায়িত্ব সুচারুরূপে পালন করা প্রায় অসম্ভব। অন্যদিকে সংবিধানেই জননিরাপত্তা বিধানে বেসামরিক প্রশাসনকে সহায়তার দায়িত্ব সেনাবাহিনীর উপর অর্পিত। প্রকৃতপক্ষে বর্তমানে একমাত্র সেনাবাহিনীরই দেশে শান্তি-শৃঙ্খলা প্রতিষ্ঠার জন্য প্রয়োজনীয় প্রশিক্ষণ, জনবল ও উপকরণাদি আছে। তাই অন্তত যতদিন অবধি সকলের মতামতের ভিত্তিতে একটা কার্যকর অন্তর্বর্তীকালীন সরকার গঠিত না হইবে ততদিন তাহাদেরই সর্বত্র আইনশৃঙ্খলা রক্ষার দায়িত্বটি পালন করা উচিত বলিয়া আমরা মনে করি। এই ক্ষেত্রে রাষ্ট্রপতিও আইনত তাঁহার অধীনস্থ সেনাবাহিনীকে প্রয়োজনীয় নির্দেশনা দিবেন বলিয়া আমাদের প্রত্যাশা।"
2024-08-06 22:59:27,সিলেটের পর্যটনকেন্দ্রের সাদা পাথর হরিলুট,"সরকার পতনের সুযোগে কয়েক ঘণ্টার মধ্যে সিলেটের কোম্পানীগঞ্জের ভোলাগঞ্জ ‘সাদা পাথর’ পর্যটনকেন্দ্র থেকে লুট করা হয়েছে কোটি কোটি টাকার পাথর। গত সোমবার সন্ধ্যা থেকে মঙ্গলবার বিকেল পর্যন্ত শত শত ছোটবড় নৌকায় করে পাথর লুট করা হয়। তারা সরকার পতনের পর নিরাপত্তাহীনতার সুযোগ কাজে লাগায়। তবে খবর পেয়ে ছাত্র-জনতা পাথর লুটকারীদের তাড়িয়ে দেয়। খবর পেয়ে সেনা সদস্যরা সেখানে অবস্থান নেন। ফলে আপাতত রক্ষা পেয়েছে পর্যটনকেন্দ্রের ‘সাদা সোনা’-খ্যাত পাথর।

পর্যটনকেন্দ্রের মূল আকর্ষণ সাদা পাথর। সীমান্ত থেকে বয়ে আসা স্বচ্ছ পানি সাদা পাথরের ওপর দিয়ে প্রবাহিত হয়ে মিলিত হয় ধলাই নদীতে। পর্যটনকেন্দ্রটির পাথরের দিকে সবসময় দৃষ্টি থাকে পাথরখেকোদের। সরকারি নিষেধাজ্ঞা ও প্রশাসনের নজরদারির পরও প্রতিবছর মাঝেমধ্যে নানা কৌশলে লুট হয়ে আসছে সাদা পাথর।

ভোলাগঞ্জ এলাকার বাসিন্দারা জানান, অল্প সময়ের মধ্যে ২০ কোটি টাকার পাথর লুট করা হয়েছে। এতে পাথরের স্তূপ খালি হয়ে গেছে। স্থানীয়রা ছাড়াও বিভিন্ন স্থান থেকে বাল্কহেড নৌকাসহ অসংখ্য বারকি ও ইঞ্জিনচালিত খালি নৌকা ভেড়ে পর্যটন এলাকায়। আজ সকালে পাথরলুটের দৃশ্য চোখে পড়ে অনেকের। ছাত্র-জনতা দুপুরে তাদের নিষেধ করে দেয়। এরপরও লুটকারীরা স্থান ছাড়েনি। বিকেল ৩টার দিকে আবারও তাদের তাড়িয়ে দেয় ছাত্র-জনতা। এর আগেই লাখ লাখ ঘনফুট পাথর তারা লুটে নেয়।

কোম্পানীগঞ্জ উপজেলা যুবদলের সভাপতি সাজ্জাদ হোসেন বলেন, ছাত্র-জনতা মিলে পাথর লুটকারীদের তাড়িয়ে না দিলে পর্যটন এলাকা পাথরশূন্য হয়ে যেত। স্থানীয় এক জনপ্রতিনিধি জানান, এই এলাকায় কোটি কোটি ঘনফুট ছোটবড় পাথর ছড়িয়ে-ছিটিয়ে আছে। দেখলে মনে হয় কেউ তা বিছিয়ে রেখেছে। সেই পাথর নৌকাভর্তি করতে মাত্র ১০-১৫ মিনিট সময় লাগে। পুলিশ, আনসার ও বিজিবি না থাকার সুযোগে যে যার মতো করে লুটপাট শুরু করে। স্থানীয়দের অনেকে এসব পাথর নিয়ে আশপাশ এলাকায় নদীর চর কিংবা বাসাবাড়ির সামনে স্তূপ করে রেখেছেন। দূর-দূরান্ত থেকে এসেও লোকজন নৌকায় করে পাথর নিয়ে গেছে।

একটি ভিডিওতে দেখা গেছে, বাল্কহেডসহ বিভিন্ন ধরনের নৌকায় শত শত লোক পাথর ভর্তি করছে। কেউ নৌকায় পাথর ভর্তি করে চলে যাচ্ছে, কেউবা পাথর নিতে আসছে।"
2024-08-06 22:56:20,"রক্তস্নাত বিজয়, গণঅভ্যুত্থানের বার্তা","রাষ্ট্র ও দেশের মানুষের বুকে চেপে বসা দমবন্ধ পরিস্থিতির অবসান ঘটেছে। ঐতিহাসিক যুগসন্ধিক্ষণের সাক্ষী হওয়ার অনন্য সুযোগের পাশাপাশি আমরা প্রত্যক্ষ করেছি অন্তত চারশ মানুষের আত্মদান। এই রক্তস্রোতের মধ্যে দাঁড়িয়ে দেশের আপামর ছাত্র, পেশাজীবী, বেকার, নারী-পুরুষসহ সব শ্রেণি-ধর্ম-বয়সের মানুষের যে সাহস ও দুর্নিবার প্রতিরোধস্পৃহা আমরা লক্ষ্য করলাম, তাতে বাংলাদেশ নিয়ে স্বপ্নের পরিধি নিশ্চিতভাবে আকাশ ছুঁতে চায়।

মাত্র ৩৬ দিনের বৈষম্যবিরোধী ছাত্র আন্দোলন। অতি দ্রুত পট পরিবর্তন হলেও এর ভেতরের চাপা বারুদ দীর্ঘদিনের অবরুদ্ধ বাস্তবতা থেকে জাত। সরকারি চাকরিতে কোটা সংস্কারের দাবিতে বিশ্ববিদ্যালয়কেন্দ্রিক নিরীহ একটি ছাত্র আন্দোলন ক্রমশ সারাদেশে যে আকারে, বিন্যাসে ও গুরুত্বে নিজেদের হাজির করেছে, তা দেশের সার্বিক পরিস্থিতি পুরো বদলে দেয়। দেশের সবক’টি জেলা ছাত্র-জনতার মিছিলে উত্তাল হতে থাকে; ছাত্র আন্দোলন গণআন্দোলনের দিকে ধাবিত হয়। এই আন্দোলনে ১৬ জুলাই থেকে শুরু করে ৫ আগস্ট প্রধানমন্ত্রী শেখ হাসিনার পদত্যাগ পর্যন্ত যে বিপুলসংখ্যক ছাত্র-জনতা নিহত হয়েছেন, গত একশ বছরে দক্ষিণ এশিয়ায় কোনো ছাত্র আন্দোলনে এত প্রাণহানির ঘটনা ঘটেনি।

রাজধানীসহ জেলায় জেলায়, রাস্তায়-অলিতে-গলিতে একদিকে আন্দোলনকারী ছাত্র-জনতা, অন্যদিকে পুলিশ ও ছাত্রলীগ-আওয়ামী লীগের কর্মী বাহিনী মুখোমুখি। অরাজনৈতিক ছাত্র-জনতার সঙ্গে নিজেদের যুক্ত করে বিএনপিসহ জামায়াত-শিবির এবং ডান-বামসহ বিভিন্ন সরকারবিরোধী রাজনৈতিক দলের কর্মীরা। ফলাফল: ভয়াবহ সংঘর্ষ; অগণিত হতাহত। নিহতদের গুলিবিদ্ধ হওয়ার ঘটনাগুলো বিশ্লেষণ করে ডেইলি স্টার জানিয়েছে, বৈষম্যবিরোধী আন্দোলনে ১ আগস্ট পর্যন্ত নিহত ২০৪ জনের মধ্যে ১৯৫ জন অর্থাৎ ৯৫ শতাংশ গুলিবিদ্ধ হয়ে মারা যান। এদের মধ্যে ১১৩ জন মাথা, বুক, পাকস্থলী ও তলপেটে সরাসরি গুলিতে নিহত হয়েছেন। শরীরের এসব স্পর্শকাতর স্থানে একটি মাত্র গুলি এক মিনিট সময়ের মধ্যেই মানুষের প্রাণ কেড়ে নিতে পারে। (ডেইলি স্টার, ৪ আগস্ট)।

মাথা, বুক, পাকস্থলী, তলপেট– কেন এভাবে গুলি করতে হবে নিজের দেশের মানুষকে? কার সিদ্ধান্তে নিজ দেশের মানুষের বুকে পুলিশ গুলি চালায়? সরকার এটি স্বীকার করে দোষী পুলিশকে বিচারের আওতায় নিয়ে আসার ব্যবস্থা শুরুতে (রংপুর বেগম রোকেয়া বিশ্ববিদ্যালয়ে আবু সাঈদকে পুলিশ সরাসরি বুকে গুলি করে, ১৬ জুলাই) করলেই মৃত্যুর মিছিল এত দীর্ঘ হয় না।

০২.

শেখ হাসিনা নিজের দম্ভ ও একগুঁয়েমিতে অটল থেকে একের পর এক ভুল করেছেন। অবশ্য একে ভুল না বলে স্বৈরাচারী শাসকের বেপরোয়া আচরণ বলাই সংগত। আন্দোলনরত ছাত্রছাত্রীদের তুচ্ছতাচ্ছিল্য করে তিনি এমন মন্তব্য করে বসেন যে, ঝাঁকে ঝাঁকে ছাত্ররা প্রতিবাদে উত্তাল হয়ে সমাবেশে জড়ো হতে শুরু করে। ছাত্রদের মিছিল বড় থেকে আরও বড় হয়, মিছিল রুখতে পুলিশ বল প্রয়োগ করে। শেখ হাসিনা ভেবেছিলেন, বলপ্রয়োগের ভয়ে সিঁটিয়ে যাবে ছাত্ররা, ঘটেছে উল্টোটি; রাজপথে একেকটি শিক্ষার্থীর মৃত্যু সাধারণ মানুষকে আরও বেশি প্রতিবাদী, ক্ষুব্ধ ও যূথবদ্ধ করে। অকল্পনীয় প্রাণনাশের ঘটনা ঘটতে থাকে; একইভাবে অকল্পনীয় প্রতিরোধের সাহসও দেখিয়ে আরও সংহত হতে থাকে ছাত্র-জনতা।

এর মধ্যে হাসিনা সরকার তার বহুব্যবহৃত মুক্তিযুদ্ধের চেতনার পক্ষ ও বিপক্ষ শক্তির বয়ান উপস্থাপন করতে শুরু করে। ছাত্র আন্দোলনে যে অকল্পনীয় প্রাণনাশের ঘটনা ঘটে, তাকে সরকার বিএনপি-জামায়াতের সন্ত্রাসী বা জঙ্গি কর্মকাণ্ড হিসেবে ঘোষণা করে। বিএনপি-জামায়াতের এই বিপুল শক্তি থাকলে গত এক যুগে তিনটি একতরফা সংসদ নির্বাচন নিজেদের মতো করে সম্পন্ন করতে পারত না আওয়ামী লীগ। প্রকৃতপক্ষে যথার্থ বিরোধী দলকে মাঠছাড়া করে রাখতে পারা আওয়ামী লীগ তথা শেখ হাসিনার কর্তৃত্ববাদী আচরণের বড় দৃষ্টান্ত। বছরের পর বছর জবাবদিহিহীন গণতন্ত্রহীনতার মধ্যে তিনি নিজেকে আর সবকিছুর ঊর্ধ্বে ভাবতে থাকেন; তারই ফলে বিরোধী মত ও কথাকে অনবরত তুচ্ছতাচ্ছিল্য করে, বিরোধী নেতাকর্মীকে দৌড়ের ওপর রাখাকেই নেতৃত্বগুণ হিসেবে ভেবে নেন। শেখ হাসিনার কাছে সহকর্মীদের মধ্যে অযোগ্য ও ব্যক্তিত্বহীনদের আধিক্য বেশি থাকায়, তাঁর সব কথায় মাথা নেড়ে সায় দেওয়াই ছিল তাদের কাজ। ‘হাসিনা সব প্রশ্নের ঊর্ধ্বে’, ‘তিনি অবিকল্প’– এসব মনগড়া ভাবনায় দেবীর আসনে বসে জনতার হৃৎস্পন্দন কখনোই হাসিনা অনুধাবন করতে চাননি। শেখ হাসিনার একক কর্তৃত্বের অভয়ারণ্যে অদম্য তারুণ্যের নেতৃত্বে গণঅভ্যুত্থান অনিবার্য কিছু প্রসঙ্গ সামনে নিয়ে এসেছে।

০৩.

এই যে রাজপথে, দেশের জেলায় জেলায় আনাচে-কানাচে মানুষের দীর্ঘ মিছিল, মিছিলের পর মিছিল, সব ধরনের জুলুম নির্যাতনের পরও অকাতরে প্রাণদান– এর অন্তর্নিহিত তাৎপর্য আন্দোলনরত ছাত্রনেতৃত্বসহ সব অংশীজনকে গুরুত্বের সঙ্গে নিয়ে আগামী পথপরিক্রমা

সাজাতে হবে।

কেন মানুষের এত ক্ষোভ? সরকার কখনও মানুষের কথা শুনতে চেয়েছে? কর্মসংস্থান নেই, চাকরি নেই, স্বাস্থ্যসেবা দুর্মূল্য, দ্রব্যমূল্যের লাগামছাড়া গতি; এর মধ্যে সরকারি কর্মকর্তা ও সরকারি দলের নেতাদের হাজার হাজার কোটি টাকার দুর্নীতি, কানাডা-মালয়েশিয়া-দুবাইতে তাদের বেগমপাড়া আর সেকেন্ড হোম– দুর্বিষহ জীবনযাপনে পিষ্ট সাধারণ মানুষ দাঁড়ানোর জায়গা পেয়ে তাই গ্রামগঞ্জে, শহর-বন্দরে ফুঁসে ওঠে। নতুন সরকারকে অবশ্যই গণতান্ত্রিক প্রক্রিয়ার দিকে দেশকে এগিয়ে নেওয়ার পরিকল্পনা করতে হবে। নির্বাচন ব্যবস্থাকে যথার্থ নিরপেক্ষ করে এমন প্রক্রিয়ায় সাজাতে হবে যেন পাঁচ বছর পরপর প্রতিটি রাজনৈতিক দল ভোটারের সামনে এসে নিজের সাফল্য-ব্যর্থতার কথা জানিয়ে ভোট প্রার্থনা করতে বাধ্য হয়। রাষ্ট্রকে বলপ্রয়োগের চিন্তা থেকে সরে আসতে হবে, তাকে অবশ্যই বুঝতে হবে– দেশের মানুষের কল্যাণের জন্যই রাজনীতিবিদরা রাষ্ট্রের দায়িত্বে থাকেন; মানুষের কল্যাণ তারা মানুষের ওপর জোর খাটিয়ে, নিজেদের রেজিম বানিয়ে করতে পারেন না। স্বৈরাচারের বিরুদ্ধে ছাত্র-জনতার অভ্যুত্থানের পরপর দেশজুড়ে যে সন্ত্রাস, অরাজকতা– এসবের বিরুদ্ধে যে যেখানে দায়িত্বরত আছেন, নিজ নিজ দায়িত্ব পালন করতে হবে। অন্ধকারে আলু পুড়িয়ে খাওয়া লোকের অভাব এ দেশে কখনোই হয় না; ছাত্র আন্দোলনের সঙ্গে নাশকতার কোনো সম্পর্ক নেই। আমাদের মনে রাখা দরকার, এবারের আন্দোলনে বিএনপি বা জামায়াত বড় কোনো সাফল্যের দাবিদার তো নয়ই, তাদের অংশগ্রহণও ছিল না। এটা মূলত অরাজনৈতিক ছাত্রছাত্রীদের স্বতঃস্ফূর্ত জাগরণ। সেখানে ৫ আগস্ট শেখ হাসিনার পদত্যাগের পরপর সেনাপ্রধান ও রাষ্ট্রপতির সঙ্গে বৈঠকে জামায়াত, হেফাজতসহ ইসলামী দলগুলোর বিপুল সংখ্যাধিক্য সংশয় জাগায়। প্রগতিশীল বাম দলসহ আন্দোলনের মূল সমন্বয়ক বা সুশীল সমাজের গুরুত্বপূর্ণ বিবেকী মানুষদের তেমন কাউকেই প্রথম দিন আমরা সেনাপ্রধানের পাশে দেখিনি। মুক্তিযুদ্ধ ও অসাম্প্রদায়িক বাংলাদেশের প্রশ্নে তরুণ প্রজন্মের আপস করার প্রশ্নই ওঠে না। ৫ আগস্ট অভ্যুত্থানের পর থেকে সারাদেশে বিক্ষিপ্ত সাম্প্রদায়িক হামলা, ধানমন্ডির ৩২ নম্বরে বঙ্গবন্ধু জাদুঘরে আগুনসহ দেশের গুরুত্বপূর্ণ ভাস্কর্য, স্থাপনায় আগুন ও ধ্বংস যারা করছে; তারা আসলে বাংলাদেশের বিপক্ষের মানুষ। এ ব্যাপারে নতুন প্রজন্মের ছাত্রদের অবশ্যই সচেতন থাকতে হবে। দেশের আবহমান সংস্কৃতি, ঐতিহ্য ও পরম্পরা কোনো দল বা ব্যক্তির একক সম্পত্তি নয়। এটা সকলের, এর যত্ন সবাইকে নিতে হবে। সাম্প্রদায়িক শক্তি যেন কারও ঘাড়ে ভর করে তার বিষদাঁত বের করতে না পারে, সে সম্পর্কে সংশ্লিষ্ট সবাইকে সতর্ক থাকতে হবে।

শনিবার কেন্দ্রীয় শহীদ মিনারে ছাত্র-জনতার জমায়েতে সমন্বয়ক নাহিদ ইসলাম বলেছিলেন, ‘আমরা এমন একটি বাংলাদেশ গঠন করতে চাই, এমন একটি রাজনৈতিক বন্দোবস্ত করতে চাই, যেখানে আর কখনও কোনো ধরনের স্বৈরতন্ত্র-ফ্যাসিবাদ ফিরে আসতে না পারে।’ (সমকাল, ৪ আগষ্ট ২৪)। একই কথা তারপরও আমরা তাঁর ও তাঁর বন্ধুদের কণ্ঠে বারবার শুনেছি। এই অমিত সাহসী যুবকেরা বাংলাদেশের বর্তমান ও আগামী দিনের হৃৎস্পন্দন। তাদের বিবেচনা ও বোঝাপড়া মূল্যবান ও সুনির্দিষ্ট দিকনির্দেশক। ছাত্রদের নেতৃত্বে গণঅভ্যুত্থান এ দেশে কর্তৃত্ববাদী স্বৈরাচারের অবসান ঘটিয়ে সত্যিকারের বহুদলীয় মুক্ত গণতন্ত্রের বিকাশ যে সম্ভব, তার সুস্পষ্ট বার্তা এরই মধ্যে দিয়েছে। রাজনীতি, ইতিহাস ও সাধারণ মানুষের জীবনে এর ইতিবাচক অভিঘাতে বাংলাদেশ একটি কল্যাণকর, মানবিক রাষ্ট্রের পথে নিজেকে এগিয়ে নেবে– প্রত্যাশা নিয়ে স্বৈরাচারের বিরুদ্ধে বিজয়ী তরুণ ছাত্রছাত্রীদের অভিবাদন, রক্তস্নাত শুভেচ্ছা।"
2024-08-06 22:54:08,যখন ফেসবুক হ্যাক হয়,"অ্যাকাউন্ট হ্যাক হয়েছে বা সন্দেহ মনে আসলে নির্ধারিত কিছু পদক্ষেপের মাধ্যমে আবারও অ্যাকাউন্টের নিয়ন্ত্রণ আনা সম্ভব। হ্যাকারদের হাত থেকে অ্যাকাউন্ট ফেরত পাওয়ার পর তা নিরাপদ রাখতে সিকিউরিটি সেটিংস রিভিউ করা জরুরি।

হ্যাকিং (ফেসবুক) হলে কীভাবে পুনরায় অ্যাকাউন্টের নিয়ন্ত্রণ পাওয়া যায়, সে বিষয়ে সুস্পষ্ট ধারণা থাকা চাই।

যদি অ্যাকাউন্টে প্রবেশ করতে না পারেন, তার কারণ হতে পারে হ্যাকার আপনার লগইন সেশন মুছে দিয়েছে বা লগইন ডিটেইলস বদলে দিয়েছে। এমন পরিস্থিতির সম্মুখীন হলে (https://www.facebook.com/hacked) লিঙ্কের মাধ্যমে আক্রমণের শিকার অ্যাকাউন্টের তথ্য দ্রুত রিপোর্ট করতে হবে।

রিপোর্ট করলে ফেসবুক পরে আক্রান্ত অ্যাকাউন্টের সঙ্গে সংযুক্ত ই-মেইল অ্যাড্রেস বা ফোন নম্বর ব্যবহার করে অ্যাকাউন্ট রিকভার করতে সহায়তা করবে।

যদি সেটিংসের ‘চুজ ফ্রেন্ডস টু কনট্যাক্ট ইফ ইউ গেট লকড আউট’ অপশনটি চালু করে রাখেন, তাহলে পরে ফাংশনটি ব্যবহার করে প্রয়োজনে অ্যাকাউন্ট পুনরুদ্ধার করা যাবে। উল্লিখিত ফাংশনের মাধ্যমে তিন থেকে পাঁচজন বিশ্বস্ত ব্যক্তিকে বাছাই করা যাবে, যারা অ্যাকাউন্টের নিয়ন্ত্রণ ফিরে পেতে সহায়তা হবে।

ফাংশনটি চালু করতে লগইন পেজের ‘ফরগটেন অ্যাকাউন্ট?’ অপশন নির্বাচন করতে হবে। তারপর ই-মেইল বা ফোন নম্বর দিয়ে অ্যাকাউন্টটি সার্চ করতে হবে। অ্যাকাউন্ট খুঁজে পাওয়ার পর আগে নির্বাচিত বিশ্বস্ত ব্যক্তিদের নাম প্রবেশের অপশন আসবে। তাদের কাছে অ্যালার্ট ও লিঙ্ক পৌঁছে যাবে। শুধু তারাই অ্যালার্ট ও লিঙ্কে প্রবেশ করতে পারবেন। নির্বাচিত ব্যক্তিরা ওই লিঙ্কে প্রবেশে রিকভারি কোড পাবেন। যা তারা আক্রান্ত অ্যাকাউন্টধারীকে জানাবেন। ফলে আক্রান্ত আবার নিজ অ্যাকাউন্টে প্রবেশাধিকার পাবেন।

অ্যাকাউন্ট পুনরুদ্ধারের পর সিকিউরিটি অ্যান্ড লগইন সেটিংসে গিয়ে পাসওয়ার্ড পরিবর্তন করা বা ইউজ টু-ফ্যাক্টর অথেনটিকেশন বা টুএফএ চালু করা জরুরি। আক্রান্ত অ্যাকাউন্টের ডেটায় অ্যাকসেস বিদ্যমান– এমন যে কোনো সন্দেহজনক বা ক্ষতিকর অ্যাপ্লিকেশন মুছে দেওয়ার পরামর্শ দেয় ফেসবুক। তাই সেটিংসের অ্যাপস অ্যান্ড ওয়েবসাইট অপশন থেকে বর্তমানে ব্যবহৃত হচ্ছে না– এমন বা পরিচিত নয় এমন অ্যাপস খুঁজে বের করে তা দ্রুত রিমুভ করতে হবে। অ্যাকাউন্ট হ্যাক হলে তা দ্রুত বন্ধুদের জানিয়ে দিয়ে সাবধান করতে উৎসাহিত করে ফেসবুক। ফলে বন্ধুদের ওই অ্যাকাউন্ট ফিরে পাওয়ার আগ পর্যন্ত আক্রান্ত অ্যাকাউন্ট থেকে পাঠানো যে কোনো লিঙ্ক থেকে বিরত থাকা শ্রেয়।"
2024-08-06 22:52:59,৩২ ইঞ্চি ফোরকে মনিটর,"আলট্রাগিয়ার সিরিজের ৩১.৪৬ ইঞ্চির ওলেড ডুয়াল মোড ফোরকে ইউএইচডি ২৪০ হার্জ বা এফএইচডি ৪৮০ হার্জ জিসিঙ্ক কম্প্যাটিবল গেমিং মনিটর আনল এলজি ব্র্যান্ড। মনিটরটি দেশেই পাওয়া যাচ্ছে।

মূল ডিসপ্লে (৩৮৪০ বাই ২১৬০) পিক্সেলের এমএলএ ওলেড অ্যান্টি গ্লেয়ারে নির্মিত। কন্ট্রাস্ট রেশিও ১৫০০০০০:১ এবং সর্বোচ্চ ব্রাইটনেস ২৭৫ নিটস অবধি। বিশেষ বৈশিষ্ট্যের মধ্যে অন্যতম এনভিডিয়া জি-সিঙ্ক, এএমডি ফ্রিসিঙ্ক প্রিমিয়াম প্রো প্রযুক্তি, যা টিয়ার-ফ্রি, স্টুটার-ফ্রি, ফ্লুইড গেমিং। এটি ভেসা ডিসপ্লে এইচডিআর ট্রু ব্ল্যাক ৪০০ প্রযুক্তির সঙ্গে সজ্জিত ও ডিসিআই-পি৩ কালার গ্যামুটের ৯৮.৫% কভারের মাধ্যমে এই মনিটর নিশ্চিত করে হাই রেজু্লেশন গেমপ্লে।

মনিটরে ব্যবহৃত স্পেশাল ফিচার, যেমন– কালার ক্যালিব্রেশন, কালার উইকনেস মোড, ক্রশহেয়ার, এইচডিআর ১০, অন স্ক্রিন কন্ট্রোল, ব্ল্যাক স্ট্যাবিলাইজার এবং ডায়নামিক অ্যাকশন সিঙ্ক– সব মিলিয়ে ক্রিস্টাল-ক্লিয়ার ইমেজ আউটপুট দেবে। মনিটরে ডিসপ্লে পোর্ট, এইচডিএমআই ২.১, ইউএসবি আপ ও ডাউন স্ট্রিম পোর্টসহ থাকবে অ্যাডজাস্টেবল স্ট্যান্ড। থাকছে দুই বছরের বিক্রয়োত্তর সেবা।"
2024-08-06 22:51:28,সিএমপির থানাগুলো যেন ধ্বংসস্তূপ,"চট্টগ্রাম নগরীর কোতোয়ালি থানার বাইরে অঙ্গার হয়ে পড়ে আছে সাঁজোয়া যান, পিকআপভ্যান, কার, মোটরসাইকেলসহ অন্তত ১০টি গাড়ি। থানা ভবনে ঢুকতে ডান পাশে ছিল কাচে ঘেরা ওসির কক্ষ। সেটির অস্তিত্ব নেই। আগুনে ফ্যানগুলো বেঁকে গেছে। এসিগুলো নেই। পুরো তিন তলা ভবনে আগুনের ক্ষতচিহ্ন। আসবাব থেকে শুরু করে মামলার নথিপত্র– কিছু পুড়েছে, কিছু লুট হয়েছে। শেখ হাসিনা সরকারের পতনের পর জ্বালিয়ে দেওয়া দৃষ্টিনন্দন এই থানা এখন যেন ধ্বংসস্তূপ। ২০১৮ সালে থানাটি সংস্কার করে নবরূপ দেন তৎকালীন ওসি মোহাম্মদ মহসীন।

শুধু কোতোয়ালি থানা নয়, সোমবার চট্টগ্রাম মেট্রোপলিটন পুলিশের (সিএমপি) ১৬টি থানার মধ্যে আটটিতে হামলা হয়েছে। এর মধ্যে ছয়টি থানা ধ্বংসস্তূপে পরিণত করা হয়েছে। অক্ষত নেই নগরীর একটি পুলিশ বক্সও। কোনোটিতে আগুন, কোনোটি ভাঙচুর করা হয়েছে। গতকাল মঙ্গলবার নগরীর থানাগুলো ঘুরে ধ্বংসস্তূপের এই চিত্র দেখা যায়। এসব থানা থেকে অস্ত্র লুটের খবরও পাওয়া গেছে। তবে কয়টি অস্ত্র লুট হয়েছে, তা নিশ্চিত হওয়া যায়নি। কোনো থানায় একজন পুলিশ সদস্যকেও দেখা যায়নি। বেলা সোয়া ৩টায় কোতোয়ালি থানার মূল ফটক বন্ধ পাওয়া যায়। কয়েকজন যুবককে পাহারা দিতে দেখা যায় এটি। তারা উৎসাহী লোকজনকে তাড়িয়ে দেন। জানতে চাইলে বিএনপির কর্মী পরিচয় দেওয়া রাজু নামে এক যুবক বলেন, ‘কিছু টোকাই থানায় ঢুকে পুড়ে যাওয়া গাড়ির অংশ নিয়ে যাওয়ার চেষ্টা করছে। তাই আমরা কয়েকজন পাহারা দিচ্ছি। এভাবে ২৪ ঘণ্টা তো পাহারা দিয়ে রাখতে পারব না। সেনাবাহিনী বা প্রশাসনের উচিত সরকারি এসব সম্পদ রক্ষা করা।’

কোতোয়ালি থানা থেকে এক কিলোমিটার দূরে সদরঘাট থানা। এখানে চট্টগ্রাম মেট্রোপলিটন পুলিশের (সিএমপি) ট্রাফিক দক্ষিণ বিভাগের কার্যালয়ও। থানার গেটের সামনে ভাঙা মোটরসাইকেলের স্তূপ। সেগুলো পাহারায় রেখেছেন কয়েক যুবক। থানা প্রাঙ্গণে পুলিশের পিকআপভ্যান থেকে তখনও উড়ছিল আগুনের ধোঁয়া। আঙিনায় অনেকগুলো মোটরসাইকেল ও সিএনজিচালিত অটোরিকশা। এই থানা ও ট্রাফিক পুলিশ কার্যালয় ভাঙচুর করা হলেও আগুন দেওয়া হয়নি। থানার সামনে থাকা যুবকরা জানান, ট্রাফিক পুলিশের ডাম্পিং করা মোটরসাইকেল ও বিভিন্ন গাড়ি সোমবার লুট হয়েছে। যেগুলো ছড়িয়ে-ছিটিয়ে আছে, সেগুলো জড়ো করে পুলিশকে ফেরত দেবেন বলে জানান তারা।

ধ্বংসস্তূপে পরিণত হয়েছে পাহাড়তলী থানাও। এর মূল ফটক উধাও হয়ে গেছে। গাছ দিয়ে ঘিরে রাখা হয়েছে ফটক। থানা প্রাঙ্গণে কয়েকটি পিকআপভ্যান পুড়ে অঙ্গার। ছয় তলা ভবনের প্রতিটি তলার জানালার গ্লাস ভাঙা। এখানে-সেখানে পড়ে আছে মামলা ও জিডির কাগজপত্র। পাশে সিডিএ মার্কেটের ব্যবসায়ী মারুফ সোলাইমান বলেন, ‘টোকাইরা থানায় ঢুকে বিভিন্ন সরঞ্জাম নিয়ে যাওয়ার চেষ্টা করছে। আমরা মার্কেট ও সরকারি সম্পত্তির নিরাপত্তার স্বার্থে পাহারা দিচ্ছি। কিন্তু এভাবে পাহারা কতক্ষণ দিতে পারব।’

নগরীর ডবলমুরিং থানার সামনে ছিল উৎসাহী মানুষের ভিড়। থানার ফটকের পাশে ভিকটিম সাপোর্ট সেন্টার। সেটি ভাঙচুর করা হয়েছে। থানার আঙিনায় ভাঙচুর করা ছয়টি পিকআপভ্যান ও মোটরসাইকেল। ভাঙচুর করা হয়েছে থানা ভবনও। থানার ভেতরে বিভিন্ন কাগজপত্র ছড়ানো-ছিটানো।

আকবরশাহ থানায়ও একই পরিস্থিতি। থানার আঙিনায় পুড়ে যাওয়া পিকআপ, কার, মাইক্রোবাস ও মিনি ট্রাক। এ ছাড়া আগুনে ধ্বংসস্তূপে পরিণত হয়েছে ইপিজেড ও পতেঙ্গা থানা।"
2024-08-06 22:47:48,ব্যাপক উত্থান শেয়ারবাজারে,"ছাত্র-জনতার অভ্যুত্থানে শেখ হাসিনা সরকারের পতন ও তাঁর দেশ ছাড়ার পরদিন গতকাল মঙ্গলবার শেয়ারবাজারে ব্যাপক উত্থান হয়েছে। ঢাকার শেয়ারবাজারের প্রধান মূল্যসূচক ডিএসইএক্স ১৯৭ পয়েন্ট বা পৌনে ৪ শতাংশ বেড়েছে। সূচকের এতটা উত্থান ২০২০ সালের ৩০ ডিসেম্বর বা গত পৌনে চার বছরে আর দেখেনি এ বাজার। লেনদেন হওয়া ৮২ শতাংশের বেশি শেয়ারের দর বৃদ্ধির কারণে সূচক এতটা বেড়েছে।

গত কয়েক সপ্তাহে বৈষম্যবিরোধী ছাত্র আন্দোলন ঘিরে অস্থিতিশীল ছিল পুরো দেশ। গত শুক্রবার পর্যন্ত দুই শতাধিক মানুষের প্রাণহানি হয়। কারফিউ জারির নির্বাহী আদেশে দ্বিতীয় দফায় এ সপ্তাহেও তিন দিনের সাধারণ ছুটি ঘোষণা করা হয়। এতে ব্যবসা-বাণিজ্যসহ পুরো দেশ স্থবির হয়ে পড়ে। সোমবার প্রধানমন্ত্রীর পদ থেকে ইস্তফা দিয়ে দেশ ছাড়লে সেনাবাহিনী সাধারণ ছুটি বাতিল করে অফিস-আদালত খুলে দেয়। এতে মানুষের মধ্যে স্বস্তি ফিরেছে। এরই প্রতিফলন দেখা গেছে শেয়ারবাজারের লেনদেনে– এমনটা মনে করেন শেয়ারবাজার-সংশ্লিষ্টরা।

তবে এমন দিনে শেয়ারবাজার নিয়ন্ত্রক সংস্থা বিএসইসির শীর্ষ দুই কর্মকর্তা চেয়ারম্যান শিবলী রুবাইয়াত-উল-ইসলাম এবং কমিশনার শেখ শামসুদ্দিন আহমেদ অফিসে অনুপস্থিত ছিলেন। গুঞ্জন আছে, গত রোববার কানাডা থেকে ফিরে সোমবারই দেশ ছেড়েছেন শিবলী রুবাইয়াত। এ বিষয়ে জানতে চাইলে তিনি হোয়াটসঅ্যাপ মেসেজে সমকালকে বলেন, ‘নতুন সরকার আসুক, তারপর জানাবো।’ তবে শেখ শামসুদ্দিন সাড়া দেননি।

গতকাল প্রধান শেয়ারবাজার ঢাকা স্টক এক্সচেঞ্জে (ডিএসই) তালিকাভুক্ত ৩৯৭ কোম্পানির শেয়ার ও মিউচুয়াল ফান্ডের মধ্যে ৩৯৬টির কেনাবেচা হয়েছে। এর মধ্যে ৩১৭টির বা ৮২ শতাংশের দর বেড়েছে, ৫৮টির দর কমেছে এবং অপরিবর্তিত ৯টির দর। দ্বিতীয় শেয়ারবাজার সিএসইর লেনদেন চিত্রও ছিল একই রকম।

ডিএসইতে লেনদেন হওয়া ১১৭ শেয়ার বা ২৬ শতাংশ দিনের সার্কিট ব্রেকার নির্ধারিত সর্বোচ্চ দরে (১০ শতাংশ বেড়ে) কেনাবেচা হয়েছে। তবে লেনদেনের মাঝে এ সংখ্যা ২৩৫টিতে উন্নীত হয়। ৫ শতাংশ বা এর বেশি হারে দর বেড়েছে ২৪৩ শেয়ার ও মিউচুয়াল ফান্ডের।

লংকাবাংলা সিকিউরিটিজের সিইও সাফফাত রেজা সমকালকে বলেন, ‘বিনিয়োগকারীদের মধ্যে স্বস্তি দেখেছি। একটু বেশি দাম দিয়ে হলেও শেয়ার কেনার জন্য অনেকে মরিয়া ছিলেন। তারা হয়তো ভাবছেন, কয়েক সপ্তাহের অচলাবস্থার পর এখন দেশের অর্থনৈতিক কার্যক্রম স্বাভাবিক হবে।’

লেনদেন পর্যবেক্ষণে দেখা যায়, বিনিয়োগকারীদের নতুন করে শেয়ার কেনার চাপ এতটাই বেশি ছিল, লেনদেন শুরুর মুহূর্তে তড়িঘড়ি করে শেয়ার কেনার চাপ দেখা গেছে। এতে সকাল ১০টায় লেনদেন শুরুর প্রথম মুহূর্তেই ডিএসইএক্স সূচক প্রায় ১৬০ পয়েন্ট বেড়ে ৫৩৮৯ পয়েন্টে উঠে যায়। মাত্র ১২ মিনিটের মধ্যে সূচকটি আরও ৯০ পয়েন্ট বা আগের দিনের তুলনায় ২৫১ পয়েন্ট বেড়ে ৫৪৮১ পয়েন্ট ছুঁইছুঁই অবস্থানে পৌঁছায়। ডিএসইতে এদিন ৭৫০ কোটি টাকার শেয়ার কেনাবেচা হয়, যা ৫৪২ কোটি টাকা বা ২৬১ শতাংশ বেশি।

এদিকে ব্যাপক উত্থানের বিপরীতে সাবেক প্রধানমন্ত্রী শেখ হাসিনার উপদেষ্টা সালমান এফ রহমানের মালিকানাধীন বেক্সিমকো ফার্মা, শাইনপুকুর সিরামিকসের শেয়ারের দর গতকাল যতটা হারানো সম্ভব ছিল, ততটাই দর পতন হয়েছে। একই অবস্থায় ছিল আইএফআইসি ব্যাংকের শেয়ারের।"
2024-08-06 22:47:21,চট্টগ্রাম ও সিলেটে হামলা-ভাঙচুর ঠেকাতে মাঠে বিএনপি নেতাকর্মীরা,"শেখ হাসিনা সরকারের পতনের পর নির্যাতন-নিপীড়ন, হামলা-মামলায় পর্যুদস্ত চট্টগ্রাম বিএনপি ও এর বিভিন্ন অঙ্গসংগঠনের নেতাকর্মীর মধ্যে এখন কাজ করছে মুক্তির আনন্দ। মঙ্গলবার সকাল থেকে দিনভর নগরীর রাজপথ থেকে শুরু করে অলিগলি– সর্বত্র মিছিলে মিছিলে মুখরিত করে রেখেছিলেন তারা। তবে মানুষের জানমাল রক্ষায় সচেতনতা তৈরিতে বুধবার থেকে নগরীর বিভিন্ন এলাকায় নগর বিএনপির পক্ষ থেকে মাইকিং করা হবে বলে জানিয়েছেন দপ্তরের দায়িত্বে থাকা মো. ইদ্রিস আলী।

মঙ্গলবার বিকেলে নগরীর নাসিমন ভবনের দলীয় কার্যালয় চত্বরে থানা ও ওয়ার্ড বিএনপি নেতাদের সঙ্গে মতবিনিময় করেন দলের চট্টগ্রাম বিভাগীয় সাংগঠনিক সম্পাদক মাহবুবের রহমান শামীম। নগর বিএনপির আহ্বায়ক এরশাদ উল্লাহর সভাপতিত্বে ও সদস্য সচিব নাজিমুর রহমানের সঞ্চালনায় এতে বিশেষ অতিথি ছিলেন দলের চট্টগ্রাম বিভাগীয় সাংগঠনিক সম্পাদক মীর মোহাম্মদ হেলাল উদ্দিন। মতবিনিময়ে বিএনপি নেতা শামীম আইনশৃঙ্খলা পরিস্থিতির যাতে অবনতি হয়, সে বিষয়ে দলের নেতাকর্মীকে সজাগ থাকার আহ্বান জানান। ধর্ম-বর্ণ নির্বিশেষে সবার জানমালের নিরাপত্তা নিশ্চিতে বিএনপি নেতাকর্মীকে সজাগ থাকার আহ্বান জানান তিনি। পৃথক এক বিবৃতিতে রাজনৈতিক পটপরিবর্তনের ক্রান্তিলগ্নে সহিংসতা পরিহার ও শান্তিপূর্ণ সহাবস্থান নিশ্চিত ও সাংবাদিকদের ওপর হামলা না করারও আহ্বান জানিয়েছেন মাহবুবের রহমান শামীম।

সোমবার বিকেল থেকে সিলেট নগরীর বিভিন্ন সরকারি স্থাপনা, সাবেক মন্ত্রী-এমপি এবং আওয়ামী লীগ নেতাকর্মীকে বাড়িঘর ভাঙচুর ও লুটপাট চালায় উচ্ছৃঙ্খল জনতা। মঙ্গলবার সিলেট জেলা ও নগর বিএনপির নেতারা সংবাদ সম্মেলন করে এসব ঘটনায় তাদের কোনো নেতাকর্মী জড়িত নন বলে দাবি করেন। লিখিত বক্তব্যে জেলা বিএনপি সভাপতি আবদুল কাইয়ুম চৌধুরী বলেন, স্বৈরাচার সরকারের রেখে যাওয়া কিছু দোসর জনতার বিজয় উৎসবে সুকৌশলে প্রবেশ করে সিলেটে বিশৃঙ্খলা সৃষ্টি করছে। বিষয়টি পরিলক্ষিত হওয়ার পরপরই শহরজুড়ে মাইকিং করে তাদের ঠেকানো এবং সচেতনতা সৃষ্টির চেষ্টা করছে বিএনপি। কোথাও কেউ বিশৃঙ্খলা করলে তাদের আইনশৃঙ্খলা বাহিনীর হাতে তুলে দেওয়ার আহ্বান জানান তিনি। দুর্বৃত্তদের ঠেকাতে সিলেটবাসীকে প্রতিটি পাড়ায় প্রতিরোধ কমিটি গঠন করতেও তিনি আহ্বান জানান। এ বিষয়ে বিএনপি নেতারা সাংবাদিকদের সহযোগিতা চান।

সংবাদ সম্মেলনে সিলেটে আন্দোলনে দায়িত্ব পালন করতে গিয়ে সাংবাদিক এটিএম তুরাবসহ পুলিশ-বিজিবির গুলিতে নিহতসহ সারাদেশে মারা যাওয়াদের প্রতি গভীর শ্রদ্ধা জানানো হয়।

সংবাদ সম্মেলনে উপস্থিত ছিলেন-বিএনপি চেয়ারপার্সনের উপদেষ্টা ড. এনামুল হক চৌধুরী, খন্দকার আব্দুল মোক্তাদির ও আরিফুল হক চৌধুরী, কেন্দ্রীয় সহ-সাংগঠনিক সম্পাদক ও সিলেট মহানগর বিএনপির ভারপ্রাপ্ত সভাপতি মিফতাহ সিদ্দিকী, কেন্দ্রীয় ক্ষুদ্র ঋণ বিষয়ক সহ-সম্পাদক আব্দুর রাজ্জাক, জাতীয় নির্বাহী কমিটির সদস্য আবুল কাহের চৌধুরী শামিম, আব্দুর রাজ্জাক, সিলেট জেলা বিএনপির সাধারণ সম্পাদক এমরান আহমদ চৌধুরী, জেলা বিএনপির সাবেক সাধারণ সম্পাদক আব্দুল গফফার।।"
2024-08-06 22:46:33,সাংবাদিক প্রবেশে নিষেধাজ্ঞা তুলে নিল বাংলাদেশ ব্যাংক,"প্রধানমন্ত্রীর পদ থেকে ইস্তফা দিয়ে শেখ হাসিনা দেশ ছাড়ার পরদিন গতকাল মঙ্গলবার অফিস করেননি বাংলাদেশ ব্যাংকের গভর্নর আব্দুর রউফ তালুকদার। বাংলাদেশ ব্যাংকে সাংবাদিক প্রবেশে যে নিষেধাজ্ঞা ছিল, গভর্নরের দেশ ছাড়ার চেষ্টার গুঞ্জনের মধ্যে তা প্রত্যাহারের ঘোষণা দিয়েছে কেন্দ্রীয় ব্যাংক। গতকাল ডেপুটি গভর্নর কাজী সাইদুর রহমান সাংবাদিকদের সঙ্গে এক মতবিনিময় সভায় এ তথ্য জানান।

বাংলাদেশ ব্যাংকের সভাকক্ষে সাংবাদিকদের সঙ্গে অনুষ্ঠিত মতবিনিময় সভায় ডেপুটি গভর্নর, কাজী ছাইদুর রহমান, নূরুন নাহার, মো. খুরশীদ আলম, ড. মো. হাবিবুর রহমান ও নির্বাহী পরিচালক মেজবাউল হক উপস্থিত ছিলেন। ইআরএফ সভাপতি মোহাম্মদ রেফায়েত উল্লাহ মীরধা ও সাধারণ সম্পাদক আবুল কাশেমের নেতৃত্বে সাংবাদিকদের প্রতিনিধি দল কেন্দ্রীয় ব্যাংকে যান। সভায় আর্থিক খাতের বর্তমান দুরবস্থা কাটানোর বিষয়েও আলোচনা হয়।

কাজী ছাইদুর রহমান বলেন, গভর্নর একটু অসুস্থতা বোধ করায় অফিসে আসেননি। তবে টেলিফোনে তাঁর সঙ্গে কথা হয়েছে। যার যার কাজ চালিয়ে নেওয়ার জন্য বলেছেন। তারা সবাই আলোচনা করে সাংবাদিক প্রবেশে যে নিষেধাজ্ঞা ছিল, তা প্রত্যাহারের সিদ্ধান্ত নিয়েছেন। এখন থেকে আগের মতোই খাতায় এন্ট্রি করে সাংবাদিকরা প্রবেশ করতে পারবেন। তিনি আরও বলেন, সাংবাদিকরা জাতির বিবেক। কেন্দ্রীয় ব্যাংকের উদ্দেশ্য আর সাংবাদিকদের উদ্দেশ্য অভিন্ন। সবাই মিলে আমরা দেশটাকে একটি ভালো অবস্থানে নিতে চাই। তবে যে কোনো কারণেই হোক মাঝে কিছুদিন সাংবাদিকরা প্রবেশ করতে পারেননি।"
2024-08-06 22:45:06,সহযোগিতা অব্যাহত রাখবে আইএমএফ,"চলমান পরিস্থিতির মধ্যেও বাংলাদেশে সহযোগিতা অব্যাহত রাখার ঘোষণা দিয়েছে আন্তর্জাতিক মুদ্রা তহবিল (আইএমএফ)। আন্দোলনের মুখে প্রধানমন্ত্রীর পদ থেকে ইস্তফা দিয়ে সোমবার দেশ ছাড়েন শেখ হাসিনা। গতকাল মঙ্গলবার দ্বাদশ জাতীয় সংসদ ভেঙে দিয়ে নতুন অন্তর্বর্তীকালীন সরকার গঠনের প্রক্রিয়াও শুরু হয়েছে। রাজনৈতিক এ পটপরিবর্তনের পর বাংলাদেশ বিষয়ে নিজেদের অবস্থান স্পষ্ট করল আইএমএফ। গতকাল বার্তা সংস্থা রয়টার্স এ-সংক্রান্ত একটি প্রতিবেদন প্রকাশ করেছে।

প্রতিবেদনে বলা হয়, আইএমএফ রয়টার্সকে জানিয়েছে, প্রধানমন্ত্রীকে ক্ষমতাচ্যুত করা হলেও তারা বাংলাদেশ ও এর জনগণের প্রতি সম্পূর্ণ প্রতিশ্রুতিবদ্ধ। গত বছরের ৩০ জানুয়ারি আইএমএফের সঙ্গে ৪৭০ কোটি ডলারের ঋণচুক্তি করে বাংলাদেশ। এ ঋণ কর্মসূচি আগামীতে অব্যাহত থাকবে। বাংলাদেশের অর্থনৈতিক স্থিতিশীলতা নিশ্চিত করার পাশাপাশি অন্তর্ভুক্তিমূলক প্রবৃদ্ধি অর্জনে যা সহায়তা করবে।

এদিকে বাংলাদেশের জন্য গত বছরের ৩০ জানুয়ারি ৪৭০ কোটি ডলারের ঋণ অনুমোদনের পর ইতোমধ্যেই তিন কিস্তিতে ২৩০ কোটি ৮২ লাখ ডলার ছাড় করেছে আইএমএফ। ২০২৬ সাল পর্যন্ত মোট সাতটি কিস্তিতে ঋণের পুরো অর্থ ছাড় করার কথা রয়েছে। আইএমএফের এ ঋণ কর্মসূচির আওতায় বাংলাদেশকে প্রতিটি কিস্তি পেতে বেশ কিছু শর্ত পরিপালন করতে হচ্ছে।

গত জুনভিত্তিক অর্থনীতির বিভিন্ন সূচকে দেওয়া শর্ত বাস্তবায়নের ভিত্তিতে চুতর্থ কিস্তি ছাড় করার কথা রয়েছে। শর্তের অন্যতম হচ্ছে– জুন শেষে বৈদেশিক মুদ্রার নিট রিজার্ভ ১৪ দশমিক ৭৮ বিলিয়ন ডলারে উন্নীত করা। একই সময়ে কর-রাজস্ব আয়ের লক্ষ্যমাত্রা দেওয়া হয় ৩ লাখ ৯৪ হাজার ৫৩০ কোটি টাকা।"
2024-08-06 22:41:48,যোগাসন: ভালো ঘুমের জন্য,"চারদিকে অস্থিরতা। একটা কঠিন সময়ের মধ্য দিয়ে যাচ্ছে সবাই। মানুষের জীবনে যে কোনো কঠিন পরিস্থিতি যে কোনো সময় আসতে পারে। এমন সময়ে উদ্বিগ্নতা, অস্থিরতায় অনেকে ঠিকঠাক ঘুমাতে পারেন না। দিনের পর দিন না ঘুমাতে পারলে অনেক ধরনের সমস্যার সম্মুখীন হতে হয়। মনোযোগের অভাব, স্মৃতিশক্তির ক্ষয়, রোগ প্রতিরোধ ক্ষমতা হ্রাস ইত্যাদি দেখা দেয়। অথচ সুস্থ, স্বাভাবিক জীবনযাপনের জন্য পর্যাপ্ত ঘুম অপরিহার্য। প্রাপ্তবয়স্ক মানুষের দৈনিক ৬-৮ ঘণ্টা ঘুমের প্রয়োজন। এ সময় ভালো ঘুমের জন্য যোগাসনের সাহায্য নিতে পারেন। এমন কিছু যোগব্যায়াম আছে, যা অনুশীলন করলে ঘুম ভালো হবে। যোগব্যায়াম শারীরিক ও মানসিক স্বাস্থ্য উন্নত করতে বিশেষ ভূমিকা পালন করে। এটি শরীরকে শিথিল, মানসিক চাপ কমাতে এবং মনকে শান্ত করতে সাহায্য করে। ফলে ঘুমের মান উন্নত হয় এবং শরীরের অভ্যন্তরীণ ক্রিয়ার ক্ষমতা বৃদ্ধি পেতে থাকে। আশা করা যায়, প্রতিদিন রাতে ঘুমাতে যাওয়ার আগে ১০-১৫ মিনিট যোগব্যায়াম করলে ঘুম ভালো হবে।

এ প্রসঙ্গে ইয়োগা উইথ দেবের প্রশিক্ষক বৃতি দেব বলেন, ‘যোগব্যায়াম করার সময় কিছু বিষয় মাথায় রাখা প্রয়োজন। যোগব্যায়াম করার জন্য একটি শান্ত ও নিরিবিলি স্থান নির্বাচন করতে হবে। যোগা ম্যাটের ওপর যোগব্যায়াম করতে হবে, যাতে শরীরের ওপর চাপ না পড়ে। শ্বাস-প্রশ্বাসের দিকে মনোযোগ দিতে হবে। যোগব্যায়াম করার সময় মনকে শিথিল এবং কোনো কিছু নিয়ে দুশ্চিন্তা করা যাবে না। প্রতিদিন নির্দিষ্ট সময় ধরে যোগব্যায়াম করতে হবে।’

এ ছাড়া তিনি ঘুম ভালো হওয়ার জন্য খুবই সহজ কয়েকটি যোগব্যায়ামের পরামর্শ দিয়েছেন। এগুলো হলো– শবাসন, বলাসন, উত্তানাসন, বজ্রাসন, সেতুবন্ধাসন ও প্রাণায়াম।

শবাসন: এই ব্যায়াম করা খুবই সহজ। প্রথমে মেঝেতে সোজা হয়ে শুয়ে পড়ুন। হাতের তালু শরীরের পাশে রেখে চোখ বন্ধ করুন। হাত-পা কিছুটা ফাঁকা রাখুন। এর পর শ্বাস-প্রশ্বাস নিয়ন্ত্রণ করুন। এই ব্যায়াম শরীর ও মনকে সম্পূর্ণ শিথিল করে, মানসিক চাপ কমাতে সাহায্য করে এবং গভীর ঘুমের জন্য মনকে প্রস্তুত করে তোলে।

বলাসন: আসনটি করতে প্রথমে মাটিতে হাঁটু গেড়ে বসুন। এর পর শরীরকে সামনের দিকে ঝুঁকিয়ে রাখুন। মাথা এবং হাত মাটিতে রেখে গভীরভাবে ৫-১০ বার শ্বাস নিন। এটি মানসিক চাপ কমাতে, মেরুদণ্ড ও ঘাড়ের ব্যথা প্রশমনে সাহায্য করে।

উত্তানাসন: প্রথমে দুই পা কিছুটা ফাঁকা রেখে সোজা হয়ে দাঁড়ান। তার পর হাঁটু না ভেঙে কোমর সামনের দিকে ঝুঁকিয়ে হাত মাটিতে রাখার চেষ্টা করুন অথবা হাঁটু জড়িয়ে ধরুন। এভাবে থেকে শ্বাস-প্রশ্বাস নিয়ন্ত্রণ করুন। এটি রক্ত সঞ্চালন বাড়াতে এবং মস্তিষ্ককে শিথিল করতে এবং স্ট্রেস কমাতে সাহায্য করে।

বজ্রাসন: প্রথমে সমতল জায়গায় হাঁটু মুড়ে পেছন দিক দিয়ে বসুন। হাঁটু দুটি একটির সঙ্গে আরেকটি লাগিয়ে রাখুন। পায়ের গোড়ালির ওপরে নিতম্ব রাখুন। পায়ের পাতা থেকে হাঁটু পর্যন্ত মাটির সঙ্গে মিশিয়ে রাখুন। দুই হাতের তালু হাঁটুর দিকে ঘুরিয়ে হাঁটুর ওপরে সোজা করে রাখুন। এরপর শ্বাস নিতে থাকুন। এই ব্যায়াম করলে নিঃশ্বাসে অক্সিজেন সঠিকভাবে সরবরাহ হয়। ফলে অস্থিরতা দূর হয়ে মস্তিষ্ক শিথিল থাকে।

সেতুবন্ধাসন: প্রথমে সোজা হয়ে মাটিতে শুয়ে পড়ুন। এবার পা দুটি উল্লম্ব অবস্থানে হাঁটুর কাছে আনুন। ধীরে ধীরে পিঠ উঁচু করে তুলুন। এর পর হাত দিয়ে দুই হাতের গোড়ালি ধরার চেষ্টা করুন। এই ব্যায়াম খাওয়ার কিছুক্ষণ পর করলে হজম ভালো হয় এবং বদহজম থেকে রক্ষা পাওয়া যায়। এ ছাড়া এটি শরীরকে অনেক রিল্যাক্স করে।

প্রাণায়াম: ভালো ঘুমের অন্যতম কার্যকরী উপায় হলো প্রাণায়াম। প্রথমে সোজা হয়ে দাঁড়ান অথবা ধ্যান করার মতো আসন করে বসুন। ধীরে ধীরে নাক দিয়ে যতটা সম্ভব নিঃশ্বাস নিন। বুকভরে শ্বাস গ্রহণ করুন। এর পর যেভাবে ধীরে ধীরে নিঃশ্বাস নিয়েছেন, তেমনি ধীরে ধীরে মুখ দিয়ে হাঁ করে নিঃশ্বাস ছাড়ুন। কমপক্ষে ১৫ মিনিট এটা করতে থাকুন। স্ট্রেচ কমানোর সবচেয়ে বড় উপায় হচ্ছে প্রাণায়াম। রাতের খাবারের ২-৩ ঘণ্টা পর এটা করতে হবে।"
2024-08-06 22:41:17,কারামুক্ত হলেন গিয়াসউদ্দিন আল মামুন,"কারাগার থেকে মুক্তি পেয়েছেন বিএনপির ভারপ্রাপ্ত চেয়ারম্যান তারেক রহমানের বন্ধু ও মেসার্স ওয়ান স্পিনিং মিলস লিমিটেডের ব্যবস্থাপনা পরিচালক (এমডি) গিয়াস উদ্দিন আল মামুন। আজ মঙ্গলবার রাত সোয়া ৯টায় গাজীপুরের কাশিমপুর কারাগার থেকে মুক্তি পান তিনি। মামুনের ঘনিষ্ঠ সাইফুর রহমান আসাদ এ তথ্য নিশ্চিত করেছেন।

এর আগে মঙ্গলবার ঢাকা মহানগর দায়রা জজ মোহাম্মদ আসসামছ জগলুল হোসেনের আদালত দুর্নীতির মামলায় কারাগারে থাকা গিয়াসউদ্দিন আল মামুনের জামিন মঞ্জুর করেন।

গত ২০২২ সালের ২১ জুন ২১ জনের বিরুদ্ধে দুদকের উপ-পরিচালক সুভাষ চন্দ্র দত্ত সমন্বিত কার্যালয় ঢাকা-১ এ মামলাটি করেন।

মামলার অভিযোগে বলা হয়, মেসার্স ওয়ান স্পিনিং মিলস লিমিটেডের মালিকরা ২০০৪ সালের ৪ নভেম্বর সোনালী ব্যাংকের প্রধান কার্যালয় ও স্থানীয় কার্যালয়ের কর্মকর্তাদের যোগসাজশে জামানত ছাড়াই ঋণপত্র খোলেন। ঋণপত্রের শর্ত না মেনে এলটিআর সৃষ্টি করে ৩২ কেটি ৬৭ লাখ ৯৪ হাজার ৬১২ টাকার যন্ত্রপাতি আমদানি করেন। কিন্তু পরে ব্যাংকের টাকা পরিশোধ না করে তা আত্মসাৎ করেন। এ অভিযোগে আসামিদের বিরুদ্ধে দণ্ডবিধির ৪০৯/১০৯ ধারা এবং ১৯৪৭ সালের দুর্নীতি প্রতিরোধ আইনের ৫(২) ধারায় মামলা করা হয়।

তবে ওয়ান ইলেভেনের সময়ে আটক গিয়াস উদ্দিন আল মামুনের বিরুদ্ধে বিভিন্ন ধারায় মামলা করে তত্ত্বাবধায়ক সরকার। সেসব মামলায় সাজা খাটার পর যখন মুক্তি পাওয়ার সম্ভাবনা সৃষ্টি হয় তখনই এই মামলা দিয়ে তার কারাবন্দির মেয়াদ বাড়ানো হয়। জিয়া পরিবারের ঘনিষ্ঠতার কারণেই তাকে বিভিন্ন মামলা দিয়ে হেনস্তা করা হয়।"
2024-08-06 22:40:18,পাকা আম সংরক্ষণ করুন বছরজুড়ে,"পাকা আম খেতে খেতে অনেকেই ভাবেন, ইস যদি সারা বছর আম পাওয়া যেত! কেননা, রসালো আম খেতে যেমন সুস্বাদু, তেমনি পুষ্টিগুণেও ভরপুর। এই ফল মৌসুম শেষ হয়ে গেলে আর পাওয়া যায় না। অপেক্ষা করতে হয় আবার ৮-৯ মাস। যদি জানা থাকে কিছু কৌশল, তাহলে আমের মৌসুম শেষ হয়ে গেলেও, বছরজুড়ে তা সংরক্ষণ করতে পারবেন।

পাকা আম সংরক্ষণের পদ্ধতি

পাকা আম জিপলক ব্যাগে সংরক্ষণ করা যাবে খুব সহজেই। এজন্য বেছে বেছে পাকা ও দাগমুক্ত আম নিতে হবে। ফেটে গেছে বা বেশি পেকে গেছে এমন আম বাছাই করবেন না। এগুলো বেশি দিন ভালো থাকবে না। আমগুলো পরিষ্কার পানিতে ধুয়ে খোসা ছাড়িয়ে নিন। এবার আমগুলো ছোট ছোট টুকরো করে কেটে জিপলক ব্যাগে রাখুন। জিপলক ব্যাগের মুখ ভালো করে বন্ধ করে বাটিতে রেখে ঢাকনা আটকে নিন। এবার ডিপ ফ্রিজে রেখে দিন। আম টুকরো করে যেমন সংরক্ষণ করা যাবে, তেমনি আস্ত আমও সংরক্ষণ করা যাবে। এজন্য প্রথমে একটি কাগজের পরিষ্কার ব্যাগ নিতে হবে। ব্যাগে আম রাখুন। খেয়াল রাখবেন আম যেন বেশি পাকা না হয়। আমসহ কাগজের ব্যাগটি একটি কাপড়ের ব্যাগে রেখে মুখ বেঁধে দিন। এ ব্যাগটি একটি পলিথিন ব্যাগে রেগে তা ডিপ ফ্রিজে সংরক্ষণ করুন।

আইস করেও আম সংরক্ষণ করা যায়। প্রথমে আমগুলোকে ছোট ছোট টুকরো করে কেটে নিতে হবে। এর পর আইসবক্সে টুকরাগুলো জমিয়ে নিন। জমে যাওয়া আমের টুকরোগুলো ফ্রিজ থেকে বের করে জিপলক ব্যাগে রেখে ব্যাগের মুখ আটকে নিন। ব্যাগটি বাটিতে রেখে মুখ বন্ধ করে ডিপ ফ্রিজে দিন। ব্যস, অনেক দিন আম ভালো থাকবে।

আস্ত আম কিংবা আমের টুকরো যদি সংরক্ষণ করতে না চান, তাহলে আমের পাল্প সংরক্ষণ করতে পারবেন। এ জন্য খোসা ছাড়ানো পাকা আম ব্লেন্ড করে নিন। আমের পাল্প ডিপ ফ্রিজে জমিয়ে নিন। জমে যাওয়া পাল্প জিপলক ব্যাগে ভরে ডিপ ফ্রিজে সংরক্ষণ করুন। খেতে ইচ্ছা করল ফ্রিজ থেকে বের করে জুস, স্মুদি কিংবা পুডিং বানিয়ে খেতে পারবেন।"
2024-08-06 22:39:15,সতেজ রাখুন কাঁচামরিচ,"কাঁচামরিচ ভিটামিনের এক চমৎকার উৎস। রয়েছে নানা পুষ্টিগুণ। তবে এটি দ্রুত নষ্ট হয়ে যায়। তাই মরিচের স্বাদ ও তাজা ভাব বজায় রাখতে কিছু সহজ ও কার্যকর পদ্ধতি অনুসরণ করা যায়। এতে সহজেই দীর্ঘ সময় ধরে এই মরিচ ব্যবহার করা যাবে অনায়াসে।

ফ্রিজে সংরক্ষণ: ফ্রিজে কাঁচামরিচ সংরক্ষণ একটি সহজ ও জনপ্রিয় পদ্ধতি। এতে মরিচ বেশি দিন তাজা থাকে এবং সহজেই ব্যবহার করা যায়। প্রথমে মরিচগুলো ভালোভাবে ধুয়ে শুকিয়ে নিতে হবে। মরিচের ডাঁটা কেটে ফেলুন, তার পর একটি শুকনা পাত্রে মরিচগুলো রাখুন বা প্লাস্টিকের ব্যাগে ভরে বাতাস বের করে দিন। ব্যাগের মুখ সিল করে ফ্রিজে রেখে দিন। এভাবে সংরক্ষণ করলে মরিচ এক থেকে দুই সপ্তাহ পর্যন্ত ভালো থাকে।

শুকিয়ে সংরক্ষণ: মরিচ শুকিয়ে সংরক্ষণ করলে তা দীর্ঘ সময়ের জন্য ব্যবহার করা যায়। এতে কোনো পুষ্টিগুণ হারায় না। প্রথমে মরিচগুলো ভালোভাবে ধুয়ে শুকিয়ে নিন। সূর্যের আলোয় মরিচগুলো শুকাতে দিন। এতে কয়েক দিন সময় নিতে পারে। সম্পূর্ণ শুকিয়ে গেলে একটি এয়ারটাইট কনটেইনারে সংরক্ষণ করুন। এ পদ্ধতিতে মরিচের স্বাদ ও পুষ্টিগুণ বজায় থাকে এবং এটি দীর্ঘ সময়ের জন্য ব্যবহারযোগ্য থাকে।

আচার তৈরি করে সংরক্ষণ

আচার তৈরি করে সংরক্ষণ করলে মরিচের স্বাদ ও পুষ্টিগুণ বজায় থাকে। মরিচ ধুয়ে শুকিয়ে নিন এবং টুকরো করে কাটুন। তেলের মধ্যে সরিষা, মেথি, জিরা, আদা, রসুন ও অন্যান্য মসলা দিয়ে ভাজুন। তার পর মরিচ দিয়ে দিন। লবণ ও ভিনেগার যোগ করুন। কিছুক্ষণ নেড়ে একটি কাচের বোতলে সংরক্ষণ করুন। আচার তৈরি করে সংরক্ষণ করলে এটি দীর্ঘদিন পর্যন্ত ভালো থাকে এবং খাওয়ার সময় মরিচের স্বাদ আরও বেড়ে যায়।

অ্যালুমিনিয়াম ফয়েল: কাঁচামরিচ ভালো রাখতে অ্যালুমিনিয়াম ফয়েলে মুড়িয়ে রেফ্রিজারেটরে রাখতে পারেন। এজন্য একটি প্লেটে কাঁচামরিচ রেখে পুরো প্লেটটি ফয়েল পেপারে মুড়িয়ে নিন। এর পর ফ্রিজে রাখুন। ছয় থেকে সাত ঘণ্টা পর ফ্রিজ থেকে বের করে মরিচগুলো বায়ুরোধী কোনো পাত্রে রেখে দিন। ওই পাত্র আবার নরমাল ফ্রিজে রেখে দিন।"
2024-08-06 22:37:11,নানা স্বাদে ইলিশ,"বর্ষায় ইলিশ খাওয়া হবে না, তা কি হয়? ইলিশ স্বাদে যেমন অতুলনীয়, তেমনি পুষ্টি উপাদানেও ভরপুর। এ মাছে প্রোটিন, ক্যালসিয়াম, ভিটামিনের পাশাপাশি রয়েছে উচ্চ পরিমাণে ওমেগা ৩ ফ্যাটি এসিড, নায়াসিন, ট্রিপ্টোফ্যান ও মিনারেলস। ইলিশের মজার মজার রেসিপি দিয়েছেন আফরোজা খানম মুক্তা

আমসত্ত্ব দিয়ে শর্ষে ইলিশ

উপকরণ: ইলিশ মাছ ৬ পিস, পেঁয়াজ কুচি ১ কাপ, হলুদ গুঁড়া, মরিচ গুঁড়া, ধনিয়া গুঁড়া ১ চা চামচ করে, আমসত্ত্ব বাটা ২ টেবিল চামচ, সরিষা বাটা ২ টেবিল চামচ, কাঁচামরিচ বাটা ২ টেবিল চামচ, ধনেপাতা বাটা ১ চা চামচ, লবণ স্বাদমতো, সয়াবিন তেল ৪ টেবিল চামচ এবং কাঁচামরিচ ফালি ৫-৬টি।

প্রস্তুত প্রণালি: ইলিশ মাছ পরিষ্কার করে কেটে ধুয়ে নিন। লবণ ও হলুদ গুঁড়া দিয়ে মাখিয়ে হালকা করে ভেজে নিন। কড়াইয়ে সয়াবিন তেল দিয়ে পেঁয়াজ কুচি সামান্য ভেজে নিন। এবার কাঁচামরিচ বাটা, হলুদ, মরিচ, ধনিয়া গুঁড়া, সরিষা বাটা, লবণ দিয়ে ভালো করে নেড়ে অল্প পানি দিন। মাছ দিয়ে ঢাকনা ছাড়া রান্না করুন। তার পর আমসত্ত্ব ও কাঁচামরিচ ফালি, ধনেপাতা বাটা দিয়ে ঢাকনাসহ রান্না করুন ৭-৮ মিনিট।

ইলিশের দোপেঁয়াজা

উপকরণ: আস্ত ইলিশ ১টি, পেঁয়াজ কুচি ১ কাপ, ধনে গুঁড়া ১ চা চামচ, হলুদ গুঁড়া আধা চা-চামচ, আদা ও রসুন বাটা ১ চা চামচ, লবণ স্বাদমতো, কাঁচামরিচ ফালি ৬-৭টি, সয়াবিন তেল ৪ টেবিল চামচ, টকদই ২ টেবিল চামচ, চিনি ১ চা চামচ।

প্রস্তুত প্রণালি: আস্ত ইলিশ মাছ কেটে ধুয়ে নিন। কড়াইয়ে সয়াবিন তেল দিয়ে পেঁয়াজ কুচি সামান্য ভেজে নিন। এবার অল্প পানি দিন, পরে আদা ও রসুন বাটা, হলুদ গুঁড়া, ধনিয়া গুঁড়া, লবণ, চিনি, টকদই দিয়ে ভালো করে কষিয়ে নিন। তার পর ইলিশ মাছ দিয়ে ঢাকনাসহ রান্না করুন ৭-৮ মিনিট। সব শেষে কাঁচামরিচ ফালি দিয়ে আবারও নেড়ে নামিয়ে নিন।"
2024-08-06 22:35:48,নানা স্বাদে ইলিশ,"বর্ষায় ইলিশ খাওয়া হবে না, তা কি হয়? ইলিশ স্বাদে যেমন অতুলনীয়, তেমনি পুষ্টি উপাদানেও ভরপুর। এ মাছে প্রোটিন, ক্যালসিয়াম, ভিটামিনের পাশাপাশি রয়েছে উচ্চ পরিমাণে ওমেগা ৩ ফ্যাটি এসিড, নায়াসিন, ট্রিপ্টোফ্যান ও মিনারেলস। ইলিশের মজার মজার রেসিপি দিয়েছেন আফরোজা খানম মুক্তা

আমসত্ত্ব দিয়ে শর্ষে ইলিশ

উপকরণ: ইলিশ মাছ ৬ পিস, পেঁয়াজ কুচি ১ কাপ, হলুদ গুঁড়া, মরিচ গুঁড়া, ধনিয়া গুঁড়া ১ চা চামচ করে, আমসত্ত্ব বাটা ২ টেবিল চামচ, সরিষা বাটা ২ টেবিল চামচ, কাঁচামরিচ বাটা ২ টেবিল চামচ, ধনেপাতা বাটা ১ চা চামচ, লবণ স্বাদমতো, সয়াবিন তেল ৪ টেবিল চামচ এবং কাঁচামরিচ ফালি ৫-৬টি।

প্রস্তুত প্রণালি: ইলিশ মাছ পরিষ্কার করে কেটে ধুয়ে নিন। লবণ ও হলুদ গুঁড়া দিয়ে মাখিয়ে হালকা করে ভেজে নিন। কড়াইয়ে সয়াবিন তেল দিয়ে পেঁয়াজ কুচি সামান্য ভেজে নিন। এবার কাঁচামরিচ বাটা, হলুদ, মরিচ, ধনিয়া গুঁড়া, সরিষা বাটা, লবণ দিয়ে ভালো করে নেড়ে অল্প পানি দিন। মাছ দিয়ে ঢাকনা ছাড়া রান্না করুন। তার পর আমসত্ত্ব ও কাঁচামরিচ ফালি, ধনেপাতা বাটা দিয়ে ঢাকনাসহ রান্না করুন ৭-৮ মিনিট।

ইলিশের দোপেঁয়াজা

উপকরণ: আস্ত ইলিশ ১টি, পেঁয়াজ কুচি ১ কাপ, ধনে গুঁড়া ১ চা চামচ, হলুদ গুঁড়া আধা চা-চামচ, আদা ও রসুন বাটা ১ চা চামচ, লবণ স্বাদমতো, কাঁচামরিচ ফালি ৬-৭টি, সয়াবিন তেল ৪ টেবিল চামচ, টকদই ২ টেবিল চামচ, চিনি ১ চা চামচ।

প্রস্তুত প্রণালি: আস্ত ইলিশ মাছ কেটে ধুয়ে নিন। কড়াইয়ে সয়াবিন তেল দিয়ে পেঁয়াজ কুচি সামান্য ভেজে নিন। এবার অল্প পানি দিন, পরে আদা ও রসুন বাটা, হলুদ গুঁড়া, ধনিয়া গুঁড়া, লবণ, চিনি, টকদই দিয়ে ভালো করে কষিয়ে নিন। তার পর ইলিশ মাছ দিয়ে ঢাকনাসহ রান্না করুন ৭-৮ মিনিট। সব শেষে কাঁচামরিচ ফালি দিয়ে আবারও নেড়ে নামিয়ে নিন।"
2024-08-06 22:35:09,পুলিশশূন্য রাস্তায় ট্রাফিক নিয়ন্ত্রণে বাঁশি-লাঠি হাতে শিক্ষার্থীরা,"গণঅভ্যুত্থানের পর থেকে ধীরে ধীরে স্বাভাবিক হয়ে আসছে চট্টগ্রামের নগরজীবন। শিক্ষাপ্রতিষ্ঠান ও অফিস-আদালত খোলা থাকায় মঙ্গলবার সকাল থেকে কর্মচঞ্চল হয়ে ওঠে নগরী। সকালের দিকে রাস্তায় যানবাহনের সংখ্যা কম থাকলেও বেলা বাড়ার পর থেকে তা বাড়তে পারে। সড়কে ট্রাফিক পুলিশ না থাকায় নগরীর গুরুত্বপূর্ণ মোড়গুলোতে বিভিন্ন শিক্ষাপ্রতিষ্ঠানের শিক্ষার্থীরা লাঠি ও বাঁশি নিয়ে যানবাহন চলাচল স্বাভাবিক রাখার চেষ্টা করেন।

এদিকে শিক্ষাপ্রতিষ্ঠান ও অফিস খোলা থাকলেও উপস্থিতি ছিল খুব কম। চাপা আতঙ্ক নিয়েই জরুরি প্রয়োজনে রাস্তায় বেরিয়েছিল মানুষ। এদিন নগরীর বিভিন্ন সড়কে বিএনপি ও এর অঙ্গ সংগঠনের নেতাকর্মী আনন্দ মিছিল বের করেন। এতে কোথাও কোথাও যানবাহন চলাচল কিছুটা ব্যাহত হয়।

আজ দুপুরে নগরীর বহদ্দারহাট, মুরাদপুর, ষোলশহর ২ নম্বর গেট, জিইসি মোড়, টাইগারপাস মোড়সহ বিভিন্ন গুরুত্বপূর্ণ এলাকা ঘুরে দেখা যায়, সড়কে অবস্থান নিয়ে ট্রাফিক নিয়ন্ত্রণ করছেন শিক্ষার্থীরা। কারও হাতে লাঠি, কারও মুখে বাঁশি। ট্রাফিক পুলিশের মতো ইশারা-ইঙ্গিতের মাধ্যমে গাড়ি চলাচল স্বাভাবিক রাখার চেষ্টা করছেন তারা।"
2024-08-06 22:34:42,সংখ্যালঘুদের বাড়িঘর উপাসনালয় রক্ষার আহ্বান টিআইবির,"সারাদেশে ধর্মীয় সংখ্যালঘুদের বাড়িঘর, উপাসনালয়, মন্দির ও ব্যবসা প্রতিষ্ঠানে হামলা এবং রাষ্ট্রের গুরুত্বপূর্ণ স্থাপনা ও যানবাহনে অগ্নিসংযোগ-লুটপাট বন্ধে কার্যকর পদক্ষেপ নেওয়ার আহ্বান জানিয়েছে ট্রান্সপারেন্সি ইন্টারন্যাশনাল বাংলাদেশ (টিআইবি)। মঙ্গলবার গণমাধ্যমে পাঠানো এক বিবৃতিতে এই আহ্বান জানান টিআইবির নির্বাহী পরিচালক ড. ইফতেখারুজ্জামান।

বিবৃতিতে তিনি বলেন, ‘সাম্য, সম্প্রীতি ও সবার সমান অধিকারের দাবিতে পরিচালিত আন্দোলনে শত শত ছাত্র-জনতার রক্তে রঞ্জিত অভূতপূর্ব বিজয়ের মাহেন্দ্রক্ষণে এসে ধর্মীয় সংখ্যালঘুদের সুরক্ষা এবং রাষ্ট্রীয় সম্পদ বিনষ্ট ও লুটপাট থেকে বিরত থাকার আহ্বান জানাতে হচ্ছে– যা খুবই বেদনা ও হতাশার। চলমান বৈষম্যবিরোধী আন্দোলন জাতি-ধর্ম-শ্রেণি-পেশা নির্বিশেষে সাধারণ জনগণের স্বতঃস্ফূর্ত অংশগ্রহণে সফল হয়েছে। এই আন্দোলনে সংখ্যালঘু সম্প্রদায়ের শিক্ষার্থীরাও অংশগ্রহণ করেছেন, শহীদ হয়েছেন, আহত হয়েছেন। তাঁদের পরিবারকে আমরা কী জবাব দেব?’ সংখ্যালঘুদের ওপর আক্রমণ বৈষম্যবিরোধী ছাত্র আন্দোলনের মূল চেতনার সঙ্গে সাংঘর্ষিক বলে উল্লেখ করেন তিনি।

সংসদ ভবন, আদালত প্রাঙ্গণ ও প্রধান বিচারপতির বাসভবনসহ বিভিন্ন সরকারি স্থাপনা ও থানায় হামলার কথা উল্লেখ করে টিআইবির নির্বাহী পরিচালক বলেন, ‘এ দেশের জনগণের, সাধারণ মানুষের কষ্টার্জিত সম্পদের করের টাকায় এসব নির্মাণ করা হয়েছে। আজ যারা প্রতিশোধপ্রবণ হয়ে রাষ্ট্রীয় প্রতিষ্ঠান ধ্বংস করছে, তাদের ভাবতে হবে, যে সরকারই আসুক, দেশ পরিচালনা করতে হলে এসব স্থাপনা অবশ্যই পুনর্নির্মাণ করতে হবে। তাই রাষ্ট্রীয় স্থাপনা ও প্রতিষ্ঠানে অংগ্নিসংযোগ করার অর্থ হবে– আমরা আমাদের সম্পত্তি ধ্বংস করছি।’

এমন আত্মঘাতী কর্মকাণ্ড প্রতিরোধে যারা দায়িত্বে রয়েছেন, তাদের পাশাপাশি জনগণকে সক্রিয় ভূমিকা পালন করতে হবে বলে উল্লেখ করেন তিনি।

ড. ইফতেখারুজ্জামান বিবৃতিতে বলেন, ‘ছাত্র-জনতার অভূতপূর্ব বিজয়ের মাহেন্দ্রক্ষণে সেনাবাহিনী প্রধানসহ দায়িত্বশীলরা শান্তিশৃঙ্খলা ফিরিয়ে আনার ও নিরাপত্তা নিশ্চিতের যে প্রতিশ্রুতি দিয়েছেন, আমরা তার কার্যকর প্রতিফলন দেখতে চাই।’ যে কোনো মূল্যে ধর্মীয় সংখ্যালঘু সম্প্রদায়, মন্দির, উপাসনালয় ও রাষ্ট্রীয় সম্পদ রক্ষা করার আহ্বান জানান তিনি।"
2024-08-06 22:34:09,মৃত্যুর আগে ‘বিজয় অথবা শহীদ’ পোস্ট,"‘বিজয় অথবা শহীদ’। মৃত্যুর ঠিক কিছুক্ষণ আগে ফেসবুকে এই তিন শব্দের ছোট্ট পোস্ট দেন রাকিব হোসেন রাজিব। পোস্ট দিয়েই নামেন মিছিলে। আকাশ থেকে তখন বৃষ্টি ঝরছিল। বৃষ্টিতে ভিজেই প্রায় ৩০০ ছাত্রের মিছিলটি গত সোমবার কেন্দ্রীয় শহীদ মিনার অভিমুখে রওনা দেয়। নেতৃত্বে ছিলেন বৈষম্যবিরোধী ছাত্র আন্দোলনের সমন্বয়ক নাহিদ ইসলাম।

ঘড়ির কাঁটায় বেলা ১১টা ছুঁই ছুঁই, মিছিলটি চলে আসে ঢাকা মেডিকেলের সামনে। সেখানে দাঁড়িয়ে থাকা পুলিশ সদস্যরা কোনো ধরনের বাধা কিংবা উস্কানি ছাড়াই আচমকা গুলিবর্ষণ শুরু করে। মিছিলের অগ্রভাগে থাকা রাজিবসহ কয়েকজন ছাত্র গুলিবিদ্ধ হয়ে মাটিতে লুটিয়ে পড়েন। মিছিলের পাশে থাকা রাকিবের দুই বন্ধু সঙ্গে সঙ্গে তাঁকে ঢাকা মেডিকেল কলেজ হাসপাতালে নিয়ে যান। হাসপাতালের জরুরি বিভাগে অক্সিজেন মাস্ক লাগানোর কয়েক মিনিট পরেই নিজের লেখাকে সত্যি করে শেষ নিঃশ্বাস ত্যাগ করেন সাউথইস্ট ইউনিভার্সিটির টেক্সটাইল ইঞ্জিনিয়ারিং বিভাগের দশম ব্যাচের ছাত্র রাকিব হোসেন রাজিব।

নিহত রাজিব বরিশালের বাবুগঞ্জ উপজেলার মানিককাঠি গ্রামের কৃষক আলমগীর হোসেনের ছেলে। আন্দোলনের চূড়ান্ত বিজয়ের কয়েক ঘণ্টা আগে তাঁর নিহত হওয়ার ঘটনার এভাবেই বর্ণনা দিয়েছেন প্রত্যক্ষদর্শী হাসানুল বান্না। ঘটনার বর্ণনা দিতে গিয়ে কান্নায় ভেঙে পড়েন তিনি। এ সময় স্বজনের আহাজারিতে ভারি হয়ে ওঠে রাকিবের গ্রামের বাড়ি। গতকাল মঙ্গলবার সকালে মানিককাঠি বাজারে জানাজা শেষে তাঁর লাশ পারিবারিক কবরস্থানে দাফন করা হয়।

রাকিব বাবুগঞ্জের খানপুরা আলিম মাদ্রাসা থেকে দাখিল পাস এবং বরিশালের ইনফ্রা পলিটেকনিক ইনস্টিটিউট থেকে টেক্সটাইল ইঞ্জিনিয়ারিং বিষয়ে ডিপ্লোমা করে বিএসসির জন্য ভর্তি হন সাউথইস্ট ইউনিভার্সিটিতে। একই বিশ্ববিদ্যালয়ে রাকিবের সহপাঠী ও বন্ধু হাসানুল বান্না বলেন, ‘রাকিবসহ আমরা তিন বন্ধু একদম শুরু থেকেই কোটা সংস্কার আন্দোলনে যুক্ত ছিলাম। আমাদের নেতৃত্ব দিতেন বৈষম্যবিরোধী ছাত্র আন্দোলনের সমন্বয়ক নাহিদ ইসলাম। রাকিব ছিল যেমন মেধাবী তেমনই সাহসী। সবসময় মিছিলের সামনের সারিতে থাকতে পছন্দ করত। সে রাজনীতি করত না। তবে প্রায়ই বলত এই দুঃশাসন থেকে হয় স্বাধীন হবো নতুবা শহীদ হবো।’

বিলাপ করতে করতে রাকিবের বড় ভাই আবুল কালাম বলেন, ‘আমার ভাইকে দুইটা গুলি করে হত্যা করেছে পুলিশ। দুইটা গুলিই তার পেটে বিদ্ধ হয়। তবে তলপেটের গুলিটি শরীর ভেদ করে বেরিয়ে যায়।’

স্থানীয় ইউপি সদস্য আবদুস সালাম জানান, একজন প্রতিবাদী যুবক হিসেবে এলাকায় সুপরিচিত ছিলেন রাকিব। অন্যায় দেখলে মুখ বুজে থাকতেন না তিনি। দুই ভাই, তিন বোনসহ সাতজনের সংসার তাদের। তাঁর কৃষক বাবার আর্থিক অবস্থা তেমন ভালো নয়। রাকিবকে ঘিরেই সব স্বপ্ন ছিল তাদের। তাই রাকিবকে বীর শহীদের মর্যাদা দিয়ে তাদের পরিবারকে ক্ষতিপূরণ দেওয়াসহ পুনর্বাসন করা প্রয়োজন।"
2024-08-06 22:30:24,শান্তিগঞ্জে হামলার শিকার সাংবাদিক শহীদ নূর,"দাপ্তরিক দায়িত্ব পালনকালে দুষ্কৃতকারীদের হামলার শিকার হয়েছেন আরটিভি ও দৈনিক সিলেটের ডাকের সুনামগঞ্জ জেলা প্রতিনিধি শহীদ নূর আহমদ।

মঙ্গলবার দুপুর ১টার দিকে সুনামগঞ্জের শান্তিগঞ্জ বাজারে সংবাদ সংগ্রহের সময় হামলার শিকার হন তিনি। গুরুতর আহত হয়েছেন শহীদ নূর। আহতাবস্থায় তাঁকে সুনামগঞ্জ সদর হাসপাতালে নেওয়া হয়েছে। বর্তমানে সেখানেই চিকিৎসাধীন তিনি।

হামলায় আহত শহীদ নূর জানান, পূর্ববিরোধের জের ধরে রাজনৈতিক ইস্যুতে তাঁর ওপর হামলা চালানো হয়েছে। সে সময় সংবাদ সংগ্রহের কাজে নিয়োজিত ছিলেন তিনি। হামলায় জড়িত চারজনকে চিনতে পেরেছেন। তাদের বিরুদ্ধে মামলা করার কথাও জানিয়েছেন সাংবাদিক শহীদ।

উপজেলা বিএনপির সাবেক সভাপতি ও শান্তিগঞ্জ উপজেলা পরিষদের সাবেক চেয়ারম্যান ফারুক আহমদ জানান, সাংবাদিক শহীদ নূরের ওপরের হামলার তীব্র নিন্দা জানাই। হামলার পর ভিডিও বিশ্লেষণ করে তারা বুঝতে পেরেছেন, হামলাকারীরা ডুংরিয়া গ্রামের বাসিন্দা। হামলার সময় ঘটনাস্থলে হাসনাত হোসেন ও নূর হোসেনের মামাতো ভাই হোসাইন আহমদকে দেখা গেছে। প্রকৃতপক্ষে যে বা যারা এই হামলা করেছে তারা বিএনপিদলীয় কেউ নয়। প্রকৃত দোষীদের খুঁজে বের করে আইনের আওতায় আনার জোর দাবি জানান ফারুক আহমদ।

শান্তিগঞ্জ থানার ওসি মুক্তাদীর আহমদ জানান, এই বিষয়ে তিনি জানেন না। পুলিশের কর্মবিরতি চলছে। তিনি সেটা নিয়ে ব্যস্ত আছেন।

এই ঘটনার পরপরই আহত শহীদ নূর আহমদকে হাসপাতালে দেখতে যান জেলা বিএনপির সাধারণ সম্পাদক নুরুল ইসলাম নুরুল, সহসভাপতি আকবর আলীসহ দলের অন্যান্য নেতা। জ্যেষ্ঠ সাংবাদিক শেরগুল আহমদ, পীর মাহবুবুর রহমান, মাসুম হেলাল, দেওয়ান গিয়াস চৌধুরী হাসপাতালে যান তাঁর খোঁজ নিতে।"
2024-08-06 22:28:24,সাগরে নৌকাডুবিতে শিশুসহ ১৪ রোহিঙ্গার মৃতদেহ উদ্ধার,"মিয়ানমারের রাখাইন রাজ্যে আরাকান আর্মি ও সশস্ত্র বাহিনীর মধ্যে চলমান সংঘাতের মুখে পালিয়ে আসা রোহিঙ্গাদের বহনকারী নৌকা ডুবে গেছে। গতকাল মঙ্গলবার দুপুরে কক্সবাজারের টেকনাফ ইউনিয়নের হাবিরছড়া ও রাজারছড়া পয়েন্ট এলাকার সাগরে এ দুর্ঘটনা ঘটে। এতে শিশুসহ ১৪ জনের মৃত্যু হয়েছে। এ দুর্ঘটনায় নিখোঁজ হয়েছেন অন্তত ১৫ জন। জীবিত উদ্ধার করা হয়েছে দু’জনকে।

টেকনাফ থানার ভারপ্রাপ্ত কর্মকর্তা ওসমান গনি জানান, সাগরে রোহিঙ্গা বোঝাই নৌকাডুবির ঘটনায় ১৪ রোহিঙ্গার লাশ উদ্ধার করেছেন জেলেরা। যেহেতু বাংলাদেশে অস্থিতিশীল পরিস্থিতি চলছে, তাই স্থানীয় জনপ্রতিনিধিদের সঙ্গে কথা বলে লাশগুলোর বিষয়ে ব্যবস্থা নিতে বলা হয়েছে।

টেকনাফ সদর ইউনিয়নের ১ নম্বর ওয়ার্ডের সদস্য আবদুর রশিদ বলেন, মিয়ানমার থেকে প্রাণে বাঁচতে পালিয়ে আসার সময় টেকনাফে সাগরে নৌকাডুবির ঘটনায় ১৪ রোহিঙ্গার লাশ উদ্ধার করা হয়েছে। এ ঘটনায় পুলিশের নির্দেশনা অনুসারে ক্যাম্পে থাকা স্বজনের কাছে লাশগুলো হস্তান্তরের প্রস্তুতি চলছে। ডুবে যাওয়া নৌকায় ৩১ জন রোহিঙ্গা ছিল বলে জানা গেছে।

এক জেলে বলেন, ‘হাবিরছড়া ঘাটের শরীফ মাঝির নৌকায় করে মিয়ানমার থেকে রোহিঙ্গা পারাপারের সময় দুর্ঘটনা ঘটেছে। এ ছাড়া মোহাম্মদ নাজির, নূর আলম ওরফে নূরু মাঝি, মোহাম্মদ হোসেন ও মো. কবিরের নৌকায় মিয়ানমার থেকে রোহিঙ্গা পারাপার করে আসছে। এখনও রোহিঙ্গা বোঝাই কয়েকটি নৌকা সাগরে ভাসছে।’

নৌকাডুবিতে উদ্ধার রোহিঙ্গা নারী তবেদিলা বেগম জানান, মিয়ানমারের রাখাইন রাজ্যে আরাকান আর্মি ও সশস্ত্র বাহিনীর মধ্যে চলমান সংঘাতে ফয়েজিপাড়া ও আলীপাড়ায় বোমা হামলা হয়েছে। এতে অনেক হতাহতের ঘটনা ঘটেছে। তাই তারা প্রাণ বাঁচাতে টাকার বিনিময়ে বাংলাদেশে পালিয়ে এসেছেন। তিনি বলেন, ‘নৌকায় আমার দুই মেয়েসহ চারজন সদস্য ছিলাম। ছোট মেয়ে এবং এক নাতনির লাশ পাওয়া গেছে। অন্যদের কোনো খোঁজ মেলেনি। আমরা এই নৌকায় ৩১ জন যাত্রী ছিলাম। আমাদের মতো অনেকে ওপার থেকে এপারে পালিয়ে আসছে।’

মঙ্গলবার সকালে মিয়ানমারে গুলিবিদ্ধ ও মর্টার শেল বিস্ফোরণে আহত এক শিশুসহ ছয় রোহিঙ্গাকে চিকিৎসা দেওয়া হয়েছে বলে জানিয়েছেন টেকনাফ উপজেলা স্বাস্থ্য ও পরিবার পরিকল্পনা কর্মকর্তা চিকিৎসক প্রণয় রুদ্র। তাঁর ভাষ্য, আহতদের মধ্যে এক শিশুর পা বিচ্ছিন্ন হয়ে গেছে। দু’জনকে কক্সবাজার হাসপাতালে পাঠানো হয়েছে। অন্যদের চিকিৎসা দিয়ে ছেড়ে দেওয়া হয়েছে।

মিয়ানমারের আরাকান আর্মির সঙ্গে দেশটির সেনাবাহিনীর তুমুল সংঘর্ষ চলছে। টেকনাফ উপজেলার হোয়াইক্যং থেকে শাহপরীর দ্বীপ পর্যন্ত ৫৪ কিলোমিটার নাফ নদ ও সড়কে টহল জোরদার করেছে বিজিবি ও বাংলাদেশ কোস্টগার্ড।

ইউএনও মোহাম্মদ আদনান চৌধুরী বলেন, ‘সাগরে নৌকাডুবির ঘটনায় ১৪ রোহিঙ্গার লাশ উদ্ধারের খবর শুনেছি। বাংলাদেশের অস্থিতিশীল পরিস্থিতিতে মিয়ানমার থেকে রোহিঙ্গারা অনুপ্রবেশের চেষ্টা চালিয়ে যাচ্ছে। বাংলাদেশ কোস্টগার্ড ও বিজিবি সতর্ক অবস্থানে রয়েছে।’"
2024-08-06 22:26:40,ঋণের কিস্তি পরিশোধে হিমশিম,"কোটা সংস্কার আন্দোলন ঘিরে দেশের চলমান পরিস্থিতিতে বিপাকে পড়েছেন সাঁথিয়া উপজেলার বিভিন্ন ব্যাংক ও এনজিও থেকে ঋণ নেওয়া নিম্ন আয়ের মানুষ। ব্যবসা-বাণিজ্য ঠিকমতো না চলায় বোঝা হয়ে দাঁড়িয়েছে ঋণ। কিস্তি পরিশোধ নিয়ে দুশ্চিন্তায় পড়েছেন ক্ষুদ্র ঋণগ্রহীতারা। ঋণ নিয়ে স্বাবলম্বী হওয়ার জায়গায় সর্বস্বান্ত হওয়ার পথে ক্ষুদ্র ব্যবসায়ীরা। কিস্তি পরিশোধ করতে গিয়ে সহায়সম্বল বিক্রি করতে বাধ্য হচ্ছেন অনেকে। আবার অনেকেই ঋণ পরিশোধ করতে না পেরে পালিয়ে বেড়াচ্ছেন।

জানা গেছে, সাঁথিয়া উপজেলায় সরকারি ও আধা-সরকারি ব্যাংকের পাশাপাশি ব্র্যাক, গ্রামীণ ব্যাংক, আশা, ব্যুরো বাংলাদেশ, টিএমএস, ইউডিপিএস, গাক, জাগরণী চক্র ফাউন্ডেশন, উদ্দীপন, সাজেদা ফাউন্ডেশন, আরআরএফ, এসএসএস, সোনার বাংলা, আকিজ কো-অপারেটিভ কমার্স অ্যান্ড ফাইন্যান্স ব্যাংক লিমিটেড, অনন্য, প্রতিশ্রুতি, সিদিপ, এনআরবিসি, দিশা, এনডিপিসহ নানা নামে প্রায় ৩০টি এনজিও সংস্থার শাখা রয়েছে। এসব শাখা থেকে অনেকেই ঋণ নিয়েছেন। তাদের একজন সাঁথিয়া বাজারের মিঠু স্টুডিও অ্যান্ড ফটোকপি দোকানের মালিক মিঠু হোসেন। তিনি বলেন, ‘তিনটি এনজিও থেকে ৩ লাখ ৮০ হাজার টাকা ঋণ নিয়ে ব্যবসা করছি। মাসিক কিস্তি ৩০ হাজার এবং সাপ্তাহিক কিস্তি দুই হাজার টাকা। ব্যবসা খারাপ হওয়ায় ঘর ভাড়া দিতেও সমস্যা হচ্ছে। এর মধ্যে ঋণ দাতা এনজিও সংস্থার কর্মীরা কিস্তির টাকা নিতে আসে। কিস্তি দেওয়া সম্ভব না জানালে, খারাপ আচরণ শুরু করেন, এমনকি মামলার ভয়ও দেখান। অথচ আগে ব্যবসা ভালো ছিল, সময়মতো কিস্তি পরিশোধও করেছি। ব্যবসায় গতি না থাকার কারণে রীতিমতো বিপাকে পড়েছি।’

স্থানীয় ব্র্যাক ব্যাংক ও ইউডিপিএস থেকে ঋণ নিয়েছেন সাইফান বস্ত্র বিতানের মালিক পোশাক ব্যবসায়ী মোস্তাফিজুর রহমান। তিনি জানান, প্রতিষ্ঠান দুটি থেকে ৯ লাখ টাকা ঋণ নিয়েছেন তিনি। ঋণের টাকায় কাপড়ের দোকান খুলেছেন। গত ঈদের সময় বেচাকেনা তেমন হয়নি। দেশের বর্তমান পরিস্থিতিতে বেচাকেনা আরও কমে গেছে। প্রতি মাসে ৩৬ হাজার ২০০ টাকা এবং সাপ্তাহিক সাড়ে ৭ হাজার টাকা কিস্তি দিতে হয়। বর্তমানে ব্যবসার যা অবস্থা তাতে কিস্তির টাকা দিতে হিমশিম খাচ্ছেন তিনি। ঋণদাতা প্রতিষ্ঠান থেকে কিস্তি পরিশোধের জন্য চাপ দিচ্ছে। সংসার খরচ সামলে কিস্তি দিতে কষ্ট হচ্ছে। এই কিস্তি দিতে উল্টো আবার ধার-দেনা করতে হচ্ছে।

ক্ষুদ্র ঋণ নিয়েছেন সাঁথিয়া পৌরসভার দৌলতপুর মহল্লার কবিতা ফ্যাশনের মালিক সাব্বির জামান রুবেল। তাঁর ভাষ্য, বর্তমানে ব্যবসার যা অবস্থা, তাতে পরিবারের জন্য খাবার জোগানোই কষ্টকর। বাজার খরচ, দোকান ভাড়া, গ্যাস, বিদ্যুৎ, পানি, বিল, চিকিৎসা খরচ বাবদ প্রতি মাসে তাঁর খরচ প্রায় এক লাখ ২০ হাজার টাকা। অথচ গত জুলাই মাসে দোকানে বিক্রি হয়েছে মাত্র ১৯ হাজার টাকা।

সলঙ্গী গ্রামের রোজা ফ্যাশনের মালিক পোশাক ব্যবসায়ী আরিফুল ইসলাম মিন্টু জানান, একটি এনজিও থেকে ১ লাখ ৫০ হাজার টাকা ঋণ নিয়ে ব্যবসা করছেন তিনি। প্রতি মাসে ১৫ হাজার টাকা কিস্তি দিতে হয়। দেশের চলমান পরিস্থিতিতে ব্যবসা মন্দার কারণে বাড়ির হাঁস, মুরগি ও ছাগল বিক্রি করে কিস্তি দিতে হচ্ছে। এখন শেষ সম্বল ভিটে। এনজিওর চাপে ভিটেও বিক্রি করতে হবে।

এই ধরনের অভিযোগ শত শত ব্যক্তির। কেউ ঋণ নিয়ে রিকশা-ভ্যান, সিএনজিচালিত ও ব্যাটারিচালিত অটোরিকশা ক্রয় করেছেন। কেউবা পোশাক ও সবজির ব্যবসা করছেন। অনেকে হাঁস, মুরগি, গরু, ছাগল পালন করছেন। কিন্তু ঋণের কিস্তি পরিশোধ নিয়ে তারা এখন পড়ছেন বিপাকে। এ ব্যাপারে সরকারের পক্ষ থেকে উদ্যোগ নেওয়ার আহ্বান তাদের। অন্তত ৩-৪ মাসের জন্য ঋণের কিস্তি আদায় বন্ধ রাখার আহ্বান জানান তারা।

নাম প্রকাশ না করার শর্তে একটি এনজিওর ব্যবস্থাপক ও মাঠকর্মী জানান, বর্তমান পরিস্থিতিতে ঋণগ্রহীতারা কিস্তি দিতে পারছেন না। কিন্তু অফিসের ঊর্ধ্বতন কর্মকর্তাদের চাপে কিস্তি সংগ্রহে মাঠে যেতে হচ্ছে তাদের। কিস্তি সংগ্রহ করতে না পারলে বেতন বন্ধ করে দেয়। কিস্তি আদায় না হলে তাদের বেতন কে দেবেন? আবার কিস্তি সংগ্রহে গেলেও তাদের লাঞ্ছিত করছেন গ্রাহকরা।

সাঁথিয়ার বোয়াইলমারী হাট পাট ব্যবসায়ী সমিতি এবং বাজার বণিক সমিতির সভাপতি আব্দুস সামাদ মোল্লা বলেন, ‘চলমান পরিস্থিতিতে বেচাকেনা ঠিকমতো না হওয়ায় ব্যবসায়ীদের অবস্থা খুব একটা ভালো নয়। হাট থেকে এক ট্রাক পাট কিনেছিলাম, কিন্তু পাঠাতে পারলাম না। নিম্ন-মধ্যবিত্ত আয়ের মানুষের কারও অবস্থাই ভালো না। অনেক ব্যবসায়ীই ঋণ করে ব্যবসা করছেন, তারা ঠিকমতো কিস্তি দিতে পারছে না। আমরা চাই দ্রুত দেশে শান্তিপূর্ণ পরিবেশ ফিরে আসুক।’

সাঁথিয়ার সোনালী ব্যাংক জোড়গাছা শাখার ব্যবস্থাপক দ্বীন আমিন বলেন, ‘আমার শাখা থেকে অনেকেই ঋণ নিয়েছেন। কিন্তু চলমান পরিস্থিতিতে অনেকেই ঋণের কিস্তি দিতে বা ঋণ পরিশোধ করতে পারছেন না। এমনকি ঋণগ্রহীতারা সুদ মওকুফ চাইছেন।’

ইউএনও জাহিদুল ইসলাম বলেন, ‘সরকারের কোনো নির্দেশনা ছাড়া আমরা কিস্তি বন্ধ রাখার বিষয়ে কোনো সিদ্ধান্ত দিতে পারব না। এটা নিতান্তই ঋণদাতা ও ঋণগ্রহীতাদের নিজস্ব ব্যাপার।’"
2024-08-06 22:26:09,ঢাকার থানা ও ট্রাফিকের দায়িত্বে এজিবি,"দেশের সব পুলিশ স্টেশনের অভ্যন্তরীণ নিরাপত্তা এবং ঢাকা মহানগরে ট্রাফিকের দায়িত্ব আনসার গার্ড ব্যাটালিয়নকে (এজিবি) দেওয়া হয়েছে। একই সঙ্গে নিরাপত্তা বাহিনীটিকে শাহজালাল আন্তর্জাতিক বিমানবন্দরের নিরাপত্তার দায়িত্বও দেওয়া হয়েছে। ইতোমধ্যে আনসার বাহিনীর সদস্যরা বিমানবন্দরের দায়িত্বে কাজ শুরু করেছেন।

আজ মঙ্গলবার বিকেলে এক সংবাদ বিজ্ঞপ্তিতে এ তথ্য জানান আনসার বাহিনীর সহকারী পরিচালক গণসংযোগ কর্মকর্তা রুবেল হোসাইন।

এদিকে আনসার ও গ্রাম প্রতিরক্ষা বাহিনী উপ-মহাপরিচালক (অপারেশন) ফখরুল আলম সমকালকে বলেন, হযরত শাহজালাল আন্তর্জাতিক বিমানবন্দর এবং ঢাকা মহানগরসহ দেশের বিভিন্ন পুলিশ স্টেশনের অভ্যন্তরীণ নিরাপত্তায় আনসার ও গ্রাম প্রতিরক্ষা বাহিনীকে মোতায়েন করা হয়েছে। এ ছাড়া ঢাকা শহরের ট্রাফিক নিয়ন্ত্রণের দায়িত্ব প্রদান করা হয়েছে এজিবি।

তিনি বলেন, বিমানবন্দরের নিরাপত্তায় কর্তৃপক্ষ আনসারের এজিবি সহায়তা চান। ইতোমধ্যে বিমানবন্দরের নিরাপত্তায় কাজ শুরু করেছে ইউনিটটি। এ ছাড়া ডিএমপির ৫০ থানা ও ৭টি ফাঁড়িতে নিরাপত্তা চৌকি বসিয়েছেন। ঢাকা শহরের ট্রাফিক ব্যবস্থাপনায় ৩৭টি পয়েন্টে আনসার মোতায়েন করা হয়েছে। তারা ইতোমধ্যে রাস্তায় দায়িত্ব পালন করছেন। চুরি, ছিনতাই ও ডাকাতি রোধেও কাজ করবে তারা।"
2024-08-06 22:24:32,ওসির বিচারের দাবিতে সাংবাদিকদের বিক্ষোভ,"গাজীপুরের কাপাসিয়ায় সাম্প্রতিক সময়ে জামায়াত-বিএনপি তকমা দিয়ে গণগ্রেপ্তার এবং নির্যাতনের ঘটনায় সংশ্লিষ্ট থানার ভারপ্রাপ্ত কর্মকর্তা (ওসি) আবুবকর মিয়ার বিচার ও অপসারণের দাবি করেছেন সাংবাদিকরা।

মঙ্গলবার দুপুরে স্থানীয় সাংবাদিকরা বিক্ষোভ মিছিল করেছেন। কাপাসিয়ায় কর্মরত বিভিন্ন প্রিন্ট, ইলেকট্রনিক ও অনলাইন মিডিয়ায় কর্মরত প্রায় অর্ধশত সাংবাদিক এ কর্মসূচিতে অংশগ্রহণ করেন। তাদের বিক্ষোভ মিছিলটি প্রেস ক্লাব মিলনায়তন থেকে শুরু হয়ে উপজেলা প্রশাসনের বিভিন্ন কার্যালয় ও শহরের প্রধান প্রধান সড়ক প্রদক্ষিণ করে। পরে কাপাসিয়া থানার সামনে এক প্রতিবাদ সভা অনুষ্ঠিত হয়েছে। এতে সাংবাদিকরা ২৪ ঘণ্টার মধ্যে কাপাসিয়া থানার ওসির অপসারণ দাবি করে আলটিমেটাম দেন।

সমাবেশে বক্তারা বলেন, ‘প্রায় দশ মাস আগে আবুবকর মিয়া কাপাসিয়া থানায় যোগদান করেন। তৎকালীন ক্ষমতাসীন দল আওয়ামী লীগের এজেন্ডা বাস্তবায়ন করতে গিয়ে কয়েকশ বিএনপি ও জামায়াত নেতাকর্মীকে গ্রেপ্তার করে হয়রানি করেন। ওসি গ্রেপ্তার বাণিজ্যের মাধ্যমে কোটি টাকা হাতিয়ে নিয়েছেন। তাঁর হাত থেকে রক্ষা পাননি সাংবাদিকরাও।’

তারা জানান, সর্বশেষ জাতীয় নির্বাচনের আগে একটি গায়েবি মামলায় কাপাসিয়া প্রেস ক্লাবের সাধারণ সম্পাদক সামসুল হুদা লিটনকে মাসখানেক জেল খাটিয়েছেন ওসি। সে সময় তাঁকে শারীরিক ও মানসিকভাবে লাঞ্ছিতও করা হয়। আগামী ২৪ ঘণ্টার মধ্যে তাঁর অপসারণ ও দৃষ্টান্তমূলক শাস্তির দাবি করেন বক্তারা। কাপাসিয়া প্রেস ক্লাবের সভাপতি সঞ্জীব কুমার দাশের সভাপতিত্বে ও সাংগঠনিক সম্পাদক বেলায়েত হোসেন শামীমের সঞ্চালনায় সভায় বক্তব্য দেন– সাইফুল ইসলাম শাহীন, জাকির হোসেন কামাল, এফএম কামাল হোসেন, অধ্যাপক সামসুল হুদা লিটন, নূরুল আমীন শিকদার প্রমুখ।"
2024-08-06 22:23:08,"আমার মুখের দিকে চেয়ে চলে গেল, আর ফিরল না","ছেলেকে বললাম বাইরের পরিবেশ ভালো না, মিছিলে যেও না। সে বলল, তুমি নিষেধ কর কেন বাবা, তুমিই তো ছোটবেলা থেকে শিখিয়েছ অন্যায়ের বিরুদ্ধে কথা বলতে। তুমি আজ আমাকে বাধা দিও না। আমার ভাইবোনেরা মারা গেছে, আমি বিজয় মিছিলে যাব। আমি নামাজে ছিলাম। ছেলেটা আমার মুখের দিকে এক নজর চেয়ে চলে গেল, আর ফিরে আসলো না। ছেলেটা শরীরে গুলি নিয়েই কবরে চলে গেল, কিয়ামতের দিন গুলি নিয়েই উঠবে। ছেলেকে নিয়ে অনেক স্বপ্ন ছিল, সব শেষ হয়ে গেল।

কেঁদে কেঁদে কথাগুলো বলছিলেন পুলিশের গুলিতে নিহত পাবনার সাঁথিয়ার নন্দনপুর ইউনিয়নের স্বরপ গ্রামের স্কুলছাত্র জুলকারনাইনের (১৭) বাবা হোমিওপ্যাথি চিকিৎসক আব্দুল হাই আল হাদী। নিহত জুলকারনাইন সাভার আশুলিয়া থানার বাইপাইল পলাশ বাড়িতে ভাড়া বাসায় তার বাবা-মায়ের সঙ্গে থাকত। সে সাভারের পলাশবাড়ি জে.এল মডেল স্কুল অ্যান্ড গার্লস কলেজে নবম শ্রেণির ছাত্র ছিল। দুই ভাই ও এক বোনের মধ্যে সে দ্বিতীয়। ছেলের মৃত্যুর শোকে তার মা হালিমা খাতুন বারবার মূর্ছা যাচ্ছেন এবং বেশির ভাগ সময় অচেতন হয়ে আছেন।

বৈষম্যবিরোধী ছাত্র আন্দোলনের ঘটনায় সাবেক প্রধানমন্ত্রী শেখ হাসিনা দেশত্যাগের খবরে গত সোমবার সাভার আশুলিয়া থানার বাইপাইল পলাশবাড়ীতে মিছিলে যোগ দেন জুলকারনাইন। বিকেল ৫টার দিকে জুলকারের বন্ধুরা তার বাবার মোবাইল ফোনে জানায় তাঁর ছেলের গলায় গুলি লেগেছে, তাঁকে দ্রুত এনাম হাসপাতালে আসতে বলে তারা। আব্দুল হাই হাসপাতালে গিয়ে দেখেন, তাঁর ছেলের নিথর দেহ পড়ে আছে। ওইদিন রাতেই তার মরদেহ সাঁথিয়ায় নিজ বাড়িতে আনা হয়।

মঙ্গলবার সকাল ৯টার দিকে সাঁথিয়ার স্বরপ গ্রামে নিজ বাড়িতে জানাজা শেষে স্থানীয় কবরস্থানে তাকে দাফন করা হয়। তার অকাল মৃত্যুতে এলাকায় শোকের ছায়া নেমে এসেছে এবং স্বজনদের আহাজারিতে এক হৃদয়বিদারক পরিবেশের সৃষ্টি হয়েছে। জুলকারনাইনের বাবা তাঁর ছেলের হত্যাকাণ্ডের বিচার চান।"
2024-08-06 22:23:06,"পুড়ে অঙ্গার শাহীন চাকলাদারের হোটেল জাবীর, নিহত বেড়ে ২৪","আইনের ছাত্র ফয়সাল ইসলাম আকাশ (২৬) লেখাপড়ার পাশাপাশি সহকারী হিসেবে কাজ করতেন যশোর বারের একজন সিনিয়র আইনজীবীর সাথে। যোগ দেন কোটা আন্দোলনে। দাবি পূরণ ও সরকার পতনের খবরে সোমবার বিকেলে বিজয় উল্লাসেও অংশ নেন তিনি। ছোটভাইকে ফোন করে জানায় বাসায় ফিরে মিষ্টি খাওয়াবে সবাইকে। কিন্তু এর কিছুক্ষণ পর ফোন করে জানায়, হোটেল জাবীর ইন্টারন্যাশনালের তৃতীয় তলায় আটকা পড়েছেন তিনি। দীর্ঘ চার ঘণ্টা চেষ্টা চালিয়েও উদ্ধার করা যায়নি তাকে। রাতে আগুন কিছুটা নিয়ন্ত্রণে আসার পর হোটেলের সপ্তম তলায় নিথর দেহ পাওয়া যায় তার।

চিকিৎসক জানান শ্বাসনালী পুড়ে যাওয়ায় মৃত্যুর কারণ। মঙ্গলবার দুপুরে বাড়ির উঠোনে মরদেহের সামনে বিলাপ করতে করতে এসব কথা বলছিলেন অগ্নিদগ্ধে নিহত আকাশের স্বজন রবিউল ইসলাম রবি।

যশোর শহরের চিত্রা মোড়ে পুড়ে অঙ্গার হয়ে দাঁড়িয়ে আছে ১৪ তলা বিশিষ্ট একটি ভবন। পাঁচ তারকা হোটেলটি একদিন আগেও ভবনটির গ্লাস আর অ্যালুমিনিয়ামের পাতের বহিরাবরক চকচক করছিল। অথচ আজ সেই ভবনটির অবকাঠামো ছাড়া আর কিছু নেই। আগুন দিয়ে পুড়িয়ে দেওয়ার পর লুট করে নিয়ে যাওয়া হয়েছে হোটেলের ভিতরে পুড়ে যাওয়া বালিশ, কাঁথা, বিছানা চাদর থেকে শুরু করে বিলাসবহুল সব জিনিসপত্র। এমনকি মঙ্গলবার দুপুর দুইটা পর্যন্তও লুটপাট করতে দেখা গেছে।

বৃহত্তর যশোর অঞ্চলের পাঁচ তারকা হোটেল জাবীর ইন্টারন্যাশনালের মালিক যশোর জেলা আওয়ামী লীগের সাধারণ সম্পাদক শাহীন চাকলাদার। তিনি যশোর-৬ (কেশবপুর) আসনের সাবেক সংসদ সদস্যও ছিলেন।

প্রধানমন্ত্রীর পদ থেকে শেখ হাসিনার পদত্যাগের খবর পাওয়ার পর সোমবার বেলা সাড়ে ৩টার দিকে যশোর শহরে মিছিল বের করে ছাত্র-জনতা। ওই মিছিল থেকে বিক্ষুব্ধ লোকজন চিত্রা মোড়ে অবস্থিত হোটেল জাবির ইন্টারন্যাশনালে ভাঙচুর শুরু করে। দ্বিতীয় দফায় বিকেল ৪টার দিকে লোকজন সেখানে আগুন ধরিয়ে দেয়। রাত সাড়ে ৯টার দিকে পরিস্থিতি কিছুটা নিয়ন্ত্রণে আসলেও মঙ্গলবার ভোর ৫টার দিকে পুরোপুরি আগুন নিয়ন্ত্রণে আসে। ওই ঘটনায় নিহতের সংখ্যা বেড়ে ২৪ জনে দাঁড়িয়েছে। এদের মধ্যে ইন্দোনেশিয়ার এক নাগরিকও আছেন। দগ্ধ হয়েছেন আরও ২৩ জন।

হোটেলে তৃতীয় তলার মদের বার থেকে কয়েকজনের মরদেহ উদ্ধার করা হয়েছে। লুটপাটের সময় সেখানে আটকা পড়ে কয়েকজনের মৃত্যু হয়েছে বলে জানিয়েছেন কয়েকজন প্রত্যক্ষদর্শী।

যশোর জেনারেল হাসপাতাল ও আন্দোলনকারীদের সঙ্গে কথা বলে জানা গেছে, নিহতের বেশির ভাগ আন্দোনলকারী। ভাঙচুর আর অগ্নিসংযোগের সময় অনেকেই কৌতুহলবশত হয়ে অগ্নিসংযোগকারীদের সঙ্গে হোটেলে প্রবেশ করেন। প্রায় দুই শতাধিক আন্দোলনকারীরা হোটেলটির বেজমেন্টে ঢুকেই সিঁড়ি বেয়ে ১৪ তলা পর্যন্ত উঠে যায়। একপর্যায়ে নিচে থাকা বিক্ষুব্ধ কয়েকজন যুবক পেট্রোল দিয়ে আগুন দিতে শুরু করে। পর্যায়ক্রমে তারা কয়েকটি তলাতে আগুন ধরিয়ে দেয়। এতে দাউ দাউ করে পুরো ১৪ তলাই কয়েক মিনিটের মধ্যে জ্বলতে থাকে। এতে উপরে থাকা বেশির ভাগ আন্দোলনকারীরা বের হতে পারেনি। ফলে আগুনের ধোয়ায় নিঃশ্বাস বন্ধ হয়ে আটকে থেকে তারা মারা গেছে। তবে কতজন আন্দোলনকারী বা হোটেলটির অতিথি, কর্মকর্তা, কর্মচারী মারা গেছে সেটা কেউ নির্দিষ্টভাবে বলতে পারেনি।

হাসপাতাল কর্তৃপক্ষ বলছে, হাসপাতালে মরদেহ আসলেই স্বজনেরা ময়নাতদন্ত ছাড়াই নিয়ে গেছে। পুলিশ প্রশাসন মাঠে না থাকাতে কোন রকম ঝামেলা ছাড়াই স্বাস্থ্য অধিদপ্তরের নির্দেশে নিহতের নাম ঠিকানা তালিকা করেই মরদেহ হস্তান্তর করেছেন। আর আহতদের খুলনা ও ঢাকাতে রেফার্ড করা হয়েছে। নিহতদের বেশিরভাগের বাড়ি যশোর শহর ও আশেপাশের উপজেলায়।"
2024-08-06 22:20:18,মন্দিরে আঘাত হলে মাদ্রাসা থেকে জবাব,"সুনামগঞ্জে সংখ্যালঘু জনগোষ্ঠীর ধর্মীয় উপাসনালয় ও বিভিন্ন প্রতিষ্ঠানের নিরাপত্তায় অতন্দ্র প্রহরীর ভূমিকা নিয়েছেন মাদ্রাসার শিক্ষক ও শিক্ষার্থীরা। তারা বলেন, আমরা এখানে আছি। এই শহরের একটা মন্দিরে আঘাত করা হলে প্রতিটি মাদ্রাসা থেকে জবাব দেওয়া হবে।

মঙ্গলবার ফজরের নামাজের পর তারা শহরের সংখ্যালঘুদের ধর্মীয় প্রতিষ্ঠানগুলোর সামনে জড়ো হতে থাকেন। সারাদিন এসব প্রতিষ্ঠানের সামনে পালাক্রমে পাহারা দেওয়ার কাজ চালিয়ে যান।

সাম্প্রদায়িক সম্প্রীতির শহর সুনামগঞ্জে দুষ্কৃতকারীরা যাতে কোনো নাশকতা করতে না পারে, সে জন্য তাদের এই অবস্থান গ্রহণ। কওমি মাদ্রাসার শিক্ষক ও শিক্ষার্থীদের এমন অবস্থানে স্বস্তি ফিরেছে স্থানীয় সংখ্যালঘু সম্প্রদায়ের মাঝে।

কালীবাড়ি মন্দিরের সামনে উকিলপাড়ার বাসিন্দা সিদ্ধার্থ এ্যাশ জানান, সরকার পরিবর্তনের এই সময়ে নানা পক্ষ বিভিন্ন ধরনের ফন্দিফিকির করে। কোনো কোনো পক্ষ সাম্প্রদায়িক দাঙ্গা সৃষ্টি করারও পাঁয়তারা করে। তারা সে জন্য আতঙ্কে ছিলেন। তবে তাদের সেই আতঙ্ক কেটে গেছে স্থানীয় মাদ্রাসার শিক্ষক-শিক্ষার্থীদের এমন পদক্ষেপে। বিভিন্ন মন্দিরের সামনে মাদ্রাসার ছেলেরা অতন্দ্র প্রহরীর মতো অবস্থান নিয়েছে। এখানকার হিন্দুদের মাঝে কোনো ভয় নেই। ষোলঘরের শ্রীশ্রী রামকৃষ্ণ মিশনের সামনে অবস্থান নেওয়া মাদ্রাসা শিক্ষার্থী ত্বাহা হুসাইন জানান, এই সম্প্রীতির শহরে কোনোদিন অপ্রীতিকর ঘটনা ঘটেনি এবং ঘটবেও না। এর পরও তারা সতর্ক অবস্থানে রয়েছেন, যাতে সংখ্যালঘু একটি পরিবার বা প্রতিষ্ঠানে কেউ হাত না দিতে পারে। আমরা আছি তাদের পাশে।’

পৌর শহরের শ্রীশ্রী কালীবাড়ি মন্দিরের সামনে বসে থাকা কওমি মাদ্রাসার আলেম আম্মার আহমদ জানান, পুরো দেশে অস্থিরতা। দেশে এমন নাজুক মুহূর্ত এলেই সংখ্যালঘুদের টার্গেট করা হয় নৈরাজ্য সৃষ্টির লক্ষ্যে। এবার এমন কোনো অপচেষ্টা চললে সমুচিত জবাব দেওয়া হবে।

ষোলঘরের রামকৃষ্ণ মিশনের স্বামী হৃদয়ানন্দ মহারাজ বলেন, ‘সুনামগঞ্জ হলো সম্প্রীতির শহর। এখানে কোনো মন্দিরে হামলা হয় না। তেমন কিছু নিয়ে আমরা ভীত নই। ওই ছেলেরাই আমাদের শক্তি আর সাহস।’"
2024-08-06 22:10:54,পোশাক কারখানা চালু হবে বুধবার,"তিন দিন বন্ধ থাকার পর রপ্তানিমুখী তৈরি পোশাক কারখানা ও বস্ত্রকল খুলছে আগামীকাল বুধবার।

এদিকে শিল্পকারখানার পর্যাপ্ত নিরাপত্তাব্যবস্থা নিশ্চিত করতে রাষ্ট্রপতি মো. সাহাবুদ্দিনের দারস্থ হয়েছেন ব্যবসায়ীদের শীর্ষ সংগঠন এফবিসিসিআইয়ের সাবেক সভাপতি ও সাবেক সংসদ সদস্য এ. কে. আজাদ।

দেশের বর্তমান পরিস্থিতিতে তৈরি পোশাক কারখানা খুলে দেওয়ার বিষয়ে সিদ্ধান্ত নিতে রাজধানীর গুলশানের একটি হোটেলে আজ মঙ্গলবার বিকেলে বিজিএমইএর নেতারা বৈঠক করেন।

সংগঠনের ভারপ্রাপ্ত সভাপতি খন্দকার রফিকুল ইসলামের সভাপতিত্বে অনুষ্ঠিত বৈঠকে সংগঠনের সহসভাপতি আবদুল্লাহ হিল রাকিব, মো. নাছির উদ্দিন, পরিচালক শোভন ইসলাম প্রমুখ উপস্থিত ছিলেন। এতে এফবিসিসিআইয়ের সাবেক সভাপতি এ. কে. আজাদ ও বস্ত্রকল মালিকদের সংগঠন বিটিএমএর সাবেক সভাপতি তপন চৌধুরী অংশ নেন।

বৈঠক শেষে গতকাল সন্ধ্যা সাড়ে সাতটায় বিজিএমইএ এক বিজ্ঞপ্তিতে জানায়, বুধবার থেকে তৈরি পোশাক কারখানা চালু হবে।

এই বৈঠক শেষে শিল্পকারখানার পর্যাপ্ত নিরাপত্তাব্যবস্থা নিশ্চিত করতে রাষ্ট্রপতির সঙ্গে দেখা করতে বঙ্গভবনে যান এ. কে. আজাদ। যাওয়ার আগে তিনি সাংবাদিকদের বলেন, আগামীকাল বুধবার থেকে কারখানা খুলে দেওয়া হবে। তার আগে কারখানার নিরাপত্তা নিশ্চিত করতে হবে।

এ. কে. আজাদ আরও বলেন, বিভিন্ন জায়গায় ভাঙচুর হচ্ছে, অগ্নিসংযোগ হচ্ছে। পুলিশ কাজ করতে পারছে না। নিরাপত্তা না দিলে কারখানা চালু করা সম্ভব হবে না। পুলিশ কারখানার নিরাপত্তা দিতে পারছে না। দেশের অর্থনীতিকে সচল রাখতে হলে ব্যবসায়ীদের নিরাপত্তা দিতে হবে।"
2024-08-06 22:08:08,শান রাজ্যের পূর্বাঞ্চল থেকে সেনা প্রত্যাহার জান্তার,"চীন সীমান্ত নিকটবর্তী শান রাজ্যের কিছু অঞ্চল থেকে সেনা প্রত্যাহার করেছে মিয়ানমার। নাগরিকদের নিরাপত্তার জন্য এই সিদ্ধান্ত নেওয়া হয়েছে বলে সোমবার জানিয়েছেন জান্তাপ্রধান। তার এই ঘোষণার একদিন আগে সশস্ত্র বিদ্রোহী গোষ্ঠী মিয়ানমার ন্যাশনাল ডেমোক্রেটিক অ্যালায়েন্স আর্মি (এমএনডিএএ) অঞ্চলটিতে সেনাবাহিনীকে হটিয়ে দেওয়ার দাবি করেছিল।

সোমবার রাষ্ট্রীয় টেলিভিশনে দেওয়া এক ভাষণে মিন অং হ্লাইং বলেন, শান রাজ্যের বর্তমান পরিস্থিতি বিবেচনায় সেনাসদস্যদের পূর্ববর্তী অবস্থান থেকে সরিয়ে নিচ্ছি। মানুষের নিরাপত্তার জন্য তাদের অবস্থান পরিবর্তনের এই সিদ্ধান্ত নেওয়া হয়।

পূর্বাঞ্চলীয় শান রাজ্যে মিয়ানমার ন্যাশনাল ডেমোক্রেটিক অ্যালায়েন্স আর্মি (এমএনডিএএ) ও জান্তা বাহিনীর সংঘর্ষ জুন মাস থেকে বৃদ্ধি পেয়েছে। এতে স্থানীয় জনগণের নিরাপত্তা হুমকির সম্মুখীন হয়। জান্তাপ্রধান বলেছেন, কেবল শানে নয়, পুরো দেশেই শান্তি ও স্থিতিশীলতা নিশ্চিত করতে সরকার সচেষ্ট আছে।

তাঁর এই বক্তব্যের কিছুদিন আগে, ৩ আগস্ট এমএনডিএএ একটি বিবৃতি প্রকাশ করে। বিবৃতিতে বলা হয়, কয়েক সপ্তাহ রক্তক্ষয়ী সংঘর্ষের পর তারা উত্তর-পূর্বাঞ্চলীয় লাসিও শহরের সামরিক ঘাঁটি দখলে নিয়েছে। এই ঘটনা ছিল জান্তা বাহিনীর জন্য বড় আঘাত। বিদ্রোহীদের এই দাবির সত্যতা নিশ্চিত করেছেন সেনাবাহিনীর মুখপাত্র মেজর জেনারেল জো মিন তুন। খবর ইরাবতীর।"
2024-08-06 22:05:02,আ. লীগ নেতাকর্মীদের হত্যার নিন্দা সাবেক গণপূর্তমন্ত্রীর,"রাজধানী ঢাকাসহ সারা দেশে আওয়ামী লীগের নেতাকর্মীদের নির্মমভাবে হত্যা এবং তাদের বসতবাড়ি ও ব্যবসাপ্রতিষ্ঠানে অগ্নিসংযোগের তীব্র নিন্দা জানিয়েছেন সাবেক গৃহায়ন ও গণপূর্তমন্ত্রী যুদ্ধাহত বীর মুক্তিযোদ্ধা র আ ম উবায়দুল মোকতাদির চৌধুরী। মঙ্গলবার গণমাধ্যমে পাঠানো এক বিবৃতিতে তিনি এ নিন্দা জানান।

উবায়দুল মোকতাদির চৌধুরী বলেন, আওয়ামী লীগ সভাপতি শেখ হাসিনা প্রধানমন্ত্রী পদ থেকে পদত্যাগের পর সোমবার দেশের বিভিন্ন স্থানে আওয়ামী লীগ নেতাকর্মী ও সংখ্যালঘু সম্প্রদায়ের মানুষের ওপর নির্মম অত্যাচার চালানো হয়েছে। পুড়িয়ে দেওয়া হয়েছে তাদের বসতবাড়ি ও ব্যবসাপ্রতিষ্ঠান। দুর্বৃত্তের বর্বরোচিত হামলায় শতাধিক মানুষের প্রাণহানি ঘটেছে। আমি এসব হত্যাকাণ্ড ও ধ্বংসাত্মক কর্মকাণ্ডের তীব্র নিন্দা জানাই।

বিবৃতিতে তিনি নিজে নিরাপদ এবং সুস্থ আছেন বলেও জানান। সাবেক এই মন্ত্রী বলেন, গণভবন, সংসদভবনসহ দেশের বিভিন্ন স্থাপনায় হামলা এবং লুটপাট চালানো হচ্ছে। বাংলাদেশ রাষ্ট্রের স্থপতি, জাতির পিতা বঙ্গবন্ধু শেখ মুজিবুর রহমানের মুর‍্যাল ভাঙচুর, ৩২ নম্বরের মুজিব ভবনসহ আওয়ামী লীগের কার্যালয়ে অগ্নিসংযোগ করার ছবি ও ভিডিও গণমাধ্যমে প্রকাশিত হয়েছে। এছাড়া প্রধান বিচারপতির বাসভবনে হামলার মতো ন্যাক্কারজনক ঘটনাও ঘটেছে। এমনকি দেশের বিভিন্ন স্থানে থানা, সাবেক মন্ত্রী, সংসদ সদস্যের বাড়ি, প্রশাসনিক ভবন, কার্যালয়ে হামলা ও ভাঙচুর চালানো হয়েছে। এ অববস্থায় রাষ্ট্রীয় সম্পদ ও জনগণের জানমালের নিরাপত্তা নিশ্চিত করতে অনতিবিলম্বে দায়িত্বশীলদের কার্যকর পদক্ষেপ গ্রহণ করা জরুরি। কাজেই উদ্ভূত অরাজক পরিস্থিতি নিয়ন্ত্রণে দ্রুত ব্যবস্থা গ্রহণের আহ্বান জানাচ্ছি।

বিবৃতিতে দলীয় নেতাকর্মীদের মনোবল শক্ত রেখে ঐক্যবদ্ধ হওয়ার আহ্বান জানান সাবেক মন্ত্রী র আ ম উবায়দুল মোকতাদির চৌধুরী।"
2024-08-06 22:04:25,ইমরানের কারাবাসের এক বছর উপলক্ষে পিটিআইয়ের জনসভা,"পাকিস্তানে বিশাল জনসভার আয়োজন করেছে পাকিস্তান তেহরিক-ই-ইনসাফ (পিটিআই)। সোমবার সাবেক প্রধানমন্ত্রী ও পিটিআই প্রতিষ্ঠাতা ইমরান খানের কারাবাসের এক বছর উপলক্ষে এ সমাবেশের আয়োজন করা হয়। বিশাল এই জনসমাবেশে ইমরানের মুক্তির দাবি জানানো হয়। খবর ডনের।

প্রচণ্ড গরম উপেক্ষা করেই শাহ মানসুর শহরে আয়োজিত এই জনসভায় দেশের বিভিন্ন স্থান থেকে নেতাকর্মীরা অংশগ্রহণ করেন। তাদের অনেকের হাতে ছিল দলীয় পতাকা ও ইমরান খানের ছবি। এ সময় এক বছর ধরে কারাবাসে থাকা নেতার মুক্তি দাবি করেন তারা।

সমাবেশে ইমরান খানের মুক্তির দাবিতে ব্যাপক কর্মসূচি গ্রহণের কথা জানিয়েছেন দলের শীর্ষ নেতারা। তারা বলেন, লাহোর, ইসলামাবাদসহ দেশব্যাপী সমাবেশ করার পরিকল্পনা রয়েছে পিটিআইর।

এদিকে, যুক্তরাষ্ট্রে অবস্থানকারী পিটিআই সমর্থকরা ইউএস ক্যাপিটল হিলের সামনে বিক্ষোভ প্রদর্শন করেছেন। এতে অংশগ্রহণকারীদের পক্ষ থেকে সরকারের বিরুদ্ধে ইমরান খান, ইয়াসমিন রশিদসহ অন্য শীর্ষস্থানীয় নেতাদের মিথ্যা মামলায় আটক রাখার অভিযোগ করা হয়। বিক্ষোভে যুক্তরাষ্ট্র ও আন্তর্জাতিক মানবাধিকার সংস্থার কাছে তাদের দ্রুত মুক্তি নিশ্চিত করার দাবিও জানানো হয়।"
2024-08-06 22:03:29,নতুন সরকার এলে ছেলে হত্যার সঠিক বিচার পাব: আবু সাঈদের বাবা,"কোটা সংস্কার আন্দোলন চলাকালে পুলিশের গুলিতে নিহত রংপুরের বেগম রোকেয়া বিশ্ববিদ্যালয়ের (বেরোবি) শিক্ষার্থী আবু সাঈদের মা-বাবার কান্না থামেনি। তবে এই আন্দোলনের জেরে শেখ হাসিনার পদত্যাগে সন্তোষ প্রকাশ করেছেন তারা। আবু সাঈদের বাবা মকবুল হোসেন বলেন, ‘সরকার প্রথমে দাবি মানলে আমার ছেলে মারা যেত না। শেষ পর্যন্ত দাবিও মানল, শেখ হাসিনা ক্ষমতা ছেড়ে পালিয়ে গেল। এবার নিশ্চয় নতুন সরকার আসবে, তখন ছেলে হত্যার সঠিক বিচার পাব।’

মঙ্গলবার এসব কথা বলেন রংপুরের পীরগঞ্জ উপজেলার বাবনপুর গ্রামের এই বাসিন্দা। তার ছেলে আবু সাঈদ কোটা সংস্কার আন্দোলনের অন্যতম সমন্বয়ক ছিলেন। ১৬ জুলাই বেগম রোকেয়া বিশ্ববিদ্যালয়ের একটি ফটকের সামনে আন্দোলনকারী শিক্ষার্থীদের সঙ্গে পুলিশ ও ছাত্রলীগের সংঘর্ষ হয়। সেখানে পুলিশের গুলিতে তিনি প্রাণ হারান। সোমবার পদত্যাগ করে শেখ হাসিনার দেশ ছাড়ার পর থেকে অনেকেই আবু সাঈদের কবর জিয়ারত করতে আসছেন। বাড়িতে ভিড় করছেন বিভিন্ন শিক্ষাপ্রতিষ্ঠানের শিক্ষার্থী।

আবু সাঈদের মা মনোয়ারা বেগম বলেন, ‘যে আন্দোলনে মোর বাবাক (ছেলেকে) ওরা গুলি করি মারছে, সেই আন্দোলনে ছাত্ররা জিতি গেইছে। মাও (মা) হয়্যা ইয়ার চ্যায়া আর খুশির খবর কী আছে! মুই খুব খুশি হইছু।’

মকবুল হোসেন বলেন, ‘আবু সাঈদ তো আর ফিরে আইসপার নয়, তয় ছাত্রদের আন্দোলন সফল হওয়ায় আবু সাঈদকে খুব মনে পড়ছে। সউগ ছাওয়ার মাঝে হামার আবু সাঈদ বাঁচি থাকপে।’

আবু সাঈদের বড় ভাই আবু হোসেন বলেন, আওয়ামী লীগ সরকারের পতনে বাবা-মা খুব খুশি হয়েছেন।"
2024-08-06 22:02:01,ট্রাম্পের সাজা স্থগিত করতে সুপ্রিম কোর্টের অস্বীকৃতি,"পর্নো তারকাকে ঘুষ দেওয়ার মামলায় দোষী সাব্যস্ত সাবেক মার্কিন প্রেসিডেন্ট ডোনাল্ড ট্রাম্পের সাজা স্থগিত করতে অস্বীকার করেছেন দেশটির সুপ্রিম কোর্ট। সোমবার ট্রাম্পের সাজা স্থগিত চেয়ে মিসৌরি রাজ্যের করা একটি আবেদন প্রত্যাখ্যান করেছেন সুপ্রিম কোর্ট।

পর্নো তারকা স্টর্মি ড্যানিয়েলসের সঙ্গে ট্রাম্পের সম্পর্ক ছিল এবং ২০১৬ সালে প্রেসিডেন্ট নির্বাচনের আগে ওই সম্পর্কের বিষয়ে স্টর্মির মুখ বন্ধ রাখতে ট্রাম্প আইনজীবীর মাধ্যমে তাঁকে ১ লাখ ৩০ হাজার ডলার ঘুষ দিয়েছিলেন। এ অভিযোগে করা মামলায় আগামী প্রেসিডেন্ট নির্বাচনে রিপাবলিকান প্রার্থী ট্রাম্পকে গুরুতর অপরাধে অভিযুক্ত করেছেন নিউইয়র্কের একটি আদালত। এ অভিযোগে নিউইয়র্কের আদালতে ট্রাম্পের বিরুদ্ধে মোট ৩৪টি অভিযোগ উত্থাপন করা হয়। আদালতে সব অভিযোগেই দোষী সাব্যস্ত হয়েছেন ট্রাম্প।

তবে আসন্ন ৫ নভেম্বরের মার্কিন প্রেসিডেন্ট নির্বাচন সামনে রেখে মিসৌরির রিপাবলিকান অ্যাটর্নি জেনারেল অ্যান্ড্রু বেইলি গত ৩ জুলাই ট্রাম্পের সাজা স্থগিত চেয়ে সুপ্রিম কোর্টের কাছে একটি আবেদন করেন। ফ্লোরিডা, আইওয়া, মন্টানা এবং আলাস্কার রিপাবলিকান অ্যাটর্নি জেনারেলরা মিসৌরির মামলার সমর্থনে সুপ্রিম কোর্টে ব্রিফও করেছেন। ঘুষ মামলায় ট্রাম্পের বিরুদ্ধে আগামী ১৮ সেপ্টেম্বর সাজা ঘোষণার তারিখ নির্ধারণ করেছেন নিউইয়র্ক আদালতের বিচারক জুয়ান মার্চান।

এদিকে ডেমোক্রেটিক প্রেসিডেন্ট প্রার্থী কমলা হ্যারিস গতকাল মঙ্গলবার তাঁর রানিংমেট হিসেবে মিনেসোটার গভর্নর টিম ওয়ালজকে বেছে নিয়েছেন। রানিংমেট পছন্দের সংক্ষিপ্ত তালিকায় ছিলেন পাঁচ নেতা। কমলা নিজেই তাদের সাক্ষাৎকার নেন। ট্রাম্পের বিরুদ্ধে নির্বাচনী প্রতিযোগিতায় কমলাকে বেঁচে নেওয়ার ক্ষেত্রে অন্যান্য ডেমোক্রেটিক নেতাদের সঙ্গে ওয়ালজকেও ভূমিকা রাখতে দেখা গেছে। ওয়ালজ ২০১৯ সাল থেকে মিনেসোটার গভর্নর রয়েছেন। তাঁর আগে কংগ্রেসে ১২ বছর দায়িত্ব পালন করেছেন। এই হিসেবে তিনি বেশ অভিজ্ঞ।

রানিংমেট নির্বাচিত হওয়ায় এবার একসঙ্গে প্রচারে নামবেন কমলা। বিশেষ করে ব্যাটল গ্রাউন্ড রাজ্যগুলো চষে বেড়াবেন তারা। প্রথম নারী প্রেসিডেন্ট হিসেবে ইতিহাস গড়ার লক্ষ্যে কমলা ইতোমধ্যেই তাঁর নির্বাচনী প্রচারণা শুরু করেছেন। যদিও ৫ নভেম্বর নির্বাচন সামনে রেখে খুব কম সময় হাতে পেয়েছেন তিনি। খবর সিএনএন ও বিবিসির।"
2024-08-06 21:59:54,মৃত্যুর ঘটনায় উদ্বেগ সহিংসতা থেকে বিরত থাকার আহ্বান,"সংখ্যালঘুদের ওপর হামলাসহ যে কোনো ধরনের সহিংসতা থেকে বিরত থাকার জন্য দেশবাসীর প্রতি আহ্বান জানিয়েছে মানবাধিকার সংস্কৃতি ফাউন্ডেশন (এমএসএফ)। পাশাপাশি সরকার পতনকে কেন্দ্র করে গত সোমবার দেশের বিভিন্ন জেলায় মানুষের মৃত্যুর ঘটনায়ও উদ্বেগ প্রকাশ করেছে সংগঠনটি।

মঙ্গলবার সংগঠনের প্রতিষ্ঠতা সভাপতি অ্যাডভোকেট সুলতানা কামাল এক বিবৃতিতে এ উদ্বেগ প্রকাশ করেন। তিনি বলেন, ‘ধ্বংসাত্মক কাজ আন্দোলনের অর্জনকে কলুষিত করে তুলেছে।’

বিবৃতিতে বলা হয়, ছাত্র-জনতার বিজয় উল্লাসের মধ্যেই একশ্রেণির সুযোগসন্ধানী দেশে ভয়ানক অরাজকতা সৃষ্টি করেছে। ইতোমধ্যে বিদায়ী সরকারের মন্ত্রী, সংসদ সদস্য, নেতাকর্মী, সংখ্যালঘু সম্প্রদায়ের ওপর হামলা, তাদের বাসস্থান ও ব্যবসায়িক প্রতিষ্ঠানে অগ্নিসংযোগ করেছে, যা অনাকাঙ্ক্ষিত, দুঃখজনক, লজ্জাজনক এবং তা অর্জিত বিজয়কে ভূলুণ্ঠিত করছে। এ ধরনের ঘটনার যেন পুনরাবৃত্তি না ঘটে সেদিকে সবার সতর্ক দৃষ্টি থাকা উচিত।"
2024-08-06 21:54:55,তুরস্কে মাটির নিচে মিলল বিপুল সংখ্যক স্বর্ণমুদ্রা,"যুক্তরাষ্ট্রের মিশিগান বিশ্ববিদ্যালয়ের প্রত্নতাত্ত্বিকরা তুরস্কের একটি শহরে প্রাচীন বিপুল সংখ্যক স্বর্ণের মুদ্রার সন্ধান পেয়েছেন। তারা পশ্চিম তুরস্কে পারস্য সাম্রাজ্যকালীন ‘সোনার মুদ্রার মজুত’ আবিষ্কার করেছেন। সম্প্রতি এক বিবৃতিতে প্রত্নতাত্ত্বিকরা ‘অত্যন্ত বিরল’ এ আবিষ্কারের বিষয়টি নিশ্চিত করেন। খবর সিবিএস নিউজের।

মুদ্রার নকশায় দেখা যায়, একজন তীরন্দাজ হাঁটু গেড়ে আছেন। এটি ডরিকের সঙ্গে সামঞ্জস্যপূর্ণ, যা পারস্য সাম্রাজ্যে ব্যবহৃত এক ধরনের স্বর্ণমুদ্রা। খ্রিষ্টপূর্ব ষষ্ঠ শতাব্দীর শেষ দিক থেকে মুদ্রাগুলো ব্যবহার করা হয়েছিল। গবেষকরা মনে করেন, ৩৩০ খ্রিষ্টপূর্বাব্দে আলেকজান্ডার দ্য গ্রেটের পারস্য সাম্রাজ্য জয়ের আগ পর্যন্ত ডরিক মূলত ভাড়াটে সেনাদের অর্থ দেওয়ার জন্য ব্যবহৃত হতো।

প্রত্নতাত্ত্বিক দলটি প্রাচীন গ্রিক শহর নোটনের মধ্যভাগে একটি বড় বাড়ির ভূগর্ভে রাখা পাত্রে কয়েকটি অন্যান্য নিদর্শনের পাশাপাশি এসব মুদ্রার বিপুল মজুত খুঁজে পায়। মুদ্রাগুলো পারস্য সাম্রাজ্যের সময় প্রচলিত ছিল। মিশিগান বিশ্ববিদ্যালয়ের ক্লাসিক্যাল স্টাডিজের অধ্যাপক এবং নোশন আর্কিওলজিক্যাল প্রজেক্টের প্রকল্পের পরিচালক ক্রিস্টোফার রেট বলেন, সম্ভবত এটি নিরাপত্তার জন্য সেখানে সংরক্ষণ করা হয়েছিল; কোনো কারণে কখনও আর উদ্ধার হয়নি।

২০২৩ সালে এগুলো আবিষ্কার করা হলেও তুরস্কের সংস্কৃতি ও পর্যটন মন্ত্রণালয়ের অনুমতির পর সম্প্রতি আনুষ্ঠানিকভাবে প্রকাশ করা হয়। অক্সফোর্ড বিশ্ববিদ্যালয়ের অ্যান্ড্রু মিডোস বলেন, ‘এটা অসাধারণ আবিষ্কার এবং সর্বাধিক গুরুত্বপূর্ণ।’"
2024-08-06 21:53:02,ইকোনমিক টাইমসের সাবেক সম্পাদক মনিরুল হক মারা গেছেন,"সাপ্তাহিক ইকোনমিক টাইমসের সাবেক সম্পাদক ও প্রকাশক মনিরুল হক মঙ্গলবার ঢাকার এলিফ্যান্ট রোডে তাঁর নিজ বাসভবনে মারা গেছেন (ইন্না লিল্লাহি ওয়া ইন্না ইলাইহি রাজিউন)।

তিনি দীর্ঘদিন বার্ধক্যজনিত অসুস্থতায় ভুগছিলেন। তাঁর বয়স হয়েছিল ৮১ বছর।

তিনি স্ত্রী ও দুই মেয়ে রেখে গেছেন। মঙ্গলবার বাদ মাগরিব বনানী মসজিদে জানাজা শেষে বনানী কবরস্থানে তাঁর লাশ দাফন করা হয়। তাঁর মৃত্যুতে শোক প্রকাশ করেছেন জাতীয় প্রেস ক্লাব সভাপতি ফরিদা ইয়াসমিন ও সাধারণ সম্পাদক শ্যামল দত্ত।"
2024-08-06 21:48:50,যুদ্ধ ঠেকাতে মরিয়া চেষ্টা যুক্তরাষ্ট্র ও মিত্রদের,"যুক্তরাষ্ট্র ও তার মিত্র দেশগুলো ইসরায়েলে ইরানের হামলা ও মধ্যপ্রাচ্যে একটি সম্ভাব্য বড় যুদ্ধ ঠেকাতে সর্বোচ্চ চেষ্টা চালিয়ে যাচ্ছে। তেহরানে হামাস নেতা ইসমাইল হানিয়াকে হত্যার জেরে উত্তেজনার মধ্যে তারা এ চেষ্টা চালাচ্ছেন। ইরান যে কোনো সময় ইসরায়েলে হামলা চালাতে পারে। এরই মধ্যে যুক্তরাষ্ট্রের জো বাইডেন প্রশাসন মধ্যপ্রাচ্যে সামরিক সক্ষমতা বাড়িয়েছে। পাশাপাশি গাজায় যুদ্ধবিরতি নিয়ে মার্কিন পররাষ্ট্রমন্ত্রী অ্যান্টনি ব্লিংকেন কাতার ও মিসরের কর্মকর্তাদের সঙ্গেও আলোচনা করছেন।

গতকাল মঙ্গলবার ব্লুমবার্গের প্রতিবেদনে এসব তথ্য উঠে আসে। এর আগে সোমবার ওয়াশিংটনে এক সংবাদ সম্মেলনে ব্লিংকেন বলেন, এটা খুবই জটিল মুহূর্ত। আমরা জোরালো কূটনৈতিক প্রচেষ্টা চালিয়ে যাচ্ছি। আমাদের বক্তব্য খুবই সাধারণ– উভয় পক্ষকে উস্কানি থেকে দূরে থাকতে হবে এবং উত্তেজনা নিরসনে কাজ করতে হবে।

গত ১৩ জুলাই হামাস নেতা ইসমাইল হানিয়া নিহত হওয়ার পর ইসরায়েলকে দায়ী করে হামলার হুমকি দেন ইরানের সর্বোচ্চ নেতা আয়াতুল্লাহ আলি খামেনি। এ নিয়ে ইসরায়েল সতর্ক অবস্থায় রয়েছে; তেল আবিবের রাস্তায় কমেছে লোকজনের চলাচল। ইসরায়েলের বাসিন্দাদের অনেকে সম্ভাব্য হামলা নিয়ে তাদের উদ্বেগের কথা জানিয়েছেন। মার্কিন কর্মকর্তারা বলছেন, হামলা-পাল্টা হামলার জেরে উত্তেজনা চূড়ান্ত পর্যায়ে পৌঁছতে পারে, যা পুরো মধ্যপ্রাচ্যে সর্বাত্মক যুদ্ধ ছড়িয়ে দিতে পারে।

এ প্রেক্ষাপটে জর্ডানের পররাষ্ট্রমন্ত্রী আইমান সাফাদি এক বিরল সফরে ইরানে গেছেন। সেখানে তিনি ইরানের পররাষ্ট্রমন্ত্রী আলী বাঘেরি কানির সঙ্গে বৈঠক করেন। হোয়াইট হাউস সূত্রে জানা গেছে, প্রেসিডেন্ট জো বাইডেন জর্ডানের বাদশাহ দ্বিতীয় আব্দুল্লাহর সঙ্গেও বৈঠক করেছেন। এ ছাড়া অতীতে যুক্তরাষ্ট্র ও ইরানের মধ্যে উত্তেজনা নিরসনে কাজ করা কাতারও ইসলামী প্রজাতন্ত্রের সংস্পর্শে রয়েছে।

চলমান প্রেক্ষাপটে ইরান বলছে, তারা কার্যত একটি সর্বাত্মক যুদ্ধ চায় না। তবে তারা পাল্টা হামলা চালাবে। ইরানের পররাষ্ট্র মন্ত্রণালয়ের মুখপাত্র সোমবার বলেন, স্থিতিশীলতা ফিরিয়ে আনা ও এ অঞ্চলে নিরাপত্তা জোরদার করা আগ্রাসনকারীদের শাস্তি দেওয়ার মাধ্যমে নিশ্চিত হবে। এ অবস্থায় পেন্টাগন মধ্যপ্রাচ্যে ক্ষেপণাস্ত্র প্রতিরক্ষা ব্যবস্থা জোরদার ও রণতরী মোতায়েনের মাধ্যমে তাদের অবস্থান শক্ত করেছে।

বিবিসির প্রতিবেদনে বলা হয়, মার্কিন প্রেসিডেন্ট জো বাইডেন সোমবার তাঁর প্রশাসনের জ্যেষ্ঠ নিরাপত্তা কর্মকর্তাদের সঙ্গে বৈঠক করেন। তিনি তাদের বলেন, ইসরায়েল হামলার শিকার হতে পারে। এ সময় অ্যান্টনি ব্লিংকেন বলেন, কর্মকর্তারা আরও বেশি উস্কানি মোকাবিলায় সারাক্ষণ কাজ করছেন।

ইরানের সঙ্গে উত্তেজনার মধ্যে ইসরায়েলে হিজবুল্লাহর হামলার ঝুঁকিও বেড়েছে। যুক্তরাজ্য, যুক্তরাষ্ট্র, জাপানসহ আরও কয়েকটি দেশ লেবানন থেকে তাদের নাগরিকদের সরে যেতে বলেছে।

এ অবস্থায় মঙ্গলবার ইসরায়েল সীমান্তের ২০ কিলোমিটার অভ্যন্তরে ড্রোন হামলা চালিয়েছে হিজবুল্লাহ। আলজাজিরা জানায়, হামলায় বেশ কয়েকজন বেসামরিক ইসরায়েলি আহত হয়েছেন। তাদের মধ্যে কয়েকজনের অবস্থা আশঙ্কাজনক। নতুন এ হামলা ইসরায়েলের অনেক ভেতরে হিজবুল্লাহর হামলা চালানোর সক্ষমতাকে প্রদর্শন করে।

ফিলিস্তিন পরিস্থিতি

আলজাজিরা জানায়, ফিলিস্তিনের পশ্চিম তীরে মঙ্গলবার ইসরায়েলের অভিযানে অন্তত আটজন নিহত হয়েছেন। তাদের মধ্যে শরণার্থী শিবির জেনিনে চারজন ও তুবাসে আরও চারজনের মৃত্যুর খবর পাওয়া গেছে।

চলমান পরিস্থিতিতে গাজায় মঙ্গলবার এক দিনে ইসরায়েলের হামলায় আরও ৪০ জন নিহত হয়েছেন; আহত হয়েছেন ৭১ জন। গত ৭ অক্টোবরের পর এ পর্যন্ত গাজায় নিহত হয়েছেন ৩৯ হাজার ৬০ জনের বেশি। হতাহতদের অধিকাংশই নারী ও শিশু। গাজায় পর্যাপ্ত পানি ও খাবার না পৌঁছানোয় পরিস্থিতি ক্রমেই খারাপের দিকে যাচ্ছে। অনাহার ও অপুষ্টিতে শিশুমৃত্যু বাড়ছে।"
2024-08-06 21:46:17,নেতাকর্মীকে সব ধরনের বিশৃঙ্খলা পরিহারের আহ্বান,"ফরিদপুরে বিএনপির পৃথক কর্মসূচি থেকে নেতাকর্মীকে সব ধরনের বিশৃঙ্খলা পরিহার এবং সাম্প্রদায়িক সম্প্রীতি বজায় রাখার আহ্বান জানানো হয়েছে। মঙ্গলবার বিকেল সাড়ে ৩টায় ফরিদপুর প্রেস ক্লাবে সংবাদ সম্মেলনে বক্তব্য দেন বিএনপির কেন্দ্রীয় সাংগঠনিক সম্পাদক শামা ওবায়েদ ইসলাম রিংকু।

এ সময় তিনি বলেন, স্বাধীনতার পর এত বড় বিজয় দেশের মানুষ দেখেনি। দলের ভারপ্রাপ্ত চেয়ারম্যান তারেক রহমানের সুস্পষ্ট নির্দেশনা রয়েছে, দেশে যেন কোনো রকম বিশৃঙ্খল পরিবেশ তৈরি না হয়। একই সঙ্গে সাম্প্রদায়িক সম্প্রীতি বজায় রাখতে হবে। এজন্য সবাইকে ধৈর্যধারণ ও শান্ত থাকতে হবে।

এ সময় উপস্থিত ছিলেন বিএনপির সহসাংগঠনিক সম্পাদক সেলিমুজ্জামান সেলিম, জেলা বিএনপির আহ্বায়ক সৈয়দ মোদাররেস আলী ইছা, সদস্য সচিব এ কে কিবরিয়া স্বপন, যুগ্ম আহ্বায়ক আফজাল হোসেন খান পলাশ, সৈয়দ জুলফিকার হোসেন জুয়েল প্রমুখ।

অপরদিকে বৈষম্যবিরোধী আন্দোলনে নিহত ছাত্র-জনতাসহ বিএনপির নেতাকর্মীর স্মরণে বিকেল ৪টার দিকে শহরের ময়েজ মঞ্জিলে দোয়া হয়। এতে প্রধান অতিথি ছিলেন মহিলা দলের কেন্দ্রীয় যুগ্ম আহ্বায়ক ও ঢাকা উত্তরের মহিলা দলের আহ্বায়ক চৌধুরী নায়াব ইউসুফ।

ফরিদপুর মহানগর বিএনপির আহ্বায়ক এ কে কাইয়ুম জঙ্গির সভাপতিত্বে এ সময় উপস্থিত ছিলেন মহানগরের সদস্য সচিব গোলাম মোস্তফা মিরাজ, কোতোয়ালি থানা বিএনপির ভারপ্রাপ্ত সভাপতি আব্দুর রব, সাধারণ সম্পাদক নাজমুল হাসান চৌধুরী রঞ্জন, জেলা বিএনপির সদস্য নুরুজ্জামান চৌধুরী পংকজ প্রমুখ।"
2024-08-06 21:38:25,তারেক রহমানের সাবেক পিএস নুরুদ্দিন অপু জামিনে মুক্ত,"বিএনপির ভারপ্রাপ্ত চেয়ারম্যান তারেক রহমানের সাবেক একান্ত সচিব মিয়া নুরুদ্দিন অপু জামিনে মুক্তি পেয়েছেন। প্রায় পাঁচ বছর সাত মাস পর কারাগার থেকে মুক্ত হন তিনি। আজ মঙ্গলবার রাত ৮টার দিকে কাশিমপুর কারাগার থেকে তিনি মুক্তি পান বলে জানিয়েছেন তার আইনজীবী। ২০১৮ সালে জাতীয় সংসদ নির্বাচনের কয়েকদিন আগে গ্রেপ্তার হন তিনি।

মিয়া নুরুদ্দিন অপুর আইনজীবী বিএনপি চেয়ারপারসনের উপদেষ্টা মাসুদ আহমেদ তালুকদার বলেন, দুইটি মামলায় আমরা জামিন চেয়ে আবেদন করেছিলাম। শুনানি শেষে ঢাকার সন্ত্রাসবিরোধী ট্রাইব্যুনাল ও ঢাকার বিশেষ জজ আদালত-১০ এর বিচারক তার জামিন মঞ্জুর করেছেন। তার বিরুদ্ধে অন্য কোনো মামলা না থাকায় তিনি মুক্তি পান।

মিয়া নুর উদ্দিন আহমেদ অপু একাদশ জাতীয় সংসদ নির্বাচনে শরীয়তপুর-৩ আসনে বিএনপি মনোনীত সংসদ সদস্য পদপ্রার্থী ছিলেন। ২০১৮ সালের ২৪ ডিসেম্বর নির্বাচনী প্রচারণা গিয়ে তিনি হামলার শিকার হয়ে রাজধানীর ইউনাইটেড হাসপাতালে ভর্তি হন। ওই বছরের ৪ জানুয়ারি রাজধানীর হাসপাতাল থেকে তাকে গ্রেপ্তার করে র‌্যাব-১ এর সদস্যরা। তার অর্থপাচার ও সন্ত্রাসবিরোধী আইনের মামলা হয়। এ মামলায় তার বিরুদ্ধে ৮ কোটি টাকা ও ১০ কোটি টাকার বিভিন্ন ব্যাংকের চেক উদ্ধারের কথা বলা হয়। এই টাকা দিয়ে তারা নির্বাচনকে প্রভাবিত করার চেষ্টার ষড়যন্ত্র করছিল বলেও অভিযোগ করা হয়েছে।

এর আগে ২০১৯ সালের ১০ জানুয়ারি ঢাকার আদালত তার পাঁচ দিনের রিমান্ড মঞ্জুর করেন। পরে ১৭ জানুয়ারি রিমান্ড শেষে তাকে কারাগারে পাঠানো হয়। এ মামলার তদন্ত শেষে তার বিরুদ্ধে পৃথক দুটি আইনে চার্জশিট দেয় পুলিশ। যার মধ্যে ঢাকার সন্ত্রাসবিরোধী ট্রাইব্যুনালে একটি এবং ঢাকার বিশেষ জজ আদালত-১০ এ আরেকটি মামলা বিচারাধীন রয়েছে।"
2024-08-06 21:33:14,"পালিয়ে যেতে চেয়েছিলেন ভারতে, সীমান্তে আটক রাসিকের হিসাবরক্ষক","রাজশাহী সিটি করপোরেশনের (রাসিক) হিসাবরক্ষক নিজামুল হুদাকে আটক করা হয়েছে। মঙ্গলবার চাঁপাইনবাবগঞ্জের সোনামসজিদ ইমিগ্রেশন দিয়ে ভারতে পালিয়ে যাওয়ার সময় তাঁকে আটক করে বিজিবি। এ সময় তাঁর কাছ থেকে নগদ ৩ লাখ ৩১ হাজার টাকা উদ্ধার করা হয়। আটক এ কর্মকর্তাকে শিবগঞ্জ থানায় হস্তান্তর করা হয়েছে।

চাঁপাইনবাবগঞ্জের রহনপুর ব্যাটালিয়নের (৫৯ বিজিবি) অধিনায়ক লে. কর্নেল গোলাম কিবরিয়া এ খবর নিশ্চিত করেছেন। তিনি জানান, আটক নিজামুল হুদার বিরুদ্ধে দুর্নীতির অভিযোগ রয়েছে। এ অবস্থায় তিনি দেশত্যাগের চেষ্টা করেন। সোনামসজিদ ইমিগ্রেশন দিয়ে ভারতে পালিয়ে যাওয়ার সময় তাঁকে আটক করে বিজিবি। আটক এ কর্মকর্তাকে শিবগঞ্জ থানায় হস্তান্তর করা হয়েছে।

সোমবার দুপুরে শেখ হাসিনার পদত্যাগ ও ভারতে পালিয়ে যাওয়ার খবর পাওয়ার পর রাজশাহী সিটি করপোরেশনসহ সরকারি স্থাপনা ও আওয়ামী লীগ কার্যালয়ে ব্যাপক ভাঙচুর, অগ্নিসংযোগ ও লুটপাটের ঘটনা ঘটে।"
2024-08-06 21:28:08,গাইবান্ধায় বিএনপির দেড় শতাধিক নেতাকর্মীর জামিন,"বৈষম্যবিরোধী ছাত্র আন্দোলনের ঘটনায় গাইবান্ধায় পুলিশের করা মামলায় বিএনপির দেড় শতাধিক নেতাকর্মীকে জামিন দিয়েছেন আদালত। মঙ্গলবার বিকেলে জেলা কারাগার থেকে মুক্তির পর দলীয় নেতাকর্মীরা জেল গেটে গিয়ে তাদের ফুল দিয়ে বরণ করে নেন।

দলীয় সূত্রে জানা গেছে, বিএনপি নেতাকর্মীদের বিরুদ্ধে হামলা, ভাঙচুর, নাশকতা ও সরকারি কাজে বাধা প্রদানের অভিযোগ এনে মামলা দায়ের করা হয়েছিল।

জেলা আইনজীবী সমিতির সদস্য অ্যাডভোকেট মিজানুর রহমান বলেন, মিথ্যা মামলায় তাদের গ্রেপ্তার করা হয়েছিল। জামিন আবেদন করা হলে আদালত তাদের জামিন মঞ্জুর করেন।"
2024-08-06 21:11:16,এ. কে. আজাদের নেতৃত্বে বঙ্গভবনে ব্যবসায়ী প্রতিনিধিদল,"ব্যবসায়ীদের প্রধান সংগঠন এফবিসিসিআইয়ের সাবেক সভাপতি ও ফরিদপুর-৩ (সদর) আসনের সদ্য সাবেক সংসদ সদস্য এ. কে. আজাদের নেতৃত্বে ব্যবসায়ী প্রতিনিধিদল বঙ্গভবনে প্রবেশ করেছেন। এসময় তিনি জানান, ব্যবসায়ী এবং কলকারখানা নিরাপত্তার জন্য তারা রাষ্ট্রপতির সঙ্গে দেখা করবেন। আজ মঙ্গলবার রাত ৮ টার দিকে ব্যবসায়ী প্রতিনিধিরা বঙ্গভবনে প্রবেশ করেন।

এ. কে. আজাদ এসময় সাংবাদিকদের বলেন, ‘আগামীকাল (বুধবার) সব কলকারখানা খুলে দেওয়ার ক্ষেত্রে পর্যাপ্ত নিরাপত্তা যাতে আমরা পাই সেজন্য রাষ্ট্রপতিকে অবহিত করতে যাচ্ছি। তিনি যেন সব কারখানার নিরাপত্তার ব্যবস্থা করেন।’

এ. কে. আজাদ আরও বলেন, বিভিন্ন জায়গায় ভাঙচুর হচ্ছে, অগ্নিসংযোগ হচ্ছে এবং পুলিশ কাজ করতে পারছে না। তাই নিরাপত্তা না দিলে আমরা কারখানা চালাতে পারব না। কারখানা খুললে নিরাপত্তা দরকার। দেশের অর্থনীতিকে সচল রাখতে হলে ব্যবসায়ীদের নিরাপত্তা দিতে হবে।

এর আগে সন্ধ্যা ৬টার পর বর্তমান পরিস্থিতি ও অন্তর্বর্তীকালীন সরকারের রূপরেখা নিয়ে আলোচনার জন্য রাষ্ট্রপতির সঙ্গে দেখা করতে বঙ্গভবনে প্রবেশ করেছেন কোটা সংস্কার আন্দোলনে নেতৃত্ব দেওয়া বৈষম্যবিরোধী ছাত্র আন্দোলনের ১৩ সমন্বয়ক। এরপর সন্ধ্যা ৭টা ৪০ মিনিটে বিশাল এক গাড়ি বহর নিয়ে বঙ্গভবনে প্রবেশ করেছেন সেনা, নৌ ও বিমান বাহিনীর প্রধানরা।"
2024-08-06 20:53:41,সেই ‘জান্নাতি প্যালেস’ এখন পোড়ো বাড়ি,"নাটোর শহরের কান্দিভিটা মহল্লার আলোচিত বিলাসবহুল ‘জান্নাতি প্যালেস’ এখন পোড়ো বাড়ি। রাত হলেই তা ভূতুড়ে বাড়িতে পরিণত হয়। অথচ সোমবার বিকেল ৪টা পর্যন্ত বাড়িটি ছিল সরগরম।

এই জান্নাতি প্যালেসের প্রচার ছিল লোকের মুখে মুখে। তিনতলা বাড়িটির মালিক নাটোর-২ (সদর ও নলডাঙ্গা) আসনের সাবেক সংসদ সদস্য শফিকুল ইসলাম শিমুল। এই আসন থেকে তিনি পরপর তিনবারের সংসদ সদস্য ছিলেন। সুদূর কানাডার বেগমপাড়ায়ও রয়েছে ‘জান্নাতি প্যালেস’ নামে এমন একটি বাড়ি। সেখানে বাস করেন শিমুলের স্ত্রী-সন্তানরা। এই বাড়ি নিয়ে দেশের গণমাধ্যমে সমালোচনামূলক বিস্তর খবর প্রকাশিত হয়েছে।

কয়েক কোটি টাকা ব্যয়ে নির্মিত নাটোরের জান্নাতি প্যালেস জনরোষের কবলে পড়ে নিমিষেই পোড়ো বাড়িতে পরিণত হয়। প্রায় ১৬ বছর ধরে ক্ষমতার কেন্দ্রবিন্দুতে থাকা শিমুলের আলোচিত বাড়িতে সোমবার বিকেলে শত শত বিক্ষুব্ধ মানুষ চড়াও হয়ে ব্যাপক ভাঙচুর, অগ্নিসংযোগ ও লুটপাট করে। পুড়িয়ে দেওয়া হয়েছে কয়েক কোটি টাকা দামের তিনটি গাড়িসহ বাড়ির আসবাব। এ ছাড়া এ বাড়িতে বিতরণের জন্য মজুদ রাখা কয়েক লাখ টাকার ক্রীড়াসামগ্রী, হাজারো কম্বল লুট করা হয়। এ ছাড়া আসবাব, ফ্রিজ, এসি, ওভেনসহ নানা ইলেক্ট্রনিক সামগ্রীর পাশাপাশি লুট করা হয় বাড়ির প্রবেশপথে লাগানো বিশাল আকারের স্টিলের একটি গেট। সোমবার গভীর রাত পর্যন্ত চলে এ তাণ্ডব। মঙ্গলবার সকালে শত শত মানুষ জান্নাতি প্যালেসের পোড়ো বাড়ি দেখতে এসে আগুনে পুড়ে অঙ্গার হওয়া ৪টি মৃতদেহ পড়ে থাকতে দেখেন। খবর পেয়ে পরিবারের সদস্যরা তিনজনকে শনাক্ত করেন। নিহত সবাই বৈষম্যবিরোধী ছাত্র আন্দোলনের সঙ্গে যুক্ত ছিলেন।

মঙ্গলবার সকাল ৭টার দিকে জান্নাতি প্যালেসের সামনে গিয়ে দেখা যায়, শত শত উৎসুক মানুষ ভেতরে ঢুকে বাড়ির অবস্থা দেখছেন। ঘটনার সময় বাড়িতে সংসদ সদস্য শিমুলের পরিবারের কেউ ছিলেন না। কর্মচারীরা আগেই এ বাড়ি ছেড়ে চলে যান। গত ১৬ বছর নাটোরের ঠিকদারি কাজ নিয়ন্ত্রণ, চাকরিতে নিয়োগ ও বদলি, ব্যবসা-বাণিজ্য, ক্রীড়াঙ্গনসহ সবকিছু নিয়ন্ত্রণ করা হতো এই বাড়ি থেকে। দলের মধ্যে বিভেদ থাকায় এমপি শিমুলের সমর্থক আওয়ামী লীগ ও অঙ্গ সংগঠনগুলো এমনকি পেশাজীবী সংগঠনগুলো চলত এই ‘বাড়ির’ নির্দেশনায়।

নাম প্রকাশ না করার শর্তে প্রতিবেশী কয়েকজন জানান, পরিবারের সদস্যরা কানাডার বেগমপাড়ার জান্নাতি প্যালেসে থাকেন। শিমুল নাটোরে থাকলে এই বাড়িতেই থাকতেন। স্বজনরা তাঁর দেখাশোনা বা খোঁজখবর নিতেন। তিনি যখন নাটোরের এই বাড়িতে থাকতেন, তখন গভীর রাত পর্যন্ত বাড়ি থাকত বিভিন্ন শ্রেণি-পেশার লোকে লোকারণ্য। সেই বাড়ি এখন পুরোপুরি পোড়ো বাড়ি।

পোড়ো বাড়ি দেখতে আসা এক ব্যক্তি জানান, এই সড়ক দিয়ে যাতায়াতের সময় বাড়ির ভেতর ও বাইরে অনেক লোক দেখতেন। সাধারণ মানুষও বাড়ির মধ্যে অবাধে ঢুকতে পারত। অথচ সেই বাড়ির এই অবস্থা দেখে অবাক হচ্ছেন। সোমবার রাত থেকে অন্ধকারে নিমজ্জিত হয় বাড়িটি। দেখে ভূতুড়ে বাড়ি বলে মনে হয়।"
2024-08-06 20:35:16,"খুলনায় মাঠে নেই পুলিশ, টহলে সেনাবাহিনী","খুলনায় এখনও পুরোপুরি স্বাভাবিক হয়নি পরিস্থিতি। সোমবার রাতে বিভিন্ন স্থানে হামলা ও ভাংচুরের পর মঙ্গলবার সকাল থেকে ক্রমে পরিস্থিতির উন্নতি হতে দেখা যায়। তবে সাধারণ মানুষের মধ্যে উদ্বেগ-উৎকণ্ঠা পুরোপুরি কাটেনি।

নগরীর কোথাও মঙ্গলবার পুলিশ মোতায়েন ছিল না। এমনকি ট্রাফিক পুলিশ সদস্যরাও ছিলেন না সড়কে। দেশের বিভিন্ন স্থানে দুদিন থানায় হামলা হলেও খুলনার কোনো থানায় হামলা হয়নি। তবে হামলার আশংকায় পুলিশ সদস্যরা সতর্ক রয়েছেন। দুপুরে খুলনা সদর থানায় গিয়ে দেখা যায়, প্রধান গেট তালাবদ্ধ। তবে পকেট গেট খোলা।

দুপুরে বয়রা এলাকায় মেট্রোপলিটন পুলিশ লাইনসে বিক্ষুব্ধ হয়ে ওঠেন কয়েকজন পুলিশ সদস্য। নাম প্রকাশে অনিচ্ছুক খুলনা মেট্রোপলিটন পুলিশের একজন কর্মকর্তা জানান, তারা ও সেনাবাহিনীর সদস্যরা গিয়ে তাদেরকে শান্ত করেন।

এদিকে সকাল থেকে সেনাবাহিনীর সদস্যরা নগরীতে টহল দেন। তারা কোথাও লোকজনের জটলা দেখলে তাদেরকে সেখান থেকে সরিয়ে দেন।

নগরীর সোনাডাঙ্গা বাস টার্মিনাল থেকে কোনো বাস ছাড়েনি। তবে অন্যান্য যানবাহন চলাচল করলেও সংখ্যা ছিল তুলনামূলকভাবে কম। নগরীর অনেক দোকানপাট এখনও খুলেনি। সরকারি অফিসে উপস্থিতিও ছিল কম। শিক্ষা প্রতিষ্ঠান খোলার পর শিক্ষকরা গেলেও শিক্ষার্থীদের কম দেখা গেছে।"
2024-08-06 20:31:32,"যেখানে দুর্বৃত্তপনা, সেখানেই প্রতিরোধ: জামায়াতের আমির","শেখ হাসিনা সরকারের পতনের পর সারাদেশে যে নৈরাজ্য এবং ধর্মীয় সংখ্যালঘুদের ওপর হামলা চলছে তা প্রতিরোধের আহ্বান জানিয়েছেন জামায়াতে ইসলামীর আমির ডা. শফিকুর রহমান। তিনি সংকট উত্তরণে দ্রুত অন্তর্বর্তীকালীন সরকার গঠনের দাবি জানিয়েছেন।

বৈষম্যবিরোধী ছাত্র আন্দোলনের নেতারা অন্তর্বর্তীকালীন সরকারের প্রধান হিসেবে ড. মুহাম্মদ ইউনূসের নাম প্রস্তাব করেছেন, জামায়াত তা সমর্থন করে কি না- প্রশ্নে শফিকুর রহমান বলেন, ‘আজকের এ পরিবর্তন ছাত্রদের ত্যাগের ফসল। তাদের অধিকার আছে এ ধরনের কিছু বলার। জামায়াতের সম্মতি নেওয়া তাদের দায়িত্ব নয়।’

মঙ্গলবার মগবাজারের দলীয় কার্যালয়ে সংবাদ সম্মেলনে তিনি আরও বলেন, ‘যেখানেই দুর্বৃত্তপনা দেখবেন, তৎক্ষণাৎ প্রতিরোধ করতে হবে।’

জামায়াতের আমির বলেন,‘দুঃখের সঙ্গে লক্ষ্য করছি, পরিবর্তনের উষালগ্নে সুবিধাবাদী দুর্বৃত্ত গোষ্ঠী বিভিন্ন সরকারি স্থাপনায়, প্রতিপক্ষের বাড়িঘর এবং ক্ষেত্রবিশেষে কিছু কিছু জায়গায় সংখ্যালঘুদের ধর্মীয় প্রতিষ্ঠানে আঘাত করেছে। যাদের অন্তরে বিবেক মানবতা আছে, তারা এগুলো করতে পারে না। এখন থেকে যেখানে মানুষের বিপন্ন হওয়ার আশঙ্কা আছে, সেখানে জামায়াতের নেতাকর্মীরা পাহারাদারের ভূমিকা পালন করবে।’

লুটপাট-অগ্নিসংযোগকারীদের চিহ্নিত করে বিচারের দাবি জানিয়েছেন শফিকুর রহমান। তিনি বলেন, কোন ফাঁক-ফোকরে দুর্বৃত্তরা দুর্ঘটনা ঘটায় তা দুই-একটি সংগঠনের দ্বারা প্রতিরোধ অসম্ভব। আপামর জনগণকে স্বতঃস্ফূর্ত দায়িত্ব পালন করতে হবে। তাহলে দুর্বৃত্তরা দুঃসাহস দেখাবে না। দুর্বৃত্তদের অবশ্যই আইনের আওতায় আনতে হবে। তাদের ছাড় দেওয়া ঠিক হবে না।’

শফিকুর রহমান বলেছেন, বাংলাদেশের জন্মগ্রহণকারী প্রত্যেকে জাতি-ধর্ম-বর্ণ নির্বিশেষে গর্বিত নাগরিক। এখানে কেউ সংখ্যালঘু নয় এবং কেউ সংখ্যাগুরু নয়। কে সংখ্যালঘু- প্রশ্নটি অবান্তর। যেকোনো ধর্মীয় স্থাপনায় দুর্বৃত্তপনা মানবতাবিরোধী কাজ।

সরকার জামায়াত নিষিদ্ধ করেছে, নিষিদ্ধ সংগঠন কীভাবে প্রকাশ্যে রাজনৈতিক কার্যক্রম করছে- প্রশ্নে শফিকুর রহমান বলেন, সেই সরকার নিয়ে আর বলতে চাই না।

সংবাদ সম্মেলনে উপস্থিত ছিলেন জামায়াতের নায়েবে আমির মুজিবুর রহমান, আ ন ম শামসুল ইসলাম, সহকারি সেক্রেটারি জেনারেল হামিদুর রহমান আজাদ ও আবদুল হালিম প্রমুখ।"
2024-08-06 20:18:25,এবার আটক হাছান মাহমুদ,"এবার পালানোর সময় শাহজালাল আন্তর্জাতিক বিমানবন্দরে আটক হয়েছেন সাবেক পররাষ্ট্রমন্ত্রী ও আওয়ামী লীগের যুগ্ম সাধারণ সম্পাদক হাছান মাহমুদ। আজ মঙ্গলবার বিকেল বিমানবন্দর দিয়ে দেশ ছেড়ে পালানোর সময় তাকে আটক করা হয়।

একটি বিশ্বস্থ সূত্র এ তথ্য নিশ্চিত করেছে।

এর আগে পালানোর সময় বিমানবন্দরে আটক হন জুনাইদ আহমেদ পলক। তিনি দুপুরের দিকে আটক হন।

জানা যায়, ভারতের রাজধানী দিল্লিতে পালানোর উদ্দেশে শাহজালাল আন্তর্জাতিক বিমানবন্দরের ভিআইপি লাউঞ্জে অপেক্ষায় ছিলেন সাবেক প্রতিমন্ত্রী জুনাইদ আহমেদ পলক। এসময় বিমানবন্দরের কর্মচারীরা তাকে ভিআইপি লাউঞ্জে আটকে রাখেন। কিছুক্ষণ পর বিমানবাহিনীর কর্মকর্তারা এসে তাকে আটক করেন।

ছাত্র-জনতার অভ্যুত্থানের মুখে সোমবার পদত্যাগ করে দেশ থেকে পালিয়ে যান শেখ হাসিনা। এরপর থেকে পলকের খোঁজ ছিল না।

এরমধ্যে সোমবার রাতে নাটোরের সিংড়ায় পলকের বাড়িতে হামলা চালানো হয়। বিকেলে তার বাড়িতে আগুন ধরিয়ে দেয় বিক্ষুব্ধ জনতা।"
2024-08-06 20:16:43,বঙ্গভবনে তিন বাহিনীর প্রধান,"সারাদেশের বর্তমান পরিস্থিতি ও অন্তর্বর্তীকালীন সরকারের রূপরেখা নিয়ে আলোচনার জন্য বঙ্গভবনে প্রবেশ করেছেন সেনাপ্রধান, নৌপ্রধান ও বিমান বাহিনীর প্রধান।

মঙ্গলবার সন্ধ্যা ৭টা ৪০ মিনিটে বিশাল এক গাড়ি বহর নিয়ে বঙ্গভবনে প্রবেশ করেন তারা। এর আগে সন্ধ্যা সাড়ে ৬টার দিকে সেনাবাহিনীর একটি মাইক্রোবাসে বঙ্গভবনে প্রবেশ করেন কোটা সংস্কার আন্দোলনের প্ল্যাটফর্ম বৈষম্যবিরোধী ছাত্র আন্দোলনের ১৩ সমন্বয়ক ও ঢাকা বিশ্ববিদ্যালয়ের অধ্যাপক আসিফ নজরুল এবং অধ্যাপক তানজীমউদ্দিন।

আন্দোলনের অন্যতম প্রধান সমন্বয়ক নাহিদ ইসলাম বলেন, আমাদের ১৩ সদস্যের একটি টিম বঙ্গভবনে রাষ্ট্রপতি ও তিন বাহিনীর প্রধানের সঙ্গে সাক্ষাৎ করতে এসেছে। আমাদের সঙ্গে ঢাকা বিশ্ববিদ্যালয়ের অধ্যাপক আসিফ নজরুল এবং অধ্যাপক তানজীমউদ্দিন রয়েছেন। দেশের বর্তমান পরিস্থিতি ও অন্তর্বর্তীকালীন সরকারের রূপরেখা নিয়ে সেখানে আলোচনা হবে। আলোচনা শেষে আমরা বিস্তারিত জানাবো।"
2024-08-06 20:06:17,ফরিদপুর বৈষম্যবিরোধী আন্দোলনে আটক সকলের মুক্তি,"ফরিদপুরে কোটা সংস্কার আন্দোলন ঘিরে পুলিশের করা চার মামলায় গ্রেপ্তার হওয়া ৬৫ জনের জামিন দিয়েছেন আদালত। মঙ্গলবার সকালে ফরিদপুরের সদর, ভাঙ্গা ও সদরপুর আদালতের জুডিশিয়াল ম্যাজিস্ট্রেটগণ এ আদেশ দেন। দুপুরে জেল থেকে তারা মুক্ত হন।

বিষয়টি নিশ্চিত করে এ মামলার আসামীপক্ষের এক আইনজীবী এ আর লিটন জানান, ফরিদপুরের তিনটি থানায় পুলিশের করা মামলায় গ্রেপ্তার হওয়া সকলে জামিনে মুক্ত হয়েছেন। শুধু ভাঙ্গা থানার মিসকেস হওয়া কয়েকজনের জামিন শুনানি পরবর্তীতে নির্ধারণ করেছেন আদালত।

ফরিদপুরের বৈষম্যবিরোধী ছাত্র আন্দোলনের অন্যতম সমন্বয়ক আবরার নাদিম ইতু বলেন, আজ আমাদের জাতির আনন্দের দিন। আজ আদালত আমাদের আন্দোলনে আটক ৬৫ জনেরই মুক্তি দিয়েছেন।

সদরপুর আদালতের জুডিশিয়াল ম্যাজিস্ট্রেট গৌর চন্দ্র সাহা, ফরিদপুর সদর আদালতের জুডিশিয়াল ম্যাজিস্ট্রেট মনিরুজ্জামান এবং ভাঙ্গা আদালতের বিচারক মো. নাছিম এ আদেশ দেন।"
2024-08-06 19:59:49,অরাজকতা বন্ধ ও সম্পদের নিরাপত্তা নিশ্চিতের আহ্বান সম্পাদক পরিষদের,"দেশের অরাজকতা বন্ধ, জনমানুষ ও সরকারি-বেসরকারি সম্পদের নিরাপত্তা এবং সাংবাদিকদের ওপর আক্রমণ বন্ধ করার আহ্বান জানিয়েছে সম্পাদক পরিষদ।

সোমবার এক বিজ্ঞপ্তিতে এ তথ্য জানায় সম্পাদক পরিষদ।

বিজ্ঞপ্তিতে বলা হয়, ছাত্র-জনতার কোটাবিরোধী ও গণতান্ত্রিক আন্দোলনের মুখে এবং অনেক আত্মত্যাগের বিনিময়ে প্রধানমন্ত্রী শেখ হাসিনা পদত্যাগ করেছেন। গত তিন সপ্তাহে এখন পর্যন্ত জ্ঞাত তথ্য অনুযায়ী চার শতাধিকের ওপর মানুষের প্রাণহানি হয়েছে। আহত হয়েছে অসংখ্য। গণমাধ্যমের পাঁচ কর্মী নিহত ও শতাধিক আহত হওয়ার ঘটনা ঘটেছে। এসব ঘটনায় নিন্দা জানিয়ে শোক প্রকাশ করছে সম্পাদক পরিষদ।

এতে আরও বলা হয়, ৫ আগস্ট শেখ হাসিনার পদত্যাগের পর যে রাজনৈতিক পরিস্থিতির উদ্ভব হয়েছে, তাতে এক ধরনের অরাজকতা দেখা যাচ্ছে। জনমানুষ ও সরকারি-বেসরকারি সম্পদের নিরাপত্তা নিয়ে উৎকণ্ঠায় রয়েছে সকলে। কল-কারখানাসহ আইন-শৃঙ্খলা সংশ্লিষ্ট গুরুত্বপূর্ণ স্থাপনায় অগ্নিসংযোগ ও ভাঙচুর হয়েছে। সংখ্যালঘুর ওপর আক্রমণেরও কিছু ঘটনা গণমাধ্যমে এসেছে—যা অবিলম্বে বন্ধ হওয়া দরকার।

এছাড়া প্রধানমন্ত্রীর পদত্যাগের পর লুটপাট ও একাধিক টেলিভিশন এবং গণমাধ্যম প্রতিষ্ঠানে ভাঙচুরের ঘটনা ঘটেছে। অনাকাঙ্ক্ষিত এসব ঘটনা প্রতিরোধে রাষ্ট্রপতিকে দ্রুত প্রয়োজনীয় ব্যবস্থা নিতে হবে। বৈষম্যবিরোধী ছাত্র আন্দোলন, সব রাজনৈতিক দল ও অঙ্গসংগঠন এবং দেশের জনগণকে এ ব্যাপারে দায়িত্বশীল ভূমিকা রাখার অনুরোধ জানাচ্ছে সম্পাদক পরিষদ।"
2024-08-06 19:52:47,‘এত ত্যাগ স্বীকার করা শিক্ষার্থীদের প্রস্তাব ফেরাতে পারি না’,"অন্তর্বর্তীকালীন সরকারের প্রধান উপদেষ্টা হিসেবে ড. মুহাম্মদ ইউনূসের নাম প্রস্তাব করেছে বৈষম্যবিরোধী ছাত্র আন্দোলন। সেই প্রস্তাবে রাজি হয়েছেন শান্তিতে নোবেলবিজয়ী এই বাংলাদেশি।

এ বিষয়ে বিবিসিকে ড. মুহাম্মদ ইউনূস বলেছেন, ‘যে শিক্ষার্থীরা এত ত্যাগ স্বীকার করেছেন, তারা যখন এই কঠিন সময়ে আমাকে এগিয়ে আসার অনুরোধ করেন, তাহলে আমি কীভাবে তা প্রত্যাখ্যান করি?’

বৈষম্যবিরোধী ছাত্র আন্দোলনের কোটা সংস্কার আন্দোলনের ধারাবাহিকতায় ছাত্র-জনতার বিক্ষোভের মুখে গতকাল সোমবার প্রধানমন্ত্রীর পদ থেকে ইস্তফা দিয়ে দেশ ছেড়েছেন শেখ হাসিনা। এরপর দেশ পরিচালনার জন্য অন্তর্বর্তীকালীন সরকার গঠনের প্রক্রিয়া শুরু হয়েছে। বিষয়টি নিয়ে গতকাল বঙ্গভবনে তিন বাহিনীর প্রধানদের উপস্থিতিতে বিভিন্ন রাজনৈতিক দলের নেতা ও নাগরিক সমাজের প্রতিনিধিদের সঙ্গে বৈঠক করেছেন রাষ্ট্রপতি মো. সাহাবুদ্দিন। পরে বঙ্গভবন থেকে পাঠানো সংবাদ বিজ্ঞপ্তিতে বলা হয়েছে, জাতীয় সংসদ ভেঙে দিয়ে অনতিবিলম্বে অন্তর্বর্তীকালীন সরকার গঠন করা হবে।

এরপর ভোররাতে এক ভিডিওতে অন্তর্বর্তীকালীন সরকারের রূপরেখা ঘোষণা করেন বৈষম্যবিরোধী ছাত্র আন্দোলনের অন্যতম সমন্বয়ক নাহিদ ইসলাম। সেখানে নাহিদ বলেন, তারা সিদ্ধান্ত নিয়েছেন, সর্বজন গ্রহণযোগ্য আন্তর্জাতিক খ্যাতিসম্পন্ন নোবেলজয়ী ড. মুহাম্মদ ইউনূসকে প্রধান উপদেষ্টা করে অন্তর্বর্তীকালীন সরকার গঠন করা হবে। ড. মুহাম্মদ ইউনূসের সঙ্গে তাদের কথা হয়েছে। তিনি ছাত্র-জনতার আহ্বানে বাংলাদেশকে রক্ষা করতে এই গুরুদায়িত্ব নিতে সম্মত হয়েছেন।

বিবিসির প্রতিবেদনে বলা হয়েছে, ড. মুহাম্মদ ইউনূস বর্তমানে ফ্রান্সের প্যারিসে আছেন। তিনি শিগগিরই ঢাকা ফিরবেন বলে ইউনূস সেন্টারের নির্বাহী পরিচালক লামিয়া মোরশেদ বিবিসিকে জানিয়েছেন।"
2024-08-06 19:46:45,আট বছর পর ‘আয়নাঘর’ থেকে মুক্ত আমান আযমী ও আরমান,"আট বছর পর ‘আয়নাঘর’ থেকে মুক্ত হয়েছেন সাবেক সেনা কর্মকর্তা ব্রিগেডিয়ার জেনারেল (বরখাস্ত) আবদুল্লাহিল আমান আযমী ও সুপ্রিম কোর্টের আইনজীবী আহমাদ বিন কাসেম (আরমান)।

মঙ্গলবার ভোরে তারা নিজ নিজ বাসায় ফেরেন বলে সংশ্লিষ্ট সূত্র জানিয়েছে।

এদিকে বাংলাদেশ জামায়াতে ইসলামীও তাদের ভেরিফায়েড ফেসবুক পেজে পোস্ট দিয়ে আবদুল্লাহিল আমান আযমী ও আহমাদ বিন কাসেমের মুক্ত হওয়ার তথ্য নিশ্চিত করে।

আবদুল্লাহিল আমান আযমী জামায়াতে ইসলামীর সাবেক আমির প্রয়াত গোলাম আযমের ছেলে। আর আহমাদ বিন কাসেম একাত্তরে মানবতাবিরোধী অপরাধের দায়ে মৃত্যুদণ্ডপ্রাপ্ত জামায়াতের সাবেক কেন্দ্রীয় নির্বাহী পরিষদের সদস্য মীর কাসেম আলীর ছেলে।

২০১৬ সালের ৯ আগস্ট আহমদ বিন কাসেমকে (আরমান) মিরপুর ডিওএইচএস থেকে এবং এর কয়েক দিন পর ২৩ আগস্ট আবদুল্লাহিল আমান আযমীকে গুম করা হয় বলে তাদের পরিবারের অভিযোগ।"
2024-08-06 19:43:06,"আওয়ামী লীগ নেতার ভবনে আগুন, ৬ শিক্ষার্থীর লাশ উদ্ধার","লালমনিরহাট জেলা আওয়ামী লীগের যুগ্ম সাধারণ সম্পাদক সাখাওয়াত হোসেন সুমন খানের পুড়ে যাওয়া ভবন থেকে ছয় শিক্ষার্থীর লাশ উদ্ধার করেছে পুলিশ। গতকাল দিবাগত মধ্যরাতে শহরের থানা রোড এলাকার কেন্দ্রীয় শহীদ মিনার সংলগ্ন ভবন থেকে লাশগুলো উদ্ধার করা হয়।

সোমবার বিকালে শতাধিক বিক্ষুব্ধ লোকজন আওয়ামী লীগ নেতা সুমন খানের বাড়িতে ভাঙচুর ও অগ্নিসংযোগ করে। এ সময় সুমন খানের পরিবারের কেউ বাড়িতে ছিলেন না।

জানা গেছে, ভবনটির চতুর্থ তলার বাথরুমে তিনটি ও একটি কক্ষের মেঝেতে তিনটি অগ্নিদগ্ধ লাশ পাওয়া যায়। এদের মধ্যে পাঁচজনকে শনাক্ত করা সম্ভব হলেও একজনের পুরো শরীর পুড়ে যাওয়ায় তার পরিচয় এখনো জানা যায়নি।

নিহত শিক্ষার্থীরা হলেন, লালমনিরহাট পৌরসভার হাড়িভাঙ্গা এলাকার বাসিন্দা ও জেলা যুবদলের সাবেক সভাপতি মৃত খোকন মিয়ার ছেলে অনার্স প্রথম বর্ষের ছাত্র তন্ময় মিয়া (২০), পৌরসভার নবীনগর এলাকার মৃত সেকেন্দার আলীর ছেলে এইচএসসি প্রথম বর্ষের ছাত্র জনি মিয়া (১৮), আদিতমারী উপজেলার খাতাপাড়া গ্রামের সাইদুর রহমানের ছেলে এইচএসসি প্রথম বর্ষের ছাত্র শ্রাবণ (১৮), কুড়িগ্রাম জেলার ফুলবাড়ি উপজেলার বড়ইপাড়া গ্রামের জিয়াউর রহমানের ছেলে এইচএসসি পাশ রাদিফ হোসেন রুশ (১৭) ও একই জেলার রাজারহাট উপজেলার জয়কুমার গ্রামের এইচএসসি প্রথম বর্ষের শিক্ষার্থী রাজিব উল করিম (১৮) ।

নিহতের পরিবারের লোকজন জানায়, বিজয় মিছিলের পর থেকে শিক্ষার্থীরা নিখোঁজ ছিল। বিভিন্ন জায়গায় খোঁজাখুঁজি শেষে রাত ২টার দিকে তারা সেনাবাহিনীর শরণাপন্ন হন। পরে রাত ৩টার দিকে সুমন খানের বাড়িতে তল্লাশি চালালে নিখোঁজ ৬ শিক্ষার্থীর পুড়ে যাওয়া লাশের খোঁজ মেলে। তারা দেখতে এসে আগুনে পুড়ে মারা যায় বলে অভিভাবকরা জানান।

বৈষম্য বিরোধী ছাত্র আন্দোলন লালমনিরহাট জেলার সমন্বয়ক জাকারিয়া সমকালকে বলেন, তাদের আন্দোলন মূলত শহরের মিশনমোড় কেন্দ্রিক ছিল। মিশনমোড় এলাকার বাইরে যেতে শিক্ষার্থীদের বারণ করা হয়েছিল। এদের মধ্যে অতি উৎসাহী কিছু শিক্ষার্থী না বুঝে শহরের বিভিন্ন জায়গায় গিয়ে থাকতে পারে।

লালমনিরহাট সদর থানার ভারপ্রাপ্ত কর্মকর্তা ওমর ফারুখ জানান, ময়নাতদন্ত শেষে পাঁচজনের লাশ তাদের পরিবারের নিকট হস্তান্তর করা হয়েছে। অন্য জনের পরিচয় এখনো মেলেনি।"
2024-08-06 19:26:31,সাম্প্রদায়িক হামলা ও লুটপাট বন্ধের আহ্বান রাবি শিক্ষক নেটওয়ার্কের,"সাবেক প্রধানমন্ত্রী শেখ হাসিনার পদত্যাগের পর দেশব্যাপী সহিংসতা, লুটপাট ও হামলার প্রতিবাদে মানববন্ধন করেছে রাজশাহী বিশ্ববিদ্যালয় শিক্ষক নেটওয়ার্ক। মঙ্গলবার দুপুর ১২টায় বিশ্ববিদ্যালয়ের বুদ্ধিজীবী চত্বরে এ কর্মসূচি পালন করেন তারা।

কর্মসূচিতে গণযোগাযোগ ও সাংবাদিকতা বিভাগের অধ্যাপক আব্দুল্লাহ আল মামুন বলেন, এবারের আন্দোলন সকল বৈষম্যের বিরুদ্ধে ছিল। তারপরেও শিক্ষার্থীদেরকে জামায়াত-শিবির বলে আক্রমণ করা হয়েছে। আর যিনি এই আক্রমণ করেছেন তিনি স্বৈরাচারের একটি চূড়ান্ত প্রতীক। এখন আমাদের নতুন বাংলাদেশ গড়ার সময়। কালকে দেশের অনেক জায়গায় হামলা হয়েছে। শিক্ষার্থীরা নিজ দায়িত্বে অনেক জায়গায় নিরাপত্তার ব্যবস্থাও করেছে। সেনাবাহিনী এখনো আমাদের সহযোগিতা করছে না, তারা বিভিন্ন গেইমের মধ্যে আছে। আমাদের মনে রাখতে হবে দেশটা আমাদের সবার। তাই সবাই মিলেই দাঁড়াতে হবে।

ফোকলোর বিভাগের অধ্যাপক সুস্মিতা চক্রবর্তী বলেন, তরুণ প্রজন্ম এক রক্তাক্ত লড়াইয়ের মধ্য দিয়ে এই জায়গায় এসেছে। তাদেরকে দেখে আমাদের শেখার অনেক কিছু আছে। এই গণ অভ্যুত্থানের পর যে হামলাগুলো হচ্ছে, সেখানেও যথেষ্ট ভূমিকা তারা নিয়েছে। তারা পাড়ায় পাড়ায় কমিটি গঠন করছে। আমাদের পরবর্তী প্রজন্ম রুখে দাঁড়িয়েছে। এই প্রতিবাদ জারি থাকুক ক্যাম্পাসে।

গণযোগাযোগ ও সাংবাদিকতা বিভাগের সহযোগী অধ্যাপক কাজী মামুন হায়দার বলেন, আগে যেটা ছিল সেগুলোর যদি পুনরাবৃত্তি হয় তাহলে কোনোকিছুই সম্ভব হবে না। কারণ এই রাষ্ট্রের মাথা হচ্ছে বিশ্ববিদ্যালয়। এই বিশ্ববিদ্যালয় ইতোমধ্যে পচে গেছে, ফরমালিন দিয়ে টিকিয়ে রাখা হয়েছে। বিশ্ববিদ্যালয়ের শিক্ষক নিয়োগ থেকে শুরু করে ক্লাস নেয়া পর্যন্ত এমন কোনো জায়গা নাই যেখানে অনিয়ম নাই। আপনারা যারা এই আন্দোলনে আছেন নতুন এই বাংলাদেশ গড়ার জন্যে অসংখ্য কাজ করতে হবে।

ম্যানেজমেন্ট বিভাগের অধ্যাপক আলী রেজা বলেন, আমরা জানি যে কোনোরকম ট্রানজিশনে, যেকোনো রকম বিপ্লব, অভ্যুত্থান সংঘটিত হলে কিছু দুর্ঘটনা ঘটে। কিন্তু আমাদের তরুণ নেতারা প্রয়োজনে যেভাবে বুক পেতে দিয়েছে। তারা বয়সে যতই নবীন হোক, তাদের প্রতি সম্মান দেখানোর সময় এসেছে। রাষ্ট্র পরিচালনায় তাদেরকে সুযোগ দেওয়ার সময় এসেছে। তাদের মতামতে রাষ্ট্র পরিচালনার সময় এসেছে। তাদেরকে সম্মান জানাতে হলে সম্প্রতি বজায় রাখতে হবে। আর বাংলাদেশের পথে-প্রান্তরে কোনো রকম লুটতরাজ যেন না হয়। আমি সংখ্যালঘু বলতে চাই না, যেন কোনো ধর্মের মানুষের উপর বাংলাদেশের জনগণ যেন আঘাত না করে সেই নিশ্চয়তা আমাদের-আপনাদের দিতে হবে। এই বাংলাদেশকে একটা সকলের বাংলাদেশ হিসেবে পরিচিত করার চেষ্টা করতে হবে।"
2024-08-06 19:26:29,"খুলনার ৪ এমপি, মেয়র ও আ.লীগ নেতারা আত্মগোপনে","প্রধানমন্ত্রী শেখ হাসিনার পদত্যাগ এবং দেশ ছাড়ার পর আত্মগোপনে চলে গেছেন খুলনা আওয়ামী লীগ ও অঙ্গসংগঠনগুলোর শীর্ষ নেতারা। এর মধ্যে রয়েছেন– খুলনা সিটি করপোরেশনের মেয়র এবং মঙ্গলবার সংসদ ভেঙে দেওয়ায় সাবেক চার এমপি। তাদের সবার মোবাইল ফোন বন্ধ রয়েছে। বাড়িতেও কাউকে পাওয়া যায়নি।

খুলনা সিটি করপোরেশনের মেয়র ও মহানগর আওয়ামী লীগের সভাপতি তালুকদার আব্দুল খালেকের বাড়িতে গত রোববার বিকেলে দুই দফা হামলা ও ভাঙচুর করে ছাত্র-জনতা। এর পরদিন ভোরে বাড়ি ছাড়েন তিনি। এখন কোথায় আছেন, তা বলতে পারছেন না কেউই।

জেলার সদ্য সাবেক চার এমপির মধ্যে খুলনা-১ আসনে ননী গোপাল মণ্ডলের মোবাইল ফোন নম্বর বন্ধ।

স্থানীয়রা জানান, তিনি দাকোপ উপজেলার রামনগর গ্রামের বাড়িতে নেই। খুলনা-২ আসনে শেখ হাসিনার চাচাতো ভাই শেখ সালাহ উদ্দিন জুয়েল এমপির বাড়ি নগরীর শেরেবাংলা রোডে। ‘শেখ বাড়ি’ নামে পরিচিত বাড়িটিতে গত রোববার ও সোমবার কয়েক দফা হামলা, ভাঙচুরের পাশাপাশি আগুন দেওয়া হয়। এর আগে থেকেই ওই বাড়িতে নেই জুয়েল ও তাঁর তিন ভাই।

এ ছাড়া খুলনা-৩ আসনের বিদায়ী সংসদ সদস্য ও আওয়ামী লীগের কেন্দ্রীয় সাংগঠনিক সম্পাদক এস এম কামাল হোসেনের খালিশপুর এলাকার অফিস ভাঙচুর হয়েছে গত সোমবার। তিনি কোথায় আছেন তা জানে না স্থানীয়রা। এলাকা ছেড়েছেন খুলনা-৫ আসনের এমপি সদ্য সাবেক ভূমিমন্ত্রী নারায়ণ চন্দ্র চন্দও। গত সোমবার বাড়িতে অগ্নিসংযোগ করার পর এলাকা ছাড়েন তিনি।

তবে খুলনা-৪ আসনের এমপি শিল্পপতি আব্দুস সালাম মূর্শেদী ঢাকায় এবং খুলনা-৬ আসনের মো. রশীদুজ্জামান মোড়ল কয়রা উপজেলায় রয়েছেন বলে জানা গেছে।

এদিকে খুলনা জেলা আওয়ামী লীগ সভাপতি ও জেলা পরিষদের চেয়ারম্যান শেখ হারুনুর রশীদ অসুস্থ। তিনি বাড়িতে রয়েছেন বলে জানা গেছে। বর্তমানে আত্মগোপনে থাকা জেলা আওয়ামী লীগের সাধারণ সম্পাদক সুজিত কুমার অধিকারীর বাড়িতে হয়েছে হামলা। আর মহানগর আওয়ামী লীগের সাধারণ সম্পাদক এম ডি এ বাবুল রানাকে গত রোববার দলীয় কার্যালয় চত্বরে পিটিয়ে গুরুতর আহত করেন আন্দোলনকারীরা। তিনি খুলনা মেডিকেল কলেজ হাসপাতালের আইসিইউতে ভর্তি রয়েছেন। পরদিন হামলা ও ভাঙচুর হয়েছে নগরীর ট্যাংক রোডে তার বাড়িতে।

এ ছাড়া আত্মগোপনে চলে গেছেন খুলনা-৬ আসনের সাবেক সংসদ সদস্য শেখ মো. আকতারুজ্জামান বাবু, জেলা আওয়ামী লীগের যুগ্ম সম্পাদক কামরুজ্জামান জামাল, জেলা আইনজীবী সমিতির সভাপতি ও খুলনা সদর থানা আওয়ামী লীগ সভাপতি সাইফুল ইসলামসহ স্থানীয় আওয়ামী লীগ এবং অঙ্গসংগঠনগুলোর বেশির ভাগ নেতাকর্মী।"
2024-08-06 19:20:55,কক্সবাজারে সমকাল সাংবাদিক মামুনের বাড়িতে হামলা,"সরকার পতনের সুযোগকে কাজে লাগিয়ে চিহ্নিত ডাকাতদল দৈনিক সমকালের কক্সবাজার প্রতিনিধি ইব্রাহিম খলিল মামুনের বসতবাড়িতে হামলা চালিয়ে লুটপাট, ভাঙচুর ও আগুন দিয়েছে। এসময় বাড়িতে থাকা নগদ টাকা, স্বর্ণালংকার ও কাপড়চোপড়সহ প্রয়োজনীয় কাগজপত্র লুট করে নিয়ে যায়।

সোমবার সন্ধ্যায় কক্সবাজারের রামু উপজেলার গর্জনিয়া ইউনিয়নের জুমছড়ি এলাকায় লুটপাটের এ ঘটনাটি ঘটে।

প্রত্যক্ষদর্শীরা জানান, সন্ধ্যা সাড়ে ৭টার দিকে চিহ্নিত ডাকাত মুবিনুর রহমান রুবেলের নেতৃত্বে দিদার, মিজান, জয়নালসহ ১৫ থেকে ২০ জন ডাকাত ১০টি মোটরসাইকেলে করে গিয়ে ঘরের দরজা ভেঙে এ লুটপাট চালায় এবং অগ্নিসংযোগ করে। এসময় পার্শ্ববর্তী লোকজন এগিয়ে আসলে ডাকাত দলের সদস্যরা গুলি ছুড়লে তারা জীবনের ভয়ে পালিয়ে রক্ষা পান।

সাংবাদিক ইব্রাহিম খলিল মামুন বলেন, আওয়ামী লীগ সরকার পতনের পর সারাদেশে সাধারণ মানুষের উৎসবের সময় হঠাৎ অতর্কিতভাবে ডাকাতরা আমার বাড়িতে হামলা করে লুটপাট চালায়। তবে এসময় বাড়িতে কেউ ছিলেন না। এ বিষয়ে রামু থানা পুলিশকে অবহিত করা হয়েছে।

একাধিক সূত্রে জানা যায়, ডাকাত মুবিনুর রহমান রুবেলের নেতৃত্বে বেশ কয়েকবছর ধরে বাংলাদেশ-ভারত সীমান্তের পাহাড়ি এলাকায় একটি সংঘবদ্ধ অপরাধী চক্র গড়ে তোলে। এ চক্রের নাম দেওয়া হয় রুবেল গ্রুপ। এ গ্রুপের সদস্যরা বিভিন্ন এলাকায় বাড়ি বাড়ি গিয়ে ডাকাতি, ছিনতাই, চাঁদাবাজি ছাড়াও বিত্তশালী বিভিন্ন লোকজনকে টার্গেট করে অপহরণ করে নিয়ে মুক্তিপণ আদায় করত।

এ বিষয়ে অভিযুক্ত রুবেলের মুঠোফোনে একাধিকবার ফোন দিলেও রিসিভ না করায় বক্তব্য নেওয়া সম্ভব হয়নি।

এদিকে সাংবাদিক মামুনের বাড়িতে হামলার ঘটনায় তীব্র নিন্দা, প্রতিবাদ ও জড়িত সন্ত্রাসীদের গ্রেপ্তারের দাবি জানিয়েছেন কক্সবাজার প্রেসক্লাব ও সাংবাদিক ইউনিয়ন কক্সবাজার।

প্রেসক্লাবের পক্ষে ৫ সমন্বয়ক যথাক্রমে মাহবুবুর রহমান, মুহম্মদ নুরুল ইসলাম, মমতাজ উদ্দিন বাহারি ও ইকরাম চৌধুরী টিপু। সাংবাদিক ইউনিয়ন কক্সবাজারের পক্ষে নিন্দা জানান সভাপতি অ্যাডভোকেট জিএএম আশেক উল্লাহ ও সাধারণ সম্পাদক মোস্তফা সরওয়ার।"
2024-08-06 19:12:32,একটি গণতান্ত্রিক সরকার দেখতে চাই যা হবে নিরপেক্ষ দুর্নীতিমুক্ত: হানিফ সংকেত,"ছাত্রদের আন্দোলনে বিজয়ী হওয়ার পর জনপ্রিয় উপস্থাপক ও নির্মাতা হানিফ সংকেত তরুণ প্রজন্মকে অভিনন্দন জানিয়েছেন।

তিনি বলেন, এই তরুণ প্রজন্মকে অভিনন্দন জানাই যাদের প্রাণের বিনিময়ে আমাদের বিজয় হলো, তাদের আত্মার শান্তি কামনা করি এবং এই হত্যাকাণ্ডের সুষ্ঠু বিচার চাই। ’৫২, ’৬৯ ও ’৯০-এর মতো ’২৪ সালেও গণআন্দোলনেও নেতৃত্বে ছিল ছাত্ররা। কখনোই ছাত্রদের আন্দোলন পরাজিত হয়নি। এবারও ছাত্ররা সেটা প্রমাণ করে দেখিয়েছে।

হানিফ সংকেত আরও বলেন, এ দেশে আইনের শাসন প্রতিষ্ঠা করতে হবে। একটি গণতান্ত্রিক সরকার দেখতে চাই যা হবে নিরপেক্ষ দুর্নীতিমুক্ত। যাদের মাধ্যমে আমরা একটি সুন্দর বাংলাদেশ পাব।

প্রধানমন্ত্রী পদ থেকে শেখ হাসিনার পদত্যাগের পর থেকেই শোবিজ অঙ্গনের তারকারা নিজেদের মতপ্রকাশ করছেন। বেশির ভাগ ক্ষেত্রেই তারা মতপ্রকাশের মাধ্যম হিসেবে সোশ্যাল মাধ্যম ফেসবুককে বেছে নিয়েছেন।"
2024-08-06 19:05:42,"বঙ্গভবনে সমন্বয়করা, প্রতিনিধিদলে আছেন যারা","রাষ্ট্রপতি মো. সাহাবুদ্দিন ও সেনাপ্রধান ওয়াকার-উজ-জামানের আহ্বানে বঙ্গভবনে পৌঁছেছেন বৈষম্যবিরোধী ছাত্র আন্দোলনের সমন্বয়করা। মঙ্গলবার সন্ধ্যা ৬টার দিকে তারা রাষ্ট্রপতির বাসভবনে পৌঁছান। সেখানে দেশের বর্তমান পরিস্থিতি ও অন্তর্বর্তীকালীন সরকারের রূপরেখা নিয়ে রাষ্ট্রপতি ও তিন বাহিনীর প্রধানের সঙ্গে আলোচনায় বসবেন শিক্ষার্থী প্রতিনিধিরা।

বিষয়টি সমকালকে নিশ্চিত করেছেন আন্দোলনের অন্যতম সমন্বয়ক ও ঢাকা বিশ্ববিদ্যালয়ের শিক্ষার্থী নাহিদ ইসলাম।

সমন্বয়কদের প্রতিনিধি দলে যারা আছেন-

বৈষম্যবিরোধী ছাত্র আন্দোলনের পক্ষ থেকে ১৩ সদস্যের একটি টিম বঙ্গভবনে পৌঁছেছেন বলে জানা গেছে। তাদের মধ্যে ঢাকা বিশ্ববিদ্যালয়ের শিক্ষার্থী নাহিদ ইসলাম, সারজিস আলম, হাসনাত আবদুল্লাহ, আসিফ মাহমুদ, আবু বাকের মজুমদার, নুসরাত তাবাসসুম, মাহফুজ আব্দুল্লাহ ও নাসির আব্দুল্লাহ; জাহাঙ্গীরনগর বিশ্ববিদ্যালয়ের শিক্ষার্থী আরিফ সোহেল ও চট্টগ্রাম বিশ্ববিদ্যালয়ের শিক্ষার্থী তালাত মাহমুদ রাফি রয়েছেন।

এছাড়া সমন্বয়ক দলের সঙ্গে বঙ্গভবনে আরও যাচ্ছেন ঢাকা বিশ্ববিদ্যালয়ের অধ্যাপক ড. আসিফ নজরুল ও অধ্যাপক ড. তানজীম উদ্দীন খান। আলোচনা শেষে বিস্তারিত জানানো হবে বলে জানিয়েছেন নাহিদ ইসলাম।"
2024-08-06 18:42:30,সফলতা এলেও যুদ্ধ এখনো শেষ হয়নি: রাবি সমন্বয়ক,"বৈষম্যবিরোধী ছাত্র আন্দোলনে সফলতা এলেও যুদ্ধ এখনো শেষ হয়নি বলে মন্তব্য করেছেন রাজশাহী বিশ্ববিদ্যালয়ের (রাবি) সমন্বয়ক ফাহিম রেজা। আজ মঙ্গলবার দুপুরে রাজশাহী মেডিকেল কলেজ (রামেক) হাসপাতালে আহত শিক্ষার্থীদের দেখতে গিয়ে সাংবাদিকদের কাছে এ মন্তব্য করেন তিনি।

রাবি সমন্বয়ক ফাহিম রেজা বলেন, দেশে আর কোনো স্বৈরাচারী শাসক যেন সৃষ্টি হতে না পারে। দেশের সব বৈষম্য যেন দূর হয়। ন্যায় বিচার যেন প্রতিষ্ঠিত হয় সেই লক্ষ্যে এই যুদ্ধ। দেশে বৈষম্য দূর করতে শত শত শহীদদের আত্মত্যাগ রয়েছে।

এর আগে, দুপুরে বৈষম্যবিরোধী ছাত্র আন্দোলনে আহতদের দেখতে যান রাজশাহী বিশ্ববিদ্যালয়ের সমন্বয়করা। এসময় তারা রাজশাহীর সার্বিক পরিস্থিতি নিয়ে গণমাধ্যমে কথা বলেন। পরে তারা রামেক হাসপাতালের হিমঘর থেকে রাজশাহীতে প্রথম নিহত বরেন্দ্র বিশ্ববিদ্যালয় শিক্ষার্থী শাকিব আনজুমের মরদেহ বুঝে নেন।

এ সময় রাবি বৈষম্যবিরোধী ছাত্র আন্দোলনের সমন্বয়ক মেহেদী সজিবসহ আন্দোলনে অংশ নেওয়া শিক্ষার্থীরা উপস্থিত ছিলেন।"
2024-08-06 18:35:43,শেখ হাসিনার ভিসা বাতিল করল যুক্তরাষ্ট্র,"সাবেক প্রধানমন্ত্রী শেখ হাসিনার ভিসা বাতিল করেছে যুক্তরাষ্ট্র। বাংলাদেশের বিরোধী দলগুলোর সূত্রের বরাতে এ তথ্য জানিয়েছে সিএনএনের সহযোগী সংবাদমাধ্যম নিউজ-১৮।

তবে ভিসা বাতিলের বিষয়ে যুক্তরাষ্ট্রের পক্ষ থেকে কিছু জানানো হয়নি।

সোমবার বৈষম্যবিরোধী ছাত্রদের ডাকে ‘লং মার্চ টু’ ঢাকা কর্মসূচির সময়ে শেখ হাসিনা ও তার বোন শেখ রেহানা পলিয়ে যেতে বাধ্য হন। এই ঘটনা ঘটার আগে রোববার রাত এবং সোমবার সকাল থেকে নানা নাটকীয়তা হয়েছে।

শেখ হাসিনা পালিয়ে ভারতে যান। বাংলাদেশ বিমানবাহিনীর একটি বিমানে করে তাকে গাজিয়াবাদের হিন্দন বিমান ঘাঁটিতে নিয়ে যাওয়া হয়। হাসিনার ইচ্ছা ছিল তিনি যুক্তরাজ্যে রাজনৈতিক আশ্রয় নেবেন।

তবে একটি সূত্র জানিয়েছে, ক্ষমতাচ্যুত শেখ হাসিনাকে আশ্রয় দিতে ইচ্ছুক নয় যুক্তরাজ্য।"
2024-08-06 18:29:02,সংখ্যালঘুদের ওপর হামলায় ইইউ রাষ্ট্রদূতদের গভীর উদ্বেগ,"সংখ্যালঘু ও ক্ষুদ্র জাতিগোষ্ঠীর উপাসনালয় ও লোকজনের ওপর হামলার খবরে গভীর উদ্বেগ জানিয়েছেন ঢাকায় ইউরোপীয় ইউনিয়নের (ইইউ) মিশনগুলোর রাষ্ট্রদূতেরা।

আজ মঙ্গলবার বিকেলে ঢাকায় ইইউ দূতাবাস এক্সে (সাবেক টুইটার) এক পোস্টে এ তথ্য জানিয়েছে।

ইইউ দূতাবাসের পোস্টে বলা হয়েছে, ‘ঢাকায় ইউরোপীয় ইউনিয়নের (ইইউ) মিশনের রাষ্ট্রদূতেরা সংখ্যালঘু ও ক্ষুদ্র জাতিগোষ্ঠীর উপাসনালয় ও লোকজনের ওপর হামলার খবরে গভীরভাবে উদ্বিগ্ন। আমরা চলমান ছাত্র আন্দোলনে যুক্তদের পাশাপাশি অন্যরা সংখ্যালঘুদের সুরক্ষার যে উদ্যোগ নিয়েছেন, তাকে স্বাগত জানাই।’

ইউরোপীয় ইউনিয়নের রাষ্ট্রদূতেরা বলেছেন, ‘আমরা জরুরি ভিত্তিতে সংযত থাকতে, সব ধরনের ধর্মীয় সহিংসতা এড়াতে ও মৌলিক মানবাধিকার সমুন্নত রাখতে সব বাংলাদেশিকে আহ্বান জানাই।’"
2024-08-06 18:26:29,ভারতে যেতে পারেননি সাংবাদিক শ্যামল দত্ত,"স্ত্রী-সন্তান নিয়ে ভারতে পালিয়ে যাওয়ার সময় ব্রাহ্মণবাড়িয়ার আখাউড়া ইমিগ্রেশন থেকে দৈনিক ভোরের কাগজের সম্পাদক ও জাতীয় প্রেস ক্লাবের সাধারণ সম্পাদক শ্যামল দত্তকে ফেরত দেওয়া হয়েছে। আজ মঙ্গলবার বিকেলে তাকে আখাউড়া ইমিগ্রেশনে আটকে দেওয়া হয়।

এ তথ্য নিশ্চিত করে আখাউড়া স্থলবন্দর ইমিগ্রেশনের ইনচার্জ পুলিশ পরিদর্শক খায়রুল আলম বলেন, ইমিগ্রেশন থেকে তাকে ফেরত পাঠানো হয়েছে।

ইমিগ্রেশন সূত্র জানায়, বিকেল ৩টায় আখাউড়া ইমিগ্রেশন দিয়ে স্ত্রী-সন্তানসহ ভারতে যাওয়ার চেষ্টা করছিলেন সাংবাদিক শ্যামল দত্ত। তবে দেশত্যাগের নিষেধাজ্ঞা থাকায় ইমিগ্রেশন কর্তৃপক্ষ তাকে ফেরত পাঠায়। এসময় ভারত যেতে ইমিগ্রেশন স্টাফ ও কর্মকর্তাদের অনুনয় করেন তিনি।"
2024-08-06 18:24:55,মুক্তি পেলেন ‘আওয়াজ উডা’ গানের শিল্পী হান্নান,"কোটা সংস্কার আন্দোলনের সময় বাংলাদেশি র‍্যাপার হান্নান হোসাইন শিমুল ‘আওয়াজ উডা ’ শিরোনামে একটি গান প্রকাশ করে। গানটি দেশের মানুষের কাছে ব্যাপক জনপ্রিয়তা পায়। প্রতিবাদী এই গানের জন্যই ২৫ জুলাই নারায়ণগঞ্জ থেকে তাকে গ্রেপ্তার করা হয়। শেখ হাসিনার পদত্যাদের পরদিন মুক্তি পেলেন তিনি।

মঙ্গলবার (৬ আগস্ট) বিকেলে তাকে মুক্তি দেওয়া হয়েছে।

‘আওয়াজ উডা’ গানটি গত ১৮ জুলাই প্রকাশ পায়। গানটি নিজের ফেসবুকে শেয়ার করে হান্নান ক্যাপশনে লিখেছিলেন, ‘আমরা কোনো সংস্থার বিরোধিতা করছি না। এর পরিবর্তে, আমরা আমাদের সমবয়সীদের কণ্ঠকে প্রসারিত করতে চাই এবং আমাদের দেশকে প্রভাবিত করে এমন সমস্যাগুলোর উপর আলোকপাত করতে চাই।’"
2024-08-06 18:21:52,বিমানবন্দরে ঢাবি ছাত্রলীগের সাধারণ সম্পাদকসহ আটক ২,"ঢাকা বিশ্ববিদ্যালয় ছাত্রলীগের সাধারণ সম্পাদক তানভীর হাসান সৈকত এবং ঢাকা মহানগর উত্তর ছাত্রলীগের সাধারণ সম্পাদক রিয়াজ মাহমুদকে আটক করা হয়েছে।

মঙ্গলবার হযরত শাহজালাল আন্তর্জাতিক বিমানবন্দর থেকে তাদের আটক করা হয়।

বেসামরিক বিমান চলাচল কর্তৃপক্ষ (বেবিচক) জানায়, সৈকতকে ইমিগ্রেশন থেকে আটক করা হয়। তিনি ইমিগ্রেশনের হেফাজতে আছেন। রিয়াজও বিদেশে যাওয়ার চেষ্টা করতে গিয়ে আটক হন।"
2024-08-06 17:58:15,পুলিশ সদস্যদের উত্থাপিত সমস্যা ও দাবি সমাধানের আশ্বাস আইজিপির,"বাংলাদেশ পুলিশের সব সদস্যদের দৃঢ় মনোবল নিয়ে, ধৈর্য সহকারে, নিজের নিরাপত্তা বজায় রেখে দায়িত্ব পালনের জন্য অনুরোধ করেছেন পুলিশের মহাপরিদর্শক (আইজিপি) চৌধুরী আবদুল্লাহ আল মামুন। আজ মঙ্গলবার এক ভিডিও বার্তায় তিনি এই কথা বলেন।

চৌধুরী আবদুল্লাহ আল মামুন বলেন, বাংলাদেশ পুলিশের যেসব সদস্য জনগণের জীবন ও সম্পদ রক্ষায় পেশাদারিত্বের সঙ্গে দায়িত্ব পালন করতে গিয়ে জীবন দিয়েছেন, নিহত হয়েছেন, তাদের আত্মার মাগফিরাত কামনা করছি। তাদের শোকসন্তপ্ত পরিবারের প্রতি গভীর সমবেদনা জ্ঞাপন করছি। আহত অবস্থায় বিভিন্ন স্থানে যারা চিকিৎসাধীন আছেন, তাদের সব ধরেনের চিকিৎসার ব্যবস্থা নিশ্চিত করা হবে।

তিনি বলেন, রাজনৈতিক নেতা ও বৈষম্যবিরোধী ছাত্র সংগঠনের নেতাদেরকে পুলিশ সদস্য ও পুলিশের স্থাপনাগুলোতে যাতে আক্রমণের ঘটনা সংগঠিত না হয়, সেজন্য সবাইকে আহ্বান জানানোর জন্য বিনীত অনুরোধ করছি।

তিনি আরও বলেন, সেই সঙ্গে পুলিশের স্থাপনাগুলোর নিরাপত্তা ও পুলিশের নিরাপত্তা নিশ্চিত কল্পে দেশপ্রেমিক সেনাবাহিনী আমাদের অহর্নিশ সহযোগিতা করে যাচ্ছেন। বাংলাদেশ পুলিশের সদস্যদের উত্থাপিত বিভিন্ন সমস্যা ও দাবির যৌক্তিক সমাধান কল্পে সর্বোচ্চ প্রচেষ্টা গ্রহণ করা হবে। বাংলাদেশ পুলিশের সব সদস্যকে দৃঢ় মনোবল নিয়ে, ধৈর্য সহকারে, নিজের নিরাপত্তা বজায় রেখে দায়িত্ব পালনের জন্য বিশেষভাবে অনুরোধ করছি। আশা করছি সবার সহযোগিতায় দ্রুতই পরিস্থিতি স্বাভাবিক হবে।"
2024-08-06 17:57:16,শাহজালাল বিমানবন্দর ও ঢাকার ট্রাফিকের দায়িত্ব পেল আনসার,"বাংলাদেশ আনসার ও গ্রাম প্রতিরক্ষা বাহিনীকে ঢাকাসহ দেশের বিভিন্ন পুলিশ স্টেশন, হযরত শাহজালাল আন্তর্জাতিক বিমানবন্দরের নিরাপত্তা এবং ঢাকা শহরের ট্রাফিক নিয়ন্ত্রণের দায়িত্ব দেওয়া হয়েছে।

মঙ্গলবার বিকাল ৫টার দিকে আনসার সদর দপ্তরের জনসংযোগ কর্মকর্তা সহকারি পরিচালক রুবেল হাসান সাংবাদ বিজ্ঞপ্তিতে এ তথ্য জানান।

বিজ্ঞপ্তিতে বলা হয়, চলমান পরিস্থিতিতে দেশের নিপারপত্তা একেবারে ভেঙে পড়েছে। এমন অবস্থায় বাংলাদেশ আনসার ও গ্রাম প্রতিরক্ষা বাহিনীকে ঢাকাসহ দেশের বিভিন্ন পুলিশ স্টেশন ও হযরত শাহজালাল আন্তর্জাতিক বিমানবন্দরের নিরাপত্তা এবং ঢাকা শহরের ট্রাফিক নিয়ন্ত্রণের দায়িত্ব প্রদান করা হয়েছে। যা পরবর্তী নির্দেশনা না দেওয়া পর্যন্ত বলবত থাকবে।"
2024-08-06 17:54:01,বিসিবি থেকে ‘অযোগ্য সংগঠকদের’ সরিয়ে দেওয়ার দাবি,"শেখ হাসিনা সরকারের পদত্যাগের পর দেশের ক্রীড়াঙ্গনে পরিবর্তনের আভাস মিলছে। সরকারের পদত্যাগের পর সাবেক খেলোয়াড়-সংগঠকদের কণ্ঠে শোনা যাচ্ছে বিভিন্ন বোর্ড নিয়ে নানা পরিকল্পনা। যার অংশ হিসেবে বাংলাদেশ ক্রিকেট বোর্ডের (বিসিবি) সামনে আজ অবস্থান নিয়েছিলেন বেশ কয়েকজন ক্রীড়া সংগঠক। তাদের দের নেতৃত্বে ছিলেন বিসিবির সাবেক যুগ্ম সম্পাদক রফিকুল ইসলাম বাবু।

এ সময় তাদের সঙ্গে ছিলেন সাবেক দুই অধিনায়ক মিনহাজুল আবেদীন নান্নু ও হাবিবুল বাশার সুমন। এছাড়াও কোয়াবের সাধারণ সম্পাদক ও সাবেক ক্রিকেটার দেবব্রত পাল, পারটেক্স স্পোর্টিং ক্লাবের কর্মকর্তা সাজ্জাদ হোসেন, লিজেন্ডস অব রূপগঞ্জের কর্মকর্তা সাব্বির আহমেদ, প্রাইম দোলেশ্বরের যুগ্ম-সম্পাদক মুশতাক হোসেন, মোহামেডানের কর্মকর্তা তারিকুল ইসলাম, জাতীয় দলের সাবেক ক্রিকেটার শাহাদাত হোসেন হাজির হন।

রফিকুল ইসলাম বলেন, ‘২০১২ সালের পর আবার বিসিবিতে এসেছি। এসেছিলাম বিসিবির প্রধান নির্বাহীর সঙ্গে কথা বলতে। কিন্তু তাকে পাইনি। আমাদের দাবি, বিসিবি থেকে অযোগ্য সংগঠকদের সরিয়ে এখানে যোগ্য ক্রিকেট সংগঠকদের নিয়ে আসতে হবে।’

বিসিবি কার্যালয়ের সামনে কিছুক্ষণ অবস্থান করে পরে সভাকক্ষে গিয়ে বসেন তারা। সেখানে তাদের সঙ্গে ছিলেন জাতীয় দলের সাবেক দুই অধিনায়ক মিনহাজুল আবেদীন ও হাবিবুল বাশার। এ সময় ক্রিকেটকে এগিয়ে নিতে সবার সহযোগীতা চান তারা।

হাবিবুল বাশার সুমন বলেছেন, ‘আমরা নতুন ভালো কিছুর স্বপ্ন দেখছি।’ তিনি আরও বলেন, ‘এটা (দুঃসময়) দ্রুত কেটে যাবে এটা আমার বিশ্বাস। আমাদের সবকিছু তো ইনঅর্ডার আছে। প্র্যাকটিসও হচ্ছে। হয়তো কয়েকদিন হয়নি, তবে আবার শুরু হয়ে যাবে। আমি আশাবাদী যে আমাদের যে প্রোগ্রামগুলো ছিল- সেগুলো সবকিছু ঠিকমতো চলবে। কারণ, সামনে আমাদের অনেক গুরুত্বপূর্ণ সময়। অনেক খেলা আছে, আমাদের বিশ্বকাপ আছে, আমাদের জাতীয় দলের সফর আছে। ’

এ মাসেই জাতীয় দলের ব্যস্ততা রয়েছে। ‘এ’ দল ও মূল দলের পাকিস্তান সফর রয়েছে। এরপর ঘরের মাঠে রয়েছে নারী বিশ্বকাপ। এসব কার্যক্রমকে স্বাভাবিক রাখার বার্তা দিয়েছেন নান্নু। তিনি বলেন, ‘এখন সবার সহযোগিতায় আমাদের ক্রিকেটটাকে চলমান রাখতে হবে। যে দ্বিপাক্ষিক সিরিজগুলো আছে, এ টিমের সফর আছে, সামনে পাকিস্তানে টেস্ট সিরিজ আছে- এইগুলো যাতে সময়মতো হয়, এটায় আমাদের সবার সহযোগিতা দরকার। এখানে সুন্দরভাবে, সবার সহযোগীতায় ক্রিকেটাকে আমরা এগিয়ে নেওয়ার জন্য আমরা বদ্ধপরিকর। এখানে কোনো দ্বিমত নাই কারও। সুতরাং, আমাদের সবার সহযোগিতা দরকার। ক্রিকেটটাকে ভালোমতো এগিয়ে নেবো এটা আমাদের দায়িত্ব।’

দেশের চলমান অবস্থা নিয়ে তিনি বলেন, ‘আমরা চাই সুশাসন এবং সুন্দরভাবে আমাদের দেশটাকে যাতে এগিয়ে নিতে পারি। সমাজে ভালোমতো মাথা উঁচু করে দাঁড়াতে পারি। এখন এটাই আমাদের সবার চাওয়া।’"
2024-08-06 17:40:36,জননিরাপত্তা ও শান্তি প্রতিষ্ঠায় বিএনপির মাইকিং,"দেশের চলমান পরিস্থিতিতে দলের শীর্ষ নেতৃত্বের নির্দেশে সব পর্যায়ের নেতাকর্মীদের শান্তি ও সম্প্রীতি বজায় রাখার আহ্বান জানিয়েছেন ঢাকা মহানগরের ওয়ার্ড বিএনপির নেতারা। মাইকিং করে দলীয় কর্মীদের এ বার্তা পৌঁছে দেন তারা। এ সময় স্থানীয়দের নিরাপত্তা নিশ্চিতের কথাও জানানো হয়।

মঙ্গলবার এমন দৃশ্য চোখে পড়েছে ঢাকা উত্তর সিটি করপোরেশনের তুরাগ এলাকায়। সেখানে মাইকিং করে দলীয় নেতাকর্মীদের জরুরি নির্দেশনার পাশাপশি স্থানীয় বাসিন্দাদের আতঙ্কিত না হওয়ার আহ্বান জানানো হয়। এছাড়া এলাকার ব্যবসা প্রতিষ্ঠান ও ধর্মীয় উপাসনালয়গুলোর নিরাপত্তা নিশ্চিতে বিএনপি ও তার অন্যান্য সংগঠনের নেতাকর্মীরা স্থানীয়দের পাশে থাকার কথাও জানানো হয়েছে।

এদিন সকালে তুরাগ থানাধীন ৫৪ নাম্বার ওয়ার্ড এলাকার বিভিন্ন সড়ক ও গুরুত্বপূর্ণ মোড়গুলোতে মাইকিং করতে দেখা যায় ৫৪ নম্বর ওয়ার্ড বিএনপির সভাপতি শফিকুর ইসলামকে। এ সময় দল ও তার বিভিন্ন অঙ্গসংগঠনের নেতাকর্মীদের শান্তিপূর্ণ পরিবেশ বজায় রাখতে বলা হয়। সেই সঙ্গে স্থানীয়দের জানমাল রক্ষা, বিভিন্ন প্রতিষ্ঠান ও উপাসনালয়ের নিরাপত্তায় তৎপর থাকার কথা বলা হয়। এছাড়া রাজনৈতিক প্রতিপক্ষ বা ভিন্ন মতাবলম্বীদের বাড়িঘর ও ব্যবসা প্রতিষ্ঠানে যেকোনো ধরণের হামলা, ভাঙচুর ও সহিংসতা সৃষ্টি থেকে বিরত থাকার নির্দেশও দেওয়া হয়।

সেখানে উপস্থিত দলের কয়েকজন গুরুত্বপূর্ণ সদস্য জানান, বিভিন্ন সড়ক, মোড় ও বাজার এলাকায় মাইকিংয়ের পাশাপাশি স্থানীয় মসজিদগুলো থেকেও মাইকের মাধ্যমে জনসাধারণকে এ ব্যাপারে অবগত করা হবে। মানুষের মনে স্বস্তি ফেরাতে তারা মাঠে থাকবেন।

এ বিষয়ে জানতে চাইলে বিএনপি নেতা শফিকুল ইসলাম সমকালকে বলেন, গণমাধ্যমে প্রকাশিত সংবাদ থেকে জানতে পেরেছি রাজধানীর থালা ও ফাড়িগুলোতে আইনশৃঙ্খলা বাহিনীর সদস্যদের উপস্থিতি নেই। এছাড়া দেশের বিভিন্ন স্থান থেকে মানুষের বসতবাড়ি, ব্যবসা প্রতিষ্ঠান এবং ধর্মীয় উপাসনালয়ে হামলার তথ্য পাওয়া যাচ্ছে। এমন পরিস্থিতিতে স্থানীয় এলাকাবাসীর নিরাপত্তা নিশ্চিতে মাঠে থাকার সিদ্ধান্ত নিয়েছে ৫৪ নাম্বার ওয়ার্ড বিএনপি ও তার অঙ্গ ও সহযোগী সংগঠনের নেতাকর্মীরা।

শফিকুল ইসলাম আরও বলেন, দলের শীর্ষ নেতাদের নির্দেশনা অনুসারে স্থানীয় নেতাকর্মীদের বিরোধী রাজনৈতিক নেতাকর্মীদের সঙ্গে কোনো ধরনের সংঘাতে না জড়াতে বলা হয়েছে। কেউ যেন অতি উৎসাহী হয়ে তাদের বাড়িঘর, ব্যবসা প্রতিষ্ঠানে৷ হামলা না করে সে ব্যাপারে কঠোর নির্দেশনা দেওয়া হয়েছে। নির্যাতন আর নিপীড়ন দিয়েছে। আমরা শান্তি, সম্প্রতি আর নিরাপত্তা দেবো। তবে কেউ যদি রাষ্ট্র ও নাগরিকের সম্পদ ধ্বংসের চেষ্টা চালায় তাদের প্রতিহত করা হবে।"
2024-08-06 17:32:00,বাংলাদেশ সেনাবাহিনীর শীর্ষ পদে রদবদল,"বাংলাদেশ সেনাবাহিনীর শীর্ষ পদে ব্যাপক রদবদল করা হয়েছে। মেজর জেনারেল জিয়াউল আহসানকে চাকরি হতে অব্যাহতি দেওয়া হয়েছে। লেফটেন্যান্ট জেনারেল মো. সাইফুল আলমের চাকরি পররাষ্ট্র মন্ত্রণালয়ে ন্যস্ত করা হয়েছে।

লেফটেন্যান্ট জেনারেল মো. মজিবুর রহমানকে জিওসি আর্মি ট্রেনিং অ্যান্ড ডকট্রিন কমান্ড, লেফটেন্যান্ট জেনারেল আহম্মদ তাবরেজ শামস চৌধুরীকে সেনাবাহিনীর কোয়ার্টার মাস্টার জেনারেল, লেফটেন্যান্ট জেনারেল মিজানুর রহমান শামীমকে সেনাবাহিনীর চিফ অব জেনারেল স্টাফ, লেফটেন্যান্ট জেনারেল মোহাম্মদ শাহীনুল হককে কমান্ড্যান্ট এনডিসি এবং মেজর জেনারেল আ স ম রিদওয়ানুর রহমানকে এনটিএমসি’র মহাপরিচালক হিসেবে নিয়োগ দেওয়া হয়েছে।

মঙ্গলবার এক সংবাদ বিজ্ঞপ্তিতে এসব তথ্য জানিয়েছে আন্তঃবাহিনী জনসংযোগ পরিদপ্তর (আইএসপিআর)।"
2024-08-06 17:29:30,পাকিস্তান শাহিনসের কাছে এইচপির ৮ উইকেটের হার,"অস্ট্রেলিয়ায় তিন ম্যাচ ওয়ানডে সিরিজের শেষটিতে বাংলাদেশ এইচপিকে ৮ উইকেটে হারিয়েছে পাকিস্তান শাহিনস। আগে ব্যাট করে ২৪ ওভার ৩ বল খেলে ৭৮ রানে অলআউট হয়ে যায় বাংলাদেশ এইচপি। ওই রান ১৭ ওভারে তাড়া করে ফেলে পাকিস্তান। প্রথম ম্যাচ জিতলেও টানা দুটি হেরে সিরিজ খুইয়েছে বাংলাদেশ।

শুরুতে ব্যাট করা বাংলাদেশ এইচপির হয়ে সর্বোচ্চ ৩০ বলে ১৮ রান করেন পারভেজ হোসেন ইমন। এছাড়া মাহফিজুর রহমান রাব্বি ২৬ বলে ১২ ও শামীম হোসেন পাটোয়ারী ২৩ বলে ১৩ রান করেন। পাকিস্তান শাহিনসের হয়ে ৮ ওভারে ২২ রান দিয়ে ৩ উইকেট নেন মোহাম্মদ ইমরান জুনিয়র।

পরে এই রান তাড়া করতে নেমে দুই ওপেনারকে অল্পতেই হারায় পাকিস্তান শাহিনস। ৭ বলে শূন্য রান করে শাহিবজাদা ফারহান ও ১৫ বলে ১২ রান করেন আব্দুল ফাসেহ রিপন মণ্ডলের বলে আউট হন। তবে ৪৫ বলে ৩৯ রান করে উসমান খান ও ৩৬ বলে ১৭ রান করে তাইয়েব তাহির দলের জয় নিশ্চিত করেন।"
2024-08-06 17:24:25,বঙ্গভবনে সমন্বয়কদের ডেকেছেন রাষ্ট্রপতি ও সেনাপ্রধান,"বৈষম্যবিরোধী ছাত্র আন্দোলনের সমন্বয়কদের বঙ্গবভনে ডেকেছেন রাষ্ট্রপতি মো. সাহাবুদ্দিন ও সেনাপ্রধান ওয়াকার-উজ-জামান। মঙ্গলবার বিকেলে এ তথ্য জানিয়েছেন আন্দোলনের অন্যতম সমন্বয়ক ও ঢাকা বিশ্ববিদ্যালয়ের শিক্ষার্থী নাহিদ ইসলাম।

তিনি বলেন, আজ সন্ধ্যা ৬টায় বর্তমান পরিস্থিতি ও অন্তর্বর্তীকালীন সরকারের রূপরেখা নিয়ে আলোচনার জন্য বৈষম্যবিরোধী ছাত্র আন্দোলনের পক্ষ থেকে ১৩ সদস্যের একটি টিম বঙ্গভবনে রাষ্ট্রপতি ও তিনবাহিনীর প্রধানের সঙ্গে সাক্ষাৎ করতে যাচ্ছি।’

নাহিদ ইসলাম আরও বলেন, সমন্বয়ক দলের সঙ্গে বঙ্গভবনে যাচ্ছেন ঢাকা বিশ্ববিদ্যালয়ের অধ্যাপক আসিফ নজরুল ও অধ্যাপক তানজীম উদ্দীন খান। আলোচনা শেষে আমরা বিস্তারিত জানাবো।"
2024-08-06 17:15:54,স্বাধীন দেশের কাছে আবুল হায়াতের একটাই চাওয়া,"প্রধানমন্ত্রী শেখ হাসিনা পদত্যাগপত্র জমা দিয়ে দেশ ছেড়েছেন। এরপরই রাস্তায় নেমে আসে লাখো মানুষ। তারা পতাকা উড়িয়ে, বিভিন্ন স্লোগান দিয়ে উল্লাস করছেন। দেশের ছাত্র জনতার সঙ্গে উল্লাস করছেন বিনোদন অঙ্গনের মানুষরাও। তাৎক্ষণিক প্রতিক্রিয়া জানিয়েছেন বরেণ্য অভিনেতা আবুল হায়াত।

তিনি বলেন, ‘অনেক দিন পর ছেলেমেয়েরা কাঁদাল। সবার সঙ্গে আনন্দে কাঁদলাম। কী এক আনন্দ, আমি আপ্লুত হয়ে গেছি। বারবার। মনে হলো দ্বিতীয়বার স্বাধীন হলাম। দেশবাসীর জন্য এ বিরাট আনন্দের খবর। আবার বিষাদের ছায়াও ছিল মনজুড়ে। এই যে ছাত্র–জনতা আন্দোলনে প্রাণ দিল, তাদের কথা প্রতি প্রতি মুহূর্তে মনে পড়ছে। সফল এই দেশ গঠনের আন্দোলনে শিক্ষার্থী–জনতা যারা ছিল, সবাই আমাদের অহংকার।’

স্বাধীনতা অর্জনের চেয়ে রক্ষা করাটা কঠিন। এমনটাও ভাবছেন প্রবীণ এই অভিনেতা। এটা যেন আর নষ্ট না হয় বলেনও জানান তিনি। তার কথায়, ‘এই যে শত শত প্রাণের বিনিময়ে ২০২৪–এ আবার স্বাধীনতা পেলাম, এটা যেন আর নষ্ট না হয়। এবার যেন আমরা যুক্তিযুক্তভাবে সবকিছু ব্যবহার করতে পারি। কারণ, এর পেছনে আমাদের এবারও রক্ত ঝরাতে হয়েছে। আমরা আর কোনো নৃশংসতা চাই না। আমরা স্বাধীনতা টিকিয়ে রাখতে চাই।’

তার ভাষ্য, ‘আবার বলার স্বাধীনতা, লেখার স্বাধীনতা, পড়ার স্বাধীনতা, চিন্তার স্বাধীনতাকে কেউ যেন ভন্ডুল না করে। তাহলেই আমরা জাতি হিসেবে এগিয়ে যেতে পারব। স্বাধীন দেশের কাছে এটাই বড় চাওয়া। বেশ ভালো লাগছে, একটা জগদ্দল পাথর বুকের ওপর থেকে নেমে গেল।’"
2024-08-06 17:08:11,শাজাহান খান ও বাহাউদ্দিন নাছিমের বাড়ি-ব্যবসা প্রতিষ্ঠান ভাঙচুর,"শেখ হাসিনার পদত্যাগ এবং তার দেশ ছাড়ার পরই বিক্ষুব্ধ ছাত্র-জনতা হামলা-ভাঙচুর করেছে আওয়ামী লীগের নেতা-কর্মীদের কার্যালয় ও বাসভবন। মাদারীপুর-২ আসনের সংসদ সদস্য শাজাহান খান ও ঢাকা-৮ আসনের সংসদ সদস্য আ ফ ম বাহাউদ্দীন নাছিমের মাদারীপুরের বাড়ি পুড়িয়ে দিয়েছে বিক্ষোভকারীরা। গতকাল সোমবার সন্ধ্যায় দিকে এ ঘটনা ঘটে।

একই সময় শাহজাহান খানের ছোটভাই হাফিজুর রহমান বাচ্চু খানের বাড়িসহ সার্বিক ইন্টারন্যাশনাল হোটেল ও ব্যবসা প্রতিষ্ঠানে হামলা করে পুড়িয়ে দেয়া হয়। বাহাউদ্দীন নাছিমের ভাই পৌরসভার মেয়র খালিদ হোসেন ইয়াদের হোটেল মাতৃভূমিতে হামলা ও অগ্নিসংযোগ করা হয়।

অন্যদিকে একই সময় মাদারীপুর সদর উপজেলা যুবমহিলা লীগের সভাপতি ফারজানা নাজনীনের বাড়িতে হামলা ও ভাংচুর করে বিক্ষোভকারীরা।"
2024-08-06 16:54:45,পালিয়ে যাওয়ার আগে শেখ হাসিনার শেষ কয়েক ঘণ্টা কেমন ছিল?,"শেখ হাসিনাকে অনেকে গত এক যুগ ধরে ‘আয়রন লেডি’ বলে বর্ণনা করেছিলেন। সাড়ে ১৫ বছর যাবৎ দোর্দণ্ড প্রতাপে ক্ষমতায় টিকে থাকা একজন প্রধানমন্ত্রী এভাবে দেশ ছেড়ে পালিয়ে যাবেন সেটি অনেক ধারণাই করতে পারেননি। বাংলাদেশের ইতিহাসে ক্ষমতাচ্যুত হবার পর কোনো ব্যক্তি এভাবে দেশ ছেড়ে পালাতে বাধ্য হননি।

সোমবার বৈষম্যবিরোধী ছাত্রদের ডাকে ‘লং মার্চ টু’ ঢাকা কর্মসূচির সময়ে শেখ হাসিনা ও তার বোন শেখ রেহানা পলিয়ে যেতে বাধ্য হন। এই ঘটনা ঘটার আগে রোববার রাত এবং সোমবার সকাল থেকে নানা নাটকীয়তা হয়েছে।

রোববার সারাদেশে আওয়ামী লীগ নেতা-কর্মীদের সাথে বিক্ষোভকারীদের সংঘাতে প্রায় ১০০ মানুষ নিহত হয়। বেশ কিছু পুলিশ সদস্যও নিহত হয়েছিলেন।

সেদিন বিকেলে আওয়ামী লীগের কয়েকজন সিনিয়র নেতা ও উপদেষ্টা শেখ হাসিনাকে জানান যে পরিস্থিতি নিয়ন্ত্রণের বাইরে গেছে। বিক্ষোভারীদের প্রতিরোধের মুখে বিভিন্ন জায়গায় আওয়ামী লীগের নেতারা পিছু হটেছে।

কিন্তু শেখ হাসিনা পরিস্থিতি মানতে নারাজ ছিলেন। তিনি ধারণা করেছিলেন, পরিস্থিতি নিয়ন্ত্রণে রাখা যাবে শক্তি প্রয়োগ করে। কিন্তু নিরাপত্তা বাহিনীর ঊর্ধ্বতন কর্মকর্তারা তাকে ধারণা দিয়েছেন যে এটি আর সামাল দেয়া যাবে না।

তারপরেই তিনি পদত্যাগ করার মানসিক প্রস্তুতি নিয়ে নেন। শেখ হাসিনার ছেলে সজীব ওয়াজেদ জয় বলেন, রোববার থেকে তার মা পদত্যাগের কথা চিন্তা করছিলেন।

নাম প্রকাশে অনিচ্ছুক সামরিক বাহিনীর একজন ঊর্ধ্বতন কর্মকর্তা বলেন, শেখ হাসিনা কখন পদত্যাগপত্রে স্বাক্ষর করেছেন এবং কখন হেলিকপ্টারে উঠেছেন সেটি কেবলমাত্র জানতেন স্পেশাল সিকিউরিটি ফোর্স, প্রেসিডেন্ট গার্ড রেজিমেন্ট এবং সেনা সদরের কিছু ঊর্ধ্বতন সামরিক কর্মকর্তা। পুরো বিষয়টি করা হয়েছিল বেশ গোপনে।

সেনাবাহিনী সূত্রে জানা গেছে, সোমবার বেলা ১১টার মধ্যেই শেখ হাসিনা গণভবন ছেড়ে গেছেন। সেখান থেকে বাংলাদেশের হেলিকপ্টারে করে ত্রিপুরার আগরতলা পৌঁছেন। এরপর ভারতের বিমান বাহিনীর একটি বিশেষ বিমানে চেপে শেখ হাসিনা ও শেখ রেহানা দিল্লি পৌঁছান।

কর্মকর্তারা জানান, শেখ হাসিনা তার হাতে ‘দুটো অপশন’ খোলা রাখতে চেয়েছেন। দেশ ছেড়ে যাবার ব্যাপারে প্রস্তুতিও ছিল এবং শেষ মুহূর্ত পর্যন্ত বল প্রয়োগ করে ক্ষমতায় টিকে থাকতে চেয়েছিলেন।

কিন্তু সেনাবাহিনীর কর্মকর্তা আর বেশি হতাহত হোক সেটা চাননি। রোববার দেশের বিভিন্ন জায়গায় সাধারণ মানুষ এবং বিক্ষোভকারীরা সেনাবাহিনীর মাঠ পর্যায়ের সৈনিক ও কর্মকর্তাদের সাথে মিশে গিয়েছিল। সে পরিস্থিতি পর্যালোচনা করে সেনাবাহিনীর ঊর্ধ্বতন কর্মকর্তারা বুঝতে পারেন যে পরিস্থিতি ক্ষমতাসীনদের নিয়ন্ত্রণের বাইরে চলে গেছে।

সোমবার সকাল থেকে গণভবনমুখী সবগুলো রাস্তায় অনেক দূর থেকে পুলিশ ও সেনাবাহিনীর অবস্থান ছিল। সেনাবাহিনীর ঊর্ধ্বতন কর্মকর্তাদের সূত্রে জানা গেছে, শেখ হাসিনা যাতে নিরাপদে তেজগাঁও বিমান বন্দরে ঢুকতে পারেন সেজন্য এ ব্যবস্থা রাখা হয়েছিল।

অন্যদিকে, সকাল নয়টার দিকে দেশে ইন্টারনেট সংযোগ বন্ধ করে দেয়া হয় দেড় ঘণ্টার মতো। শেখ হাসিনার গতিবিধি সম্পর্কে যাতে কোনো খবরা-খবর সামাজিক যোগাযোগ মাধ্যমে ছড়িয়ে না পড়ে সেজন্য এই ব্যবস্থা করা হয়েছিল।

শেখ হাসিনা হেলিকপ্টারে ওঠার পর থেকে ইন্টারনেট সংযোগ সচল করা হয়। এদিকে শেখ হাসিনা সকালে তিন বাহিনীর প্রধান ও পুলিশ প্রধানের সাথে একসাথে বৈঠক করেন গণভবনে। নিরাপত্তা বাহিনী কেন পরিস্থিতি সামাল দিতে পারছে না, সেটার জন্য ক্ষোভ প্রকাশ করেন শেখ হাসিনা।

“একপর্যায়ে শেখ হাসিনা আইজিপিকে দেখিয়ে বলেন, তারা (পুলিশ) তো ভালো করছে। তখন আইজিপি জানান, পরিস্থিতি যে পর্যায়ে গেছে, তাতে পুলিশের পক্ষেও আর বেশি সময় এ রকম কঠোর অবস্থান ধরে রাখা সম্ভব নয়,’ বলেন শেখ হাসিনা।

ততক্ষণে লাখো বিক্ষোভকারী রাস্তায় জড়ো হয়ে গেছে। সামরিক বাহিনীর একজন ঊর্ধ্বতন কর্মকর্তা জানান, শেখ হাসিনাকে জানানো হয়েছিল যে মানুষজনকে বেশি সময় আটকে রাখা যাবে না এবং তারা গণভবনের দিকে রওনা হবেন। সেক্ষেত্রে শেখ হাসিনার জীবন বিপন্ন হতে পারে।

শেখ হাসিনা ভেবেছিলেন, ‘লং মার্চ টু ঢাকা’ কর্মসূচি যদি বল প্রয়োগ করে ঠেকিয়ে রাখা যায়, তাহলে তিনি পদত্যাগ করবেন না। একইসাথে যদি তিনি ব্যর্থ হন তাহলে দেশ ছাড়ার প্রস্তুতিও রেখেছিলেন। কর্মকর্তারা বলেন, দেশ ছাড়ার ব্যাপারে ভারতের সাথে আগেই যোগাযোগ করা হয়েছিল।

ভারতের তরফ থেকে জানানো হয়েছিল যে বাংলাদেশের হেলিকপ্টারে করে তিনি যদি ভারতের আগরতলায় পৌঁছাতে পারেন, তাহলে সেখান থেকে তাকে দিল্লি নিয়ে যাওয়া হবে।

বাংলাদেশ বিমান বাহিনীর একটি পরিবহন বিমানে করে শেখ হাসিনাকে সোমবার দিল্লি হিন্ডোন বিমানবন্দরে নিয়ে যাওয়া হয়।

শেখ হাসিনার ছেলে সজীব ওয়াজেদ জয় বলেন, তার মা দেশ ছাড়তে চাননি। কিন্তু পরিবারের সদস্যরা তার নিরাপত্তা নিয়ে উদ্বিগ্ন ছিলেন। সেজন্য তাকে নিরাপদ আশ্রয়ে যাবার কথা জোর দিয়ে বলেন পরিবারের সদস্যরা।

এক প্রতিবেদনে বলা হয়, সোমবার সকালে পুলিশ ও সামরিক বাহিনীর প্রধানরা শেখ হাসিনাকে ক্ষমতা ছাড়তে রাজি করানোর জন্য তার বোন শেখ রেহানার সাথে আলোচনা করেন।

“তখন কর্মকর্তারা শেখ রেহানার সঙ্গে আরেক কক্ষে আলোচনা করেন। তাকে পরিস্থিতি জানিয়ে শেখ হাসিনাকে বোঝাতে অনুরোধ করেন। শেখ রেহানা এরপর বড় বোন শেখ হাসিনার সঙ্গে আলোচনা করেন। কিন্তু তিনি ক্ষমতা ধরে রাখতে অনড় থাকেন। একপর্যায়ে বিদেশে থাকা সজীব ওয়াজেদ জয়ের সঙ্গেও ফোনে কথা বলেন একজন শীর্ষ কর্মকর্তা। এরপর জয় তার মায়ের সঙ্গে কথা বলেন। তারপর শেখ হাসিনা পদত্যাগে রাজি হন।”

সূত্র: বিবিসি"
2024-08-06 16:54:19,নিজের বিশ্বরেকর্ড ভেঙে স্বর্ণ জিতলেন ডুপ্লান্টিস,"গত এপ্রিলেই পোল ভল্টে বিশ্ব রেকর্ড গড়েছিলেন আরমান্ড ডুপ্লান্টিস। নিজের সেই রেকর্ড প্যারিস অলিম্পিকে ভেঙে নতুন বিশ্বরেকর্ড গড়েছেন তিনি। পূরণ করেছেন ছোটবেলার স্বপ্ন।

যুক্তরাষ্ট্রে জন্ম নেওয়া সুইডিশ গ্রেট একমাত্র পোল ভল্টার ছিলেন। যিনি ৬ মিটার মার্ক লাফিয়ে পার করে সোনা জিতেছেন। চলতি বছরের এপ্রিলে তারই গড়া আগের রেকর্ডের চেয়ে যা ছিল ১ সেন্টিমিটার বেশি। প্রথম দুই চেষ্টায় অল্পের জন্যই পারেননি, তবে তৃতীয় ও শেষ চেষ্টায় ৬.২৫ মিটার পেরিয়ে বিশ্ব রেকর্ড গড়েই পুরো স্টেডিয়ামকে মাতিয়ে দেন এই সুইডিস তারকা। এ নিয়ে নয়বার বিশ্ব রেকর্ড ভাঙলেন ২৪ বছর বয়সী অ্যাথলেট। টোকিও অলিম্পিকেও সোনা জিতেছিলেন ডুপ্লান্টিস।

৫.৯৫ মিটার লাফিয়ে রুপা জিতেছেন যুক্তরাষ্ট্রের স্যাম কেনড্রিকস। ৫.৯০ মিটার লাফিয়ে ব্রোঞ্জ জিতেছেন গ্রিসের ইমানুইলি কারালিস।"
2024-08-06 16:34:48,সাগরে নৌকা ডুবে শিশুসহ ৯ রোহিঙ্গার মৃত্যু,"মিয়ানমারের রাখাইন রাজ্যে আরাকান আর্মি ও সশস্ত্র বাহিনীর মধ্যে চলমান যুদ্ধের মুখে পালিয়ে আসা রোহিঙ্গাদের বহনকারী নৌকা ডুবে শিশুসহ ৯ জনের মৃত্যু হয়েছে। এ দুর্ঘটনায় নিখোঁজ হয়েছে অন্তত ২২ জন। সাগরের কক্সবাজারের টেকনাফ এলাকা থেকে তাদের উদ্ধার করা হয়।

টেকনাফ সদর ইউনিয়নের হাবিরছড়া ও রাজারছড়া পয়েন্ট এলাকার সাগরে মঙ্গলবার বেলা ১২টার পরে এ দুর্ঘটনা ঘটে। নিহতের মধ্যে ৮ জন শিশু-কিশোর নারী ও এক জন পুরুষ রয়েছে। জীবিত উদ্ধার করা হয়েছে দুই জনকে।

টেকনাফ মডেল থানার ভারপ্রাপ্ত কর্মকর্তা ওসমান গনি বলেন, ‘সাগরে রোহিঙ্গা বোঝাই নৌকা ডুবির ঘটনায় জেলেরা ৯ জন রোহিঙ্গা মৃতদেহ উদ্ধার করা করেছে। যেহেতু বাংলাদেশে এক অদ্ভুত পরিস্থিতি চলছে। তাই আমরা স্থানীয় জনপ্রতিনিদের কথা বলে মৃতদেহগুলো প্রয়োজনীয় ব্যবস্থা নিতে বলেছি।’

এ বিষয়ে টেকনাফ সদর ইউনিয়নের ১ নম্বর ওয়ার্ডের ইউপি সদস্য আব্দুর রশিদ বলেন, মিয়ানমার থেকে প্রাণে বাঁচতে পালিয়ে আসার সময় টেকনাফে সাগরে নৌকা ডুবির ঘটনায় ৯ জন রোহিঙ্গা মৃতদেহ উদ্ধার করা হয়েছে। এ ঘটনায় পুলিশের নির্দেশনা অনুসারে ক্যাম্পে থাকা স্বজনদের কাছে নিহতদের মৃতদেহ হস্তান্তরের প্রস্তুতি চলছে। ডুবে যাওয়া নৌকায় ৩১ জন রোহিঙ্গা ছিল বলে জানা গেছে।

স্থানীয় এক জেলে বলেন, হাবির ছড়া ঘাটের শরীফ মাঝির নৌকায় মিয়ানমার থেকে রোহিঙ্গা পারাপারের সময় এ দুর্ঘটনা ঘটেছে। এছাড়া মোহাম্মদ নাজির, নুর আলম ওরফে নুরু মাঝি, মোহাম্মদ হোসেন, মো. কবিরের নৌকায় মিয়ানমার থেকে রোহিঙ্গা পারাপার করে আসছে। এখনো রোহিঙ্গা বোঝাই কয়েকটি নৌকা সাগরে ভাসছে।

নৌকা ডুবিতে উদ্ধার রোহিঙ্গা নারী তবেদিলা বেগম বলেন, মিয়ানমারের ফয়েজিপাড়া ও আলী পাড়ায় মিয়ানমারের রাখাইন রাজ্যে আরাকান আর্মি ও সশস্ত্র বাহিনীর মধ্যে চলমান যুদ্ধে বোমা হামলা হয়েছে। এতে অনেক লোকজনের মৃত্যুর ঘটনা ঘটেছে। তাই আমরা প্রাণে বাঁচতে টাকার বিনিময়ে বাংলাদেশে পালিয়ে এসেছি।

তিনি বলেন, নৌকায় আমার দুই মেয়েসহ চার জন সদস্য ছিলাম। ছোট মেয়ে ও এক নাতনির মৃতদেহ পাওয়া গেছে। বাকিদের খোঁজ মেলেনি এখনো। আমরা এই নৌকায় ৩১ যাত্রী ছিলাম। যারা গুলির মুখে পড়ে এখানে পালিয়ে আসতে রওনা করেছিলাম মিয়ানমার থেকে। আমাদের মতো অনেকে ওপার থেকে এপারে পালিয়ে আসছে।

এদিকে সকালে মিয়ানমারে গুলিবিদ্ধ ও মর্টারশেল বিস্ফোরণে আহত অবস্থায় এক শিশুসহ ছয়জন রোহিঙ্গাকে চিকিৎসা দেওয়া হয়েছে বলে জানিয়েছেন টেকনাফ উপজেলা স্বাস্থ্য ও পরিবার পরিকল্পনা কর্মকর্তা চিকিৎসক প্রণয় রুদ্র। তিনি বলেন, বিজিবি পক্ষ থেকে নিয়ে আসা আহতদের মধ্য শিশুর পা বিচ্ছিন্ন হয়ে গেছে। এদের দুইজনকে কক্সবাজার পাঠানো হয়েছে। বাকিদের চিকিৎসা দিয়ে ছেড়ে দেয়া হয়েছে।

অন্যদিকে, মিয়ানমারের বিচ্ছিন্নতাবাদী সংগঠন আরাকান আর্মির সঙ্গে দেশটির সেনাবাহিনীর তুমুল সংঘর্ষ চলছে। টেকনাফ উপজেলার হোয়াইক্যং থেকে শাহপরীরদ্বীপ পর্যন্ত ৫৪ কিলোমিটার নাফ নদীতে বর্ডার গার্ড বাংলাদেশ বিজিবি ও বাংলাদেশ কোস্ট-গার্ডের সদস্যরা দিনরাত নাফ নদী ও সীমান্ত সড়কে টহল বৃদ্ধি করেছে। সেটি চলমান এবং যে কোন পরিস্থিতি মোকাবেলা করতে সব সময় প্রস্তুত সীমান্তরক্ষী বিজিবি ও কোস্টগার্ড।

এ বিষয়ে টেকনাফ উপজেলা নির্বাহী কর্মকর্তা (ইউএনও) মোহাম্মদ আদনান চৌধুরী বলেন, সাগরে নৌকা ডুবির ঘটনায় ৯ জন রোহিঙ্গা মৃতদেহ উদ্ধারের খবর শুনেছি। এ বিষয়ে আমরা খোঁজখবর নিচ্ছি। বাংলাদেশে এই অদ্ভুত পরিস্থিতিতে মিয়ানমার থেকে রোহিঙ্গারা অনুপ্রবেশের চেষ্টা চালিয়ে যাচ্ছে। তবে সীমান্তে যেকোনো পরিস্থিতি মোকাবেলায় আমাদের বাংলাদেশ কোস্ট গার্ড ও বর্ডার গার্ড বিজিবি সর্তক অবস্থানে রয়েছেন।

সীমান্ত দিয়ে অবৈধ পারাপার ঠেকাতে নিরাপত্তা জোরদার করেছে বলে জানিয়েছেন টেকনাফের-২ ব্যাটালিয়নের অধিনায়ক লেফটেন্যান্ট কর্নেল মো. মহিউদ্দিন আহমেদ। তিনি বলেন, 'এখনো মিয়ানমারে গৃহযুদ্ধ চলমান। তবে আমরা সীমান্তে আমরা সর্তক অবস্থা রয়েছি।"
2024-08-06 16:27:56,সাবেক এমপি শিমুলের বাড়িতে পড়ে ছিল ৪ মরদেহ,"নাটোরে সাবেক সংসদ সদস্য ও জেলা আওয়ামী লীগের সহ-সভাপতি শফিকুল ইসলাম শিমুলের বাড়িতে চার মরদেহ পাওয়া গেছে। আজ মঙ্গলবার সকালে শহরের কান্দিভিটুয়া মহল্লার আলোচিত ‘জান্নাতি প্যালেসের দ্বিতীয় ও তৃতীয় তলার বেলকনিতে মরদেহগুলো পাওয়া যায়।

নিহত দুজনের পরিচয় পাওয়া গেছে। তাদের মধ্যে একজন নাটোর সিটি কলেজের অধ্যক্ষ দেলোয়ার হোসেনের ছেলে মিদদাত হোসেন আকিব (১৬)। সে নাটোর সিটি কলেজের একাদশ শ্রেণির ছাত্র ছিল। অধ্যক্ষ দেলোয়ার জেলা জামায়াতের সাবেক সেক্রেটারি। তিনি বর্তমানে কারাগারে আছেন। অপরজন শহরের বড়গাছা এলাকার কারখানাশ্রমিক মোহন। আকিব ও মোহনের মরদেহ স্বজনরা বাড়িতে নিয়ে গেছেন। বাকি দুটি মরদেহ ঘটনাস্থলে ভস্মীভূত অবস্থায় পড়ে রয়েছে। তাদের পরিচয় শনাক্ত করা সম্ভব হয়নি।

প্রত্যক্ষদর্শীরা জানান, মরদেহগুলো আগুনে পুড়ে গেছে।

নিহত আকিরের মামা তুহিন ইসলাম জানান, সোমবার বিকেলে আকিব হোসেন বাড়ি থেকে বের হয়। এরপর থেকে তার খোঁজ পাওয়া যাচ্ছিল না। মঙ্গলবার সকালে সংসদ সদস্য শফিকুল ইসলামের পুড়ে যাওয়া বাড়ি দেখতে গিয়ে এক নারী তিনতলার বেলকনিতে একটি মরদেহ পড়ে থাকতে দেখেন। খবর পেয়ে তারা সেখানে গিয়ে মরদেহটি আকিবের বলে শনাক্ত করেন, পরে মরদেহটি নিয়ে যান স্বজনরা। এ প্রতিবেদন লেখা পর্যন্ত অপর দুই মরদেহ সেখানে পড়ে ছিল।

নাটোর সদর থানার ওসি মিজানুর রহমান জানান, তারা এ ব্যাপারে বিস্তারিত কিছু জানেন না। খোঁজ নেওয়ার চেষ্টা চলছে।

এদিকে স্থানীয়রা জানান, আন্দোলনকারীরা হামলা চালানোর কিছু আগেও সাবেক এমপি শিমুল এই বাড়িতে ছিলেন। তবে তিনি নিরাপদে বাড়ি ছেড়েছেন কিনা তা নিশ্চিত হওয়া যায়নি। সেনা প্রধান জাতির উদ্দেশে ভাষণ দেওয়া পর্যন্ত শিমুলকে তার কিছু কর্মী সমর্থকদের নিয়ে এই বাড়িতেই অবস্থান করতে দেখা যায় বলে জানান এলাকাবাসী।"
2024-08-06 16:26:42,বঙ্গবন্ধুর স্মৃতি জাদুঘর এখন ধ্বংসস্তূপ,"১৯৭৫ সালের ১৫ আগস্টের নৃশংস হত্যাকাণ্ডের কোনো স্মৃতিচিহ্ন আর অবশিষ্ট নেই। সব ভেঙে গুড়িয়ে দেওয়া হয়েছে। সোমবার দুপুর পর্যন্ত আগুনের ধোঁয়া ও পোড় গন্ধ পাওয়া যাচ্ছিল ধানমন্ডির ৩২ নম্বরের বঙ্গবন্ধুর স্মৃতি জাদুঘর থেকে।

বঙ্গবন্ধু শেখ মুজিবুর রহমান ধানমন্ডির ৩২ নম্বরের এই বাড়িতে থেকেই পাকিস্তানবিরোধী আন্দোলনে নেতৃত্ব দিয়েছিলেন। স্বাধীনতার পর ১৯৭৫ সালের ১৫ অগাস্ট জাতির পিতা বঙ্গবন্ধু শেখ মুজিবুর রহমানকে এই বাড়িতেই সপরিবারে হত্যা করা হয়। পরে বাড়িটিকে বঙ্গবন্ধু স্মৃতি জাদুঘরে রূপান্তর করা হয়।

প্রধানমন্ত্রী শেখ হাসিনার পদত্যাগ ও তার দেশ ত্যাগের পর আওয়ামী লীগের কেন্দ্রীয় ও সভাপতির কার্যালয়ের পর ধানমন্ডি ৩২ নম্বরে বঙ্গবন্ধু স্মৃতি জাদুঘরেও হামলা চালিয়ে আগুন দেওয়া হয়েছে। সোমবার বিকাল ৪টার দিকে এই আগুন দেওয়া হয়।"
2024-08-06 16:21:37,নোয়াখালীতে ওবায়দুল কাদেরের বাড়িতে ভাঙচুর-অগ্নিসংযোগ,"নোয়াখালীর কোম্পানীগঞ্জে আওয়ামী লীগের সাধারণ সম্পাদক ওবায়দুল কাদেরর বাড়িতে অগ্নিসংযোগ ও ভাঙচুর করেছে আন্দোলনকারীরা। সোমবার (৫ আগস্ট) বিকেল সাড়ে ৫টার দিকে উপজেলার বসুরহাট পৌরসভার ১ নম্বর ওয়ার্ডের রাজাপুর গ্রামে এই হামলার ঘটনা ঘটে।

স্থানীয় সূত্রে জানা গেছে, প্রধানমন্ত্রী শেখ হাসিনার পদত্যাগের খবর পেয়ে আন্দোলনকারীরা তার বাড়িতে হামলা চালায়। তবে ওই সময় তার বাসভবন বন্ধ ছিল। ওই ঘরে থাকতেন কাদেরের ছোট ভাই বসুরহাট পৌরসভার মেয়র আব্দুল কাদের মির্জা। তিনি শেখ হাসিনার পদত্যাগের কথা শুনে সপরিবারে বাড়ি থেকে পালিয়ে যান। এর আগে, বিকেল ৫টার দিকে কোম্পানীগঞ্জ উপজেলা আওয়ামী লীগের কার্যালয়ে ব্যাপক ভাঙচুর করে আগুন দেয় আন্দোলনকারীরা। এ ছাড়াও কোম্পানীগঞ্জে প্রায় শতাধিক আওয়ামী লীগের নেতাকর্মীর বাড়িতে হামলা ভাঙচুর ও অগ্নিসংযোগের ঘটনা ঘটায় আন্দোলনকারীরা।

অপরদিকে, একই দিন সকালে নোয়াখালীর জেলা শহরের বিভিন্ন সড়কে মিছিল নিয়ে রাস্তায় অবস্থান নেয় হাজার হাজার মানুষ। পরে বেলা দেড়টার দিকে বৈষম্যবিরোধী ছাত্র আন্দোলন সমর্থনকারীরা মাইজদী শহরে বিজয় মিছিল করে।

এর আগে, সকালে জেলা পরিষদ, পানি উন্নয়ন বোর্ড কার্যালয়, সোনাপুর রেলস্টেশনসহ একাধিক আওয়ামী নেতার বাসভবনও অফিসে হামলা ভাঙচুর এবং অগ্নিসংযোগের ঘটনা ঘটে। তবে ওই সময় আওয়ামী লীগ নেতাদের মাঠে দেখা যায়নি।

স্থানীয় বাদশা মিয়া জানান, সোমবার সকাল সাড়ে ১০টার দিকে বৈষম্যবিরোধী ছাত্র আন্দোলন সমর্থনকারীরা সদর উপজেলার সোনাপুর এলাকায় জড়ো হয়। এরপর তারা সাড়ে ১০টার দিকে সোনাপুর রেলস্টেশনে হামলা চালায়। একই সময়ে নোয়াখালী পৌরসভার ৮ নম্বর ওয়ার্ডের কাউন্সিলর নাসিম উদ্দিন সুনামের বাসায় হামলা চালায়। সেখান থেকে জেলা শহরের রশীদ কলোনিতে জেলা আওয়ামী লীগের সহ-সভাপতি এডভোকেট শিহাব উদ্দিন শাহীনের ৩টি বাসায় হামলা ও ভাংচুর চালায় আন্দোলনকারীরা। বাসার নিচে থাকা একটি পিকআপ ভ্যানেও অগ্নিসংযোগ করে আন্দোলনকারীরা।

স্থানীয়রা জানায়, সকালে জেলা আওয়ামী লীগ নেতা কামাল উদ্দিন ওরফে সিএনজি কামালের সোনাপুর লিংক রোডের অফিসে ও শ্রমিক নেতা রাশেদ উদ্দিনের জেলা পরিষদের সামনের অফিসে হামলা ও অফিস থেকে জিনিসপত্র বের করে আগুন দেয়া হয়।

যোগাযোগ করা হলে জেলা আওয়ামী লীগের সহ-সভাপতি অ্যাডভোকেট শিহাব উদ্দিন শাহীন বলেন, আমাকে হত্যা করার জন্য এই হামলা চালানো হয়। হামলার সময় আমি বাসায় ছিলাম। পরে স্থানীয় লোকজন এসে আমাকে উদ্ধার করে। তাৎক্ষণিক স্থানীয়রা রুখে দাঁড়ালে হামলাকারীরা চলে যায়।

এ বিষয়ে জানতে নোয়াখালী পুলিশ সুপার (এসপি) মোহাম্মদ আসাদুজ্জামানের মুঠোফোনে কল করা হলেও তিনি ফোন রিসিভ করেননি। তাই এ বিষয়ে তার কোনো বক্তব্য পাওয়া যায়নি।"
2024-08-06 16:19:55,"গণপিটুনিতে ‘টুঙ্গিপাড়ার মিয়া ভাই’ নায়কের মৃত্যু, যা বললেন কৌশানী","গণপিটুনিতে চাঁদপুর সদর উপজেলার লক্ষ্মীপুর মডেল ইউনিয়ন পরিষদের আলোচিত চেয়ারম্যান, শাপলা মিডিয়ার কর্ণধার-প্রযোজক ও বালু খেকো সেলিম খান এবং তার ছেলে নায়ক শান্ত খান নিহত হয়েছেন।

সোমবার শেখ হাসিনা পদত্যাগ করার পরে নিজ এলাকা থেকে পালিয়ে যাওয়ার সময় বালিয়া ইউনিয়নের ফরক্কাবাদ বাজারে এসে জনরোষের মুখে পড়েন তারা। সেখানে নিজের পিস্তল থেকে গুলি করে উদ্ধার হয়ে আসতে পারলেও পার্শ্ববর্তী বাগাড়া বাজারে এসে জনতার মুখোমুখি হন। সেখানেই জনতার পিটুনিতে নিহত হন সেলিম খান ও তার ছেলে শান্ত খান।

আওয়ামী লীগ সরকারের আমলে ইউপি চেয়ারম্যান সেলিম খান চাঁদপুর নৌ-সীমানায় পদ্মা-মেঘনা নদীতে শত শত ড্রেজার দিয়ে অবৈধভাবে বালু উত্তোলন করে কোটি কোটি টাকার মালিক হন। এসব ঘটনায় তিনি জেলও খাটেন। দুদকে তার বিরুদ্ধে মামলাও চলমান।

চাঁদপুর সদর মডেল থানার ভারপ্রাপ্ত কর্মকর্তা (ওসি) মো. শেখ মুহসীন আলম বলেন, তাদের মৃত্যুর বিষয়টি আমরা জেনেছি। তবে আমাদেরকে কেউ খবর দেয়নি। আমাদের জানমালের নিরাপত্তার কারণে সেখানে যাইনি।

শান্ত খানের মৃত্যুর খবর নিশ্চিত করেছেন তার শ্বশুর এম আই মমিন খান।

২০১৯ সালে উত্তম আকাশ পরিচালিত ‘প্রেম চোর’ সিনেমার মাধ্যমে অভিনয়ে ডেবিউ হয় শান্ত খানের। সেলিমের প্রযোজনায় বঙ্গবন্ধু শেখ মুজিবুর রহমানের আত্মজীবনীমূলক চলচ্চিত্র ‘টুঙ্গিপাড়ার মিয়া ভাই’–তে বঙ্গবন্ধুর চরিত্রে অভিনয় করেছিলেন ছেলে শান্ত খান। ওপার বাংলার শ্রাবন্তীর বিক্ষোভ সিনেমার নায়ক ছিলেন তিনি।

অন্যদিকে কৌশানী মুখার্জির সঙ্গে ‘প্রিয়া রে’ সিনেমায় অভিনয় করেছেন তিনি। যদিও প্রিয়া রে এখনও মুক্তি পায়নি।

এদিকে কৌশানী অভিনেতার মৃত্যুর খবরে স্তম্ভিত! ‘পিয়া রে’ সিনেমায় শান্তর নায়িকা ছিলেন কৌশানী। ভারতীয় এক সংবাদমাধ্যমকে কৌশানী বলেন, ‘আমি বিশ্বাস করতে পারছি না সত্যিই এটা হয়েছে।’"
2024-08-06 16:15:08,বৈষম্যবিরোধী ছাত্র আন্দোলনে আটকদের মুক্তি দেওয়া শুরু,"গত ১ জুলাই থেকে ৫ আগস্ট পর্যন্ত বৈষম্যবিরোধী ছাত্র আন্দোলন ও বিভিন্ন মামলায় আটকদের মুক্তি দেওয়া শুরু হয়েছে এবং ইতোমধ্যে অনেকে মুক্তি পেয়েছেন।

আজ মঙ্গলবার বিকেল ৩টায় রাষ্ট্রপতি কার্যালয়ের জনবিভাগের উপ-প্রেসসচিব মো. শিপলু জামানের সই করা এক বিজ্ঞপ্তিতে এ তথ্য জানানো হয়।

রাষ্ট্রপতি মো. সাহাবুদ্দিনের সঙ্গে তিন বাহিনী প্রধান, বিভিন্ন রাজনৈতিক দলের নেতৃবৃন্দ, সুশীল সমাজের প্রতিনিধি ও বৈষম্যবিরোধী ছাত্র আন্দোলনের নেতৃবৃন্দের বৈঠকের সিদ্ধান্ত অনুযায়ী তাদের মুক্তি দেওয়া শুরু হয়।"
2024-08-06 16:11:55,আপাতত দিল্লিতেই আছেন হাসিনা: এস জয়শঙ্কর,"বাংলাদেশের সাবেক প্রধানমন্ত্রী শেখ হাসিনা দিল্লিতে রয়েছেন। তাঁকে আপাতত কিছু দিন সময় দিয়েছে ভারত। দিল্লির সর্বদল বৈঠকে এমনটাই জানিয়েছেন দেশটির পররাষ্ট্রমন্ত্রী এস জয়শঙ্কর।

মঙ্গলবার বাংলাদেশ পরিস্থিতি নিয়ে সব দলের সঙ্গে বৈঠকে বসেছিলেন তিনি। বৈঠকে ছিলেন কেন্দ্রীয় স্বরাষ্ট্রমন্ত্রী অমিত শাহ, প্রতিরক্ষামন্ত্রী রাজনাথ সিংহ, সংসদ বিষয়কমন্ত্রী কিরেন রিজেজুরাও।

সংবাদ সংস্থা পিটিআই জানায়, 'ওই বৈঠকে জয়শঙ্কর জানিয়েছেন, হাসিনা এখন মানসিক ভাবে বিপর্যস্ত। তাই তাঁকে ধাতস্থ হতে সময় দিয়েছে ভারত। এ ছাড়া, বাংলাদেশে প্রবাসী ভারতীয় নাগরিকদের পরিস্থিতি নিয়েও ওই বৈঠকে আলোচনা হয়েছে। কেন্দ্র জানিয়েছে, বাংলাদেশ সেনাবাহিনীর সঙ্গে যোগাযোগ রেখেছে নয়াদিল্লি। পরিস্থিতি কোন দিকে গড়ায়, তা দেখা হচ্ছে।'

কলকাতার সংবাদমাধ্যম আনন্দবাজার জানায়, বাংলাদেশ নিয়ে ভারতের কী অবস্থান, সর্বদল বৈঠকে উপস্থিত সকল সংসদ সদস্যদের তা জানিয়েছেন জয়শঙ্কর। তাঁর বক্তব্য অনুযায়ী, আপাতত ভারত হাসিনাকে কিছু দিন সময় দিতে চায়। তাঁর ভবিষ্যৎ পরিকল্পনা কী, তা তিনি ভারত সরকারকে জানাবেন। সেই ভাবনাচিন্তার জন্য সময় নিচ্ছেন। হাসিনার পরিকল্পনা জানার পর পরবর্তী সিদ্ধান্ত নেবে নয়াদিল্লি।"
2024-08-06 16:09:37,"লংমার্চে গুলিবিদ্ধ, ‘নতুন ভোর’ দেখে চিরতরে চোখ বুজল কাইয়ূমের","'লংমার্চ টু ঢাকা' কর্মসূচিতে যাওয়ার পথে গুলিবিদ্ধ হয়ে নিহত হয়েছেন কুমিল্লা বিশ্ববিদ্যালয়ের (কুবি) শিক্ষার্থী আব্দুল কাইয়ূম। গতকাল সোমবার লংমার্চে যাওয়ার জন্য ঘর থেকে বের হলে সাভারের নিউমার্কেট এলাকায় গুলিবিদ্ধ হন তিনি।

পরে তাকে সাভারে এনাম মেডিকেল কলেজে নেওয়া হয়। আজ মঙ্গলবার নতুন ভোর দেখার পর সকাল ৯টায় চিরতরে চোখ বুজলেন কাইয়ূম। মেডিকেলের কর্তব্যরত চিকিৎসক তাকে মৃত ঘোষণা করেন।

কাইয়ূম কুমিল্লা বিশ্ববিদ্যালয়ের অ্যাকাউন্টিং অ্যান্ড ইনফরমেশন বিভাগের ২০১৮-১৯ শিক্ষাবর্ষের শিক্ষার্থী ছিলেন। তিনি সাভারের সিআরপি হসপিটাল পার্শ্ববর্তী টগর মুড়ার মোহাম্মদ কফিল উদ্দিনের ছেলে। দুই ভাই ও এক বোনের মধ্যে তিনি সবার ছোট।

এসব তথ্য নিশ্চিত করে নিহতের বড় ভাই মোহাম্মদ কাউসার বলেন, ‘আমার ভাই গতকাল আন্দোলনে গেলে সাভারের নিউমার্কেট এলাকায় তার গায়ে গুলি লাগে। গুলিতে তার কিডনি ফুটো হয়ে যায়। গতকাল গুলি বের করা হলেও লাইফ সাপোর্টে ছিল। আজকে ডাক্তার বললো- আমার ভাই আর বেঁচে নেই। আমার ভাইটাকে হারালাম। আল্লাহর কাছে বিচার চাই।"
2024-08-06 15:57:38,কুমিল্লায় সাবেক কাউন্সিলরের বাড়ি থেকে ছয়জনের লাশ উদ্ধার,"কুমিল্লা নগরীর অশোকতলায় সাবেক কাউন্সিলর মো. শাহ আলমের তিনতলা বাড়িতে বিক্ষুব্ধ জনতার আগুনে অন্তত ছয়জন নিহত হয়েছে। সোমবার রাত ও আজ মঙ্গলবার সকালে বাড়িটি থেকে তাদের লাশ উদ্ধার করা হয়। এদের মধ্যে পাঁচজনই কিশোর।

নিহতরা হলেন- নগরীর অশোকতলা এলাকার আশিক (১৪), শাকিল (১৪), শাওন (১২), মাহফুজুর রহমান (২২), রনি (১৬) ও মহিন (১৭)। আজ বিভিন্ন সময় জানাজা শেষে তাদের দাফন করা হয়েছে।

প্রত্যক্ষদর্শীরা জানান, গতকাল সোমবার আনুমানিক রাত ৮টার দিকে বিক্ষুব্ধ জনতা অশোকতলায় কুমিল্লা সিটি করপোরেশনের ৭ নম্বর ওয়ার্ডের সাবেক কাউন্সিলর শাহ আলমের বাড়িতে হামলা চালায়। একপর্যায়ে কয়েকজন বাড়িটির তিনতলায় উঠে পড়েন। এ সময় অন্যরা বাড়িটির নিচতলায় আগুন লাগিয়ে দেয়। পরে তিনতলায় অবস্থানকারীরা ধোঁয়ায় শ্বাস বন্ধ এবং আগুনে পুড়ে নিহত হয়। এ ঘটনায় আহত হয়েছে অন্তত ১০ জন। এদের মধ্যে গুরুতর আহত একজন আইসিইউতে চিকিৎসাধীন।

কোতয়ালী মডেল থানার ওসি ফিরোজ হোসেন বলেন, বিষয়টি গণমাধ্যম কর্মীদের নিকট থেকে তিনি শুনেছেন, তবে পরিবারের পক্ষ থেকে কেউ অভিযোগ না করায় পুলিশ মরদেহ থানায় আনেনি।"
2024-08-06 15:54:31,আতঙ্কে সচিবালয় ছাড়লেন কর্মকর্তা-কর্মচারীরা,"সরকারি অফিস খোলার ঘোষণার পর মঙ্গলবার অনেক কর্মকর্তা কর্মচারী সচিবালয় আসলেও দুপুর ১২ টার দিকে আতঙ্কে সবাই সচিবালয় থেকে বের হয়ে যান।

কয়েকজনের সঙ্গে কথা বলে জানা যায়, ঢাকা দক্ষিণ সিটি করপোরেশনের অফিসে আগুন লেগেছে, এমন খবর শুনে সচিবালয়ের কর্মকর্তা কর্মচারীদের মধ্যে আতঙ্ক ছড়িয়ে পড়ে। এরপরই সচিবালয় ছাড়তে শুরু করেন কর্মকর্তা কর্মচারীরা।

আইএসপিআরের নির্দেশনা মেনে মঙ্গলবার সকালে কিছু সরকারি কর্মকর্তা সচিবালয়ে এলেও ঘণ্টাখানেকের মাথায় তারা হুড়মুড় করে বেরিয়ে যেতে শুরু করেন।

ত্বরিৎ গতিতে বেরিয়ে যাওয়ার সময় এক কর্মকর্তাকে প্রশ্ন করা হলে তিনি বলেন, শুনেছি ওইদিকে আগুন লেগেছে, আমি আগুন দেখিনি।

বিদ্যুৎ মন্ত্রণালয়ের যুগ্ম সচিব পর্যায়ের কর্মকর্তা বলেন, অনেক সিনিয়র কর্মকর্তারাই আসেননি। আমরা এসেছিলাম। কিন্তু এখানে কোনো ধরনের সিকিউরিটি সিস্টেম নেই। অনেকে পরামর্শ দিচ্ছেন বেরিয়ে যাওয়ার জন্য, তাই বেরিয়ে যাচ্ছি।

অর্থ মন্ত্রণালয়ের একজন কর্মকর্তা বলেন, বাইরে অন্য একটা দপ্তরে আমার জরুরি কাজ আছে। তাই সেদিকে যাচ্ছি, পরে কথা বলছি।

এদিন সকাল থেকে রাজধানীর সড়কে কোথাও পুলিশ দেখা যায়নি। সকালে সচিবালয় প্রবেশের ক্ষেত্রে কোন নিরাপত্তা তল্লাশিও ছিল না।"
2024-08-06 15:39:30,পালাতে গিয়ে পলক আটক,"পালানোর সময় শাহজালাল আন্তর্জাতিক বিমানবন্দরে আটক হয়েছেন জুনাইদ আহমেদ পলক। আজ মঙ্গলবার দুপুরে তাকে আটক করা হয়। বিকেল সাড়ে ৩টার দিকে এ তথ্য জানা গেছে।

জানা গেছে, ভারতের রাজধানী দিল্লিতে পালানোর উদ্দেশে শাহজালাল আন্তর্জাতিক বিমানবন্দরের ভিআইপি লাউঞ্জে অপেক্ষায় ছিলেন সাবেক প্রতিমন্ত্রী জুনাইদ আহমেদ পলক। এসময় বিমানবন্দরের কর্মচারীরা তাকে ভিআইপি লাউঞ্জে আটকে রাখেন। কিছুক্ষণ পর বিমানবাহিনীর কর্মকর্তারা এসে তাকে আটক করেন।

ছাত্র-জনতার অভ্যুত্থানের মুখে সোমবার পদত্যাগ করে দেশ থেকে পালিয়ে যান শেখ হাসিনা। এরপর থেকে পলকের খোঁজ ছিল না।

এরমধ্যে সোমবার রাতে নাটোরের সিংড়ায় পলকের বাড়িতে হামলা চালানো হয়। বিকেলে তার বাড়িতে আগুন ধরিয়ে দেয় বিক্ষুব্ধ জনতা।"
2024-08-06 15:25:14,"খালেদা জিয়া মুক্ত, এখন হাসপাতালে","বিএনপি চেয়ারপার্সন খালেদা জিয়াকে মুক্তি দেওয়া হয়েছে। মঙ্গলবার বিকেলে রাষ্ট্রপতির প্রেস উইংয়ের পাঠানো এক বিজ্ঞপ্তিতে বিষয়টি জানানো হয়েছে।

বিজ্ঞপ্তিতে বলা হয়েছে, রাষ্ট্রপতি মো. সাহাবুদ্দিনের সঙ্গে তিন বাহিনী প্রধান, বিভিন্ন রাজনৈতিক দলের নেতারা, সুশীল সমাজের প্রতিনিধি ও বৈষম্যবিরোধী ছাত্র আন্দোলনের নেতৃবৃন্দের বৈঠকের সিদ্ধান্তের পরিপ্রেক্ষিতে জাতীয় সংসদ বিলুপ্ত করা হয়েছে।

আরও বলা হয়েছে, বিএনপির চেয়ারপারসন বেগম খালেদা জিয়াকে মুক্তি দেওয়া হয়েছে। ১ জুলাই থেকে ৫ আগস্ট পর্যন্ত বৈষম্যবিরোধী আন্দোলন ও বিভিন্ন মামলায় আটকদের মুক্তি দেওয়া শুরু হয়েছে এবং এরইমধ্যে অনেকে মুক্তি পেয়েছে।

মঙ্গলবার দুপুরে বিএনপি মহাসচিব মির্জা ফখরুল ইসলাম আলমগীর বলেন, ‘আপনারা জানেন, ম্যাডাম খুব অসুস্থ। আমি গতকাল রাতে দেখা করেছি...। সুতরাং যখনই তিনি ফিট মনে করবেন, সুস্থবোধ করবেন, তখন তিনি জনগণের সামনে উপস্থিত হবেন।’

দলীয় সূত্র জানায়, আপাতত বিএনপি চেয়ারপারসনের উন্নত চিকিৎসার জন্য তাকে বিদেশে নেওয়ার কার্যক্রম শুরু হবে।

খালেদা জিয়ার ব্যক্তিগত চিকিৎসক ডা. এজেডএম জাহিদ হোসেনের বরাত দিয়ে শায়রুল কবির বলেন, ‘আপাতত হাসপাতালেই চিকিৎসা চলবে ম্যাডামের।’"
2024-08-06 15:21:15,দ্বাদশ জাতীয় সংসদ বিলুপ্ত,"রাষ্ট্রপতি মো. সাহাবুদ্দিন জাতীয় সংসদ বিলুপ্ত ঘোষণা করেছেন। মঙ্গলবার বিকেলে রাষ্ট্রপতির প্রেস উইংয়ের পাঠানো এক বিজ্ঞপ্তিতে এ তথ্য জানানো হয়।

বিজ্ঞপ্তিতে বলা হয়, রাষ্ট্রপতি মো. সাহাবুদ্দিনের সঙ্গে তিন বাহিনী প্রধান, বিভিন্ন রাজনৈতিক দলের নেতৃবৃন্দ, সুশীল সমাজের প্রতিনিধি ও বৈষম্য বিরোধী ছাত্র আন্দোলনের নেতৃবৃন্দের বৈঠকের সিদ্ধান্তের পরিপ্রেক্ষিতে জাতীয় সংসদ বিলুপ্ত করা হয়েছে।

বিজ্ঞপ্তিতে আরও জানানো হয়, বিএনপির চেয়ারপারসন বেগম খালেদা জিয়াকে মুক্তি দেওয়া হয়েছে। গত ১ জুলাই থেকে ৫ আগষ্ট পর্যন্ত বৈষম্য বিরোধী আন্দোলন এবং বিভিন্ন মামলায় আটকদের মুক্তি দেওয়া শুরু হয়েছে এবং ইতোমধ্যে অনেকে মুক্তি পেয়েছেন।

এর আগে বিকেল ৩টার মধ্যে সংসদ ভাঙার আল্টিমেটাম দেয় বৈষম্যবিরোধী ছাত্র আন্দোলন। এক ভিডিও বার্তায় আন্দোলনের সমন্বয়ক নাহিদ ইসলাম বলেন, গণঅভ্যুত্থানের পরেও ফ্যাসিস্ট হাসিনার সংসদ বিলুপ্ত করা হয়নি। আজ (মঙ্গলবার) বিকেল ৩টার মধ্যে সংসদ ভাঙা না হলে আগামীকাল কঠোর কর্মসূচি ঘোষণা করা হবে।"
2024-08-06 15:17:14,হচ্ছে না ১১ আগস্টের এইচএসসি পরীক্ষা,"দেশের বিভিন্ন স্থানে চলমান সহিংসতায় এইচএসসি ও সমমান পরীক্ষার প্রশ্নপত্র পুড়ে যাওয়ায় আগামী ১১ আগস্টের এইচএসসি পরীক্ষা অনুষ্ঠিত হচ্ছে না।

প্রধানমন্ত্রী শেখ হাসিনার পদত্যাগ ও দেশ ছাড়ার পর বিভিন্ন এলাকায় থানায় হামলা হওয়ায় প্রশ্নপত্র রাখার ট্রাঙ্ক ক্ষতিগ্রস্ত হয়।

এ কারণে ১১ আগস্ট থেকে পরীক্ষা নেওয়া সম্ভব নয়। ঢাকা শিক্ষা বোর্ডের নির্ভরযোগ্য একটি সূত্রে এই তথ্য জানা গেছে। আগামীকাল বুধবার এই বিষয়ে নোটিশ জারি হতে পারে।

উদ্ভূত পরিস্থিতিতে কয়েক দফায় এইচএসসি ও সমমানের পরীক্ষা স্থগিত করা হয়েছিল। প্রথমে গত ১৮ জুলাইয়ের পরীক্ষা স্থগিত করা হয়। তারপর একসঙ্গে ২১,২৩ ও ২৫ জুলাইয়ের পরীক্ষা স্থগিত করা হয়। এরপর আরেক দফায় ২৮ জুলাই থেকে ১ আগস্ট পর্যন্ত পরীক্ষা স্থগিত করা হয়। পরে সিদ্ধান্ত হয়, ১১ আগস্ট থেকে নতুন সময়সূচিতে এইচএসসি ও সমমানের পরীক্ষা নেওয়া হবে। তার আগ পর্যন্ত সব শিক্ষা বোর্ডের পরীক্ষাগুলো স্থগিত করা হয়।"
2024-08-06 15:11:11,ভস্মীভূত সান্তুর রেস্টুরেন্ট থেকে দুই কিশোরের মরদেহ উদ্ধার,"ধানমন্ডি ৩২ নম্বর রোডের সান্তুর রেস্টুরেন্টের ভস্মীভূত ভবন থেকে দুই কিশোরের পুড়ে যাওয়া মরদেহ উদ্ধার করা হয়েছে। যাদের একজনের পরিচয় পাওয়া গেছে। তিনি ধানমন্ডি মাল্টিফিড স্কুলের এসএসসি পরীক্ষার্থী ইউসুফ হোসেন (১৭)। ১২/১৩ বছর বয়সী অন্য শিশুর পরিচয় মেলেনি।

মঙ্গলবার সকালে ফায়ার সার্ভিসের একটি দল সান্তুর রেস্টুরেন্টের আগুন নেভাতে এসেছিল। দুপুর সোয়া একটায় তারাই দুই কিশোরের মরদেহ উদ্ধার করেন।

গতকাল সোমবার বিকেল থেকে ধানমন্ডি ৩২ নম্বরের বঙ্গবন্ধু শেখ মুজিবুর রহমান স্মৃতি জাদুঘর ভাঙচুর ও অগ্নিসংযোগকালে পাশের দুটিভবন ভাঙচুর হয়। সন্ধ্যায় সান্তুর রেস্টুরেন্টে আগুন দিয়ে পুড়িয়ে দেওয়া হয়।

আজ দুপুরে রেস্টুরেন্টের সামনে ইউসুফের পুড়ে বিকৃত হয়ে যাওয়া মরদেহ ধরে বিলাপ করছিলেন মা সাথী খাতুন। তিনি সমকালকে জানান, তার ছেলে ধানমন্ডির বাসা থেকে বের হওয়ার সময় বলে গিয়েছিল মা দেশ স্বাধীন করতে যাচ্ছি। সে শহীদ হয়েছে।"
2024-08-06 15:05:41,সম্পর্কে ভাঙনের সুর? বাঁচাতে পারবেন যেসব উপায়ে,"সম্পর্ক তৈরি হওয়া কঠিন। তার চেয়ে কঠিন তা টিকিয়ে রাখা। কখনও কখনও সম্পর্ক চ্যালেঞ্জিং মনে হতে পারে। কখনও আবার ভাঙনের দিকও চলে যেতে পারে। তবে সঠিক পদ্ধতি জানা থাকলে তা রোধ করা সম্ভব।

যে কোনও সম্পর্কের ক্ষেত্রেই কমিউনিকেশন বা যোগাযোগ খুব গুরুত্বপূর্ণ। সঙ্গীর কথা মন দিয়ে শুনতে হবে। নিজের কথাও স্পষ্টভাবে বলতে হবে । কোনও সমস্যা হলে সেটাও বলতে হবে সঠিকভাবে এবং সঠিক সময়ে। ভালবাসার পাশাপাশি একে অন্যের প্রতি শ্রদ্ধাও থাকতে হবে।

অবিশ্বাসের বীজ সম্পর্কের ভিতকে নাড়িয়ে দিতে পারে। তাই সঙ্গীর ক্ষেত্রে অন্তত সৎ, স্বচ্ছ থাকার চেষ্টা করুন। কোনও কারণে সন্দেহ তৈরি হলেও তা কথা বলে এবং নিজের আচরণের মাধ্যমে মিটিয়ে নিতে হবে।

সহানুভূতি, বোঝার মানসিকতা রাখতে হবে। নিজের আচরণ সম্পর্কে সতর্ক হতে হবে। নিজের দিকে নজর দিলে দুজনের মধ্যে অনেক সমস্যা মেটানো সহজ হয়।

যে কোনও সম্পর্কের ক্ষেত্রে দুজনকে সময় দেওয়াটা গুরুত্বপূর্ণ। তাই নিজেদের জন্য সময় বের করতে হবে। একসঙ্গে কাটাতে হবে বেশ কিছুটা সময়।

সম্পর্কের খাতিরে আপস এবং সমস্যা-সমাধানের মানসিকতা রাখতে হবে দুজনকে। কোনও সমস্যা এলে সমাধানের জন্য সমঝোতার জায়গায় আসতে হবে। কাঁধে কাঁধ মিলিয়ে চললে যে কোনও বাধা পেরিয়ে যাওয়া সম্ভব।

কোনো ভুল করলে তা স্বীকার করতে শিখুন। ভবিষ্যতে একই জিনিস যাতে না হয় সেদিকে নজর রাখুন। সঙ্গীকে বোঝান এই জিনিস দ্বিতীয়বার আর হবে না। তাই সেটা ভুলে এগিয়ে যেতে হবে।"
2024-08-06 14:59:31,ঢাকার নিম্ন আদালতে জামিননামা কেনার হিড়িক,"রাজনৈতিক মামলায় যখনই জামিন আবেদন করা হবে, তখনই শুনানি হবে বলে সিদ্ধান্ত নিয়েছে ঢাকার জেলা জজ, মহানগর দায়রা জজ, চিফ মেট্রোপলিটন ম্যাজিস্ট্রট আদালত ও চিফ জুডিশিয়াল ম্যাজিস্ট্রট আদালত। এ খবর পাওয়ার পরে সকাল থেকে রাজনৈতিক মামলায় আটক আসামিদের জামিনের আবেদন করেছেন আইনজীবী।

মঙ্গলবার সকাল থেকে আদালতে অবস্থিত প্রত্যেকটি বুথে বেইলবন্ড (জামিননামা) কেনার জন্য আইনজীবীদের লম্বা লাইন পড়ে গেছে। এর আগে সকালে জেলা জজ আদালতের সভাকক্ষে আইনজীবীদের সঙ্গে মতবিনিময় সভায় জামিন আবেদনের সঙ্গে সঙ্গে শুনানির সিদ্ধান্ত নেওয়া হয়।

এদিকে সীমিত পরিসরে আদালতে জামিনের আবেদন শুনছেন বিচারক। ঢাকার মহানগর দায়রা জজ, জেলা ও দায়রা জজ, চিফ মেট্রোপলিটন ও চিফ জুডিশিয়াল ম্যাজিস্ট্রেট আদালতে রাজনৈতিক মামলার শুনানি অনুষ্ঠিত হচ্ছে।

এক আইনজীবী বলেন, রাজনৈতিক নাশতার এক মামলায় আমার এক আসামি কারাগারে আটক আছেন। আজ বিচারকের নির্দেশে জামিন শুনানি করবো। এজন্য আগে থেকে বেইল বন্ড কিনতে লাইনে দাঁড়িয়েছি।"
2024-08-06 14:53:06,"পরীমণি বললেন, ৫ আগস্ট ওরা আমার স্বাধীনতা কেড়ে নিয়েছিল","তিন বছর আগের কথা। ২০২১ সালে ৪ আগস্ট পরীমণিকে গ্রেপ্তার করেছিল র‌্যাপিড অ্যাকশন ব্যাটালিয়ন (ব্যাব)। পরদিন তার বিরুদ্ধে বনানী থানায় মাদক মামলা করা হয়। গ্রেপ্তারের দিন লাইভে শেখ হাসিনাকে ‘মা’ বলে সম্বোধন করেও রেহাই পাননি এই নায়িকা। ওই মামলায় গত ৫ আগস্ট পরীমণিকে চার দিনের রিমান্ডে পাঠান আদালত। সেই ৫ আগস্টের কথা ভোলেননি এই নায়িকা।

কোটা সংস্কার আন্দোলন থেকে শুরু করে সরকার পতনের এক দফা দাবিতে শেষ পর্যন্ত ক্ষমতা ছাড়তে বাধ্য হয়েছেন শেখ হাসিনা। সোমবার দুপুর পদত্যাগ করে দেশ ছেড়েছেন তিনি। শেখ হাসিনার পতনের পর সেই ভয়াল ৫ আগস্টের কথা স্মরণ করেছেন তিনি। সামাজিক যোগাযোগ মাধ্যমে মঙ্গলবার তিনি লিখেছেন, ‘তিন বছর আগে এই ৫ আগস্ট যেভাবে আমার স্বাধীনতা কেড়ে নিয়েছিল। প্রকৃতি হিসেব রাখে মা।’ সঙ্গে জুড়ে দিয়েছেন বাংলাদেশের পতাকা।

শুরু থেকেই কোটা সংস্কার আন্দোলনের শির্ক্ষীদের পক্ষে ছিলেন পরীমণি। সোমবার তিনি লিখেছেন,

শান্তি চাই! লুটপাট, থানা আক্রমন, প্রতিহিংসা চাই না! আমরা সংযত হই, দ্বায়িত্ববান হই। প্রিয় বাংলাদেশে আর রক্তপাত চাই না।

গত শিক্ষার্থীদের ধরপাকড়ের প্রতিবাদে ৩১ জুলাই তিনি লিখেছিলেন, ‘ছি ছি ছি। থুথু এদের মুখের উপর। শকুন এর মতন চারপাশ থেকে কি ভাবে একজন মহিলার উপর সবার সামনে ঝাপায়ে পরতেছে! তাও একজন শিক্ষক এর উপর! কতো চুপ থাকা যায় আর সরি। চিৎকার করে কান্না আসতেছে…….আল্লাহ তুমি ধংশ করে দাও পৃথিবী।’

প্রসঙ্গত, ১০ আগস্ট দ্বিতীয় দফায় দুদিনের রিমান্ডে পাঠান আদালত। পরে ১৩ আগস্ট পরীমণির জামিন আবেদন নাকচ করে তাকে কারাগারে পাঠানোর আদেশ দেন ঢাকা মেট্রোপলিটন ম্যাজিস্ট্রেট ধীমান চন্দ্র মণ্ডল। ১৯ আগস্ট তৃতীয় দফায় পরীমণিকে একদিনের রিমান্ডে ঢাকায় নেওয়া হয়। রিমান্ড শেষে ২১ আগস্ট পুনরায় তাকে কারাগারে পাঠানো হয়। ১ সেপ্টেম্বর জামিনে মুক্তি পান পরীমণি।"
2024-08-06 14:44:14,‘পুলিশ অধস্থন কর্মচারী সংগঠনের’ অনির্দিষ্টকালের কর্মবিরতি ঘোষণা,"শেখ হাসিনার পদত্যাগের পর থেকে আতঙ্কে ও জীবনের নিরাপত্তাহীনতার ভুগছেন পুলিশ সদস্যরা। ঢাকাসহ দেশের বিভিন্ন জেলার কয়েকশো থানা ও পুলিশ স্থাপনা অগ্নিসংযোগ-ভাঙচুর করা হয়েছে। সোমবার সরকার পতনের পর পুলিশ সদরদপ্তরেও অগ্নিসংযোগ করা হয়েছে। এমন অবস্থায় জীবনের শঙ্কায় কর্মবিরতির ঘোষণা দিয়েছে বাংলাদেশ পুলিশ অধস্থন কর্মচারী সংগঠন।

মঙ্গলবার দুপুরে সংগঠনটির পক্ষ থেকে এক প্রেস বিজ্ঞাপ্তি বলা হয়, গত ৫ আগস্ট বাংলাদেশ সরকারের সাবেক প্রধানমন্ত্রী শেখ হাসিনা পদত্যাগ করার পর থেকে সারা দেশে পুলিশ সদস্যদের ওপর অতর্কিত হামলা, পুলিশ সদস্য খুনসহ স্থাপনা ভাঙচুর এবং অগ্নিসংযোগের ঘটনা ঘটেছে। দেশে প্রায় ৪৫০টি থানা আক্রমণ করে অগণিত পুলিশ সদস্যকে হত্যা করা হয়েছে; যা সন্ত্রাসী কার্যক্রমের সামিল। এহেন পরিস্থিতিতে পুলিশ সদস্যদের নিরাপত্তার স্বার্থে বাংলাদেশ পুলিশের অধস্থন কর্মচারী সংগঠন আজ ৬ আগস্ট থেকে দেশব্যাপী অনির্দিষ্টকালের জন্য কর্মবিরতি ঘোষণা করছে।

এ ব্যাপারে পুলিশ সদর দপ্তরের একাধিক পুলিশ কর্মকর্তার সঙ্গে যোগাযোগ করা হলে কেউ কথা বলতে রাজি হননি। তবে না প্রকাশ না করার শর্তে একাধিক কর্মকর্তা জানান, ‘বাংলাদেশ পুলিশ সরকারের অধীনস্থ একটি প্রতিষ্ঠান। সরকার যা করতে বলবে, পুলিশ তাই করতে বাধ্য। এখানে পুলিশ সদস্যদের নিজস্ব ভূমিকা রাখার সুযোগ কম। ফলে পুলিশ সদস্যরা সরকারের আদেশে অনেক অনৈতিক কাজ করেছে। জনসাধারণের সঙ্গে পুলিশ অন্যায় করেছে, এটা ঠিক। তবে সেটা নির্দিষ্ট কিছু পুলিশ সদস্য, সবাই না।’

পুলিশের এক ঊর্ধ্বতন কর্মকর্তা বলেন, ‘যে সরকার আসবে, পুলিশের সে সরকারের আদেশ মতোই কাজ করবে। এটাই পুলিশ নীতিমালা। বিগত সময়ে পুলিশ যা করেছে, তা পুলিশের নিজস্ব কাজ নয়। এটা সরকার করতে বাধ্য করেছে। আগামী যে সরকার আসবে, পুলিশ জনসাধারণের জানমাল রক্ষা ও আইনশৃঙ্খলা পরিস্থিতি নিয়ন্ত্রণ সরকারের আদেশ মোতাবেক কাজ করবে।’"
2024-08-06 14:29:11,"হাসিনার পতনের দিনে দুই অভিনেত্রীর মা হওয়ার খবর, সন্তানের নাম ‘আন্দোলন’","মা হলেন ছোটপর্দার দুই অভিনেত্রী ফারিয়া শাহরিন ও নাবিলা বিনতে ইসলাম। ৫ আগস্ট রাতে কন্যাসন্তানের জন্ম দেন ফারিয়া। মেয়ের নাম রেখেছেন ফারহানা শাহরিন। আনন্দের খবরটি সামাজিক যোগাযোগমাধ্যমে জানিয়েছেন অভিনেত্রী নিজেই।

তিনি লিখেছেন, ‘রাজকন্যার মা হয়েছি, আলহামদুলিল্লাহ। সবাই দোয়া করবেন।’ দীর্ঘদিনের প্রেমিক মুনিম মাহফুজ রিয়ানের সঙ্গে ২০২১ সালে আংটি বদল করেন ‘ব্যাচেলর পয়েন্ট’খ্যাত ফারিয়া শাহিরন। গেল বছর পারিবারিকভাবে তাদের বিয়ে হয়। লম্বা সময় ধরে ছোটপর্দার নাটকে অভিনয় করছেন ফারিয়া। কাজল আরেফিন অমির ‘ব্যাচেলর পয়েন্ট’ নাটকে অন্তরা চরিত্র দিয়ে ব্যাপকভাবে আলোচিত হন তিনি। এ নাটকটি তাঁর ক্যারিয়ারের অন্যতম গুরুত্বপূর্ণ একটি কাজ।

২০০৭ সালে ‘লাক্স-চ্যানেল আই সুপারস্টার’ প্রতিযোগিতায় প্রথম রানারআপ হয়েছিলেন ফারিয়া। একটি মুঠোফোন কোম্পানির ‘কথা দিলাম’ প্যাকেজের বিজ্ঞাপনচিত্র তাঁর পরিচিতি বাড়িয়ে দেয়। তিনি অভিনয় করেছেন চলচ্চিত্রেও।

অন্যদিকে একই দিনে টিভি নাটকের আরেক অভিনেত্রী নাবিলাও মা হয়েছেন বলে জানিয়েছেন। ফেসবুকে পোস্ট করে এ সুখবর জানান তিনি। অভিনেত্রী লিখেন, ‘স্বাধীন বাংলাদেশে জন্ম নিল আমার মেয়ে আন্দোলন।’

বিয়ের কথা চার বছর গোপন ছিল নাবিলার। কাছের মানুষজন ছাড়া তেমন কেউ জানতেন না। ২০২০ সালে তিনি বিয়ের খবর জানান। এবার জানালেন মা হওয়ার খবর।"
2024-08-06 14:13:01,বাংলাদেশ পরিস্থিতিতে ভারতের পার্লামেন্টে সর্বদলীয় বৈঠক,"প্রধানমন্ত্রীর পদ থেকে শেখ হাসিনার পদত্যাগের পর বাংলাদেশের চলমান পরিস্থিতি নিয়ে আলোচনার জন্য সর্বদলীয় বৈঠক ডেকেছে ভারতের কেন্দ্রীয় সরকার। মঙ্গলবার ভারতের পার্লামেন্টে এই বৈঠক অনুষ্ঠিত হয়েছে। খবর: এনডিটিভি

বৈঠকে অংশ নেন ক্ষমতাসীন দলের নেতা ও স্বরাষ্ট্রমন্ত্রী অমিত শাহ, প্রতিরক্ষামন্ত্রী রাজনাথ শিং, সংসদীয় মন্ত্রী কিরেন রিজিজু, বিরোধী নেতা রাহুল গান্ধী ও মল্লিকার্জুন খাড়গে।

এনডিটিভির প্রতিবেদনে বলা হয়েছে, মঙ্গলবার স্থানীয় সময় সকাল ১০টায় ভারতের পার্লামেন্টে এই বৈঠক ডাকা হয়। এতে সভাপতিত্ব করেন দেশটির পররাষ্ট্রমন্ত্রী এস জয়শঙ্কর। জয়শঙ্কর বাংলাদেশের পরিস্থিতি ও সংঘর্ষ নিয়ে ব্রিফ করেছেন। বৈঠকে স্বরাষ্ট্রমন্ত্রী অমিত শাহ, প্রতিরক্ষামন্ত্রী রাজনাথ শিং ও সংসদীয় মন্ত্রী কিরেন রিজিজুও উপস্থিত ছিলেন।

জয়শঙ্কর বলেছেন, বাংলাদেশের পরিস্থিতির ওপর গভীর নজর রাখছে ভারত।

প্রধানমন্ত্রীর পদ থেকে পদত্যাগের পর শেখ হাসিনা সোমবার দুপুরে একটি সামরিক হেলিকপ্টারে বোন শেখ রেহানাকে নিয়ে ভারতে আশ্রয় নেন। তিনি ভারত থেকে পরে লন্ডনে চলে যাবেন বলে ধারণা করা হচ্ছে। যুক্তরাজ্যে তিনি রাজনৈতিক আশ্রয় চাইতে পারেন।

ইন্ডিয়া টুডের তথ্য অনুযায়ী, নয়াদিল্লির গাজিয়াবাদে সেনাবাহিনীর হিন্ডন এয়ারবাসে স্থানীয় সময় ৫টা ৩৬ মিনিটে অবতরণ করে শেখ হাসিনার বিমান। ভারতের সেনাবাহিনীর কর্মকর্তা তাকে স্বাগত জানান। সেখান থেকে লন্ডনের উদ্দেশে রওনা দেবেন তিনি।

নিউজ এইটিন বলছে, শেখ হাসিনার ছোট বোনা শেখ রেহানা যুক্তরাজ্যের নাগরিক। রেহানার মেয়ে টিউলিপ সিদ্দিক যুক্তরাজ্যের ক্ষমতাসীন লেবার পার্টির সংসদ সদস্য। যে কারণে তারা যুক্তরাজ্যে যেতে পারেন।

ভারতীয় গণমাধ্যম আনন্দবাজার জানায়, সদ্য পদত্যাগ করা শেখ হাসিনা ভারতে কোনো রাজনৈতিক আশ্রয় চাননি। প্রথমে শোনা গিয়েছিল, সোমবার রাতেই তিনি লন্ডনে রওনা হবেন।"
2024-08-06 14:08:30,সীমান্তে বিজিবির নিরাপত্তা জোরদার,"অবৈধভাবে সীমান্ত অতিক্রম রোধে নিরাপত্তা জোরদার করেছে বিজিবি। মঙ্গলবার বিজিবির সদর দপ্তর থেকে এক বিজ্ঞপ্তিতে এ তথ্য জানানো হয়েছে।

কোটা সংস্কার আন্দোলনকে কেন্দ্র করে উদ্ভূত পরিস্থিতিতে আইনশৃঙ্খলা নিয়ন্ত্রণে সারাদেশে বিজিবি মোতায়েন করা হয়।

ছাত্র ও জনতার ৩৬ দিনের দেশ কাঁপানো আন্দোলনে পতন হয় আওয়ামী লীগ সরকারের। শেখ হাসিনা গতকাল সোমবার রাষ্ট্রপতি মো. সাহাবুদ্দিনের কাছে প্রধানমন্ত্রীর পদ থেকে পদত্যাগপত্র জমা দেন। এরপর বঙ্গভবন থেকেই হেলিকপ্টারে দেশ ছাড়েন। এরপর থেকে দেশের আইনশৃঙ্খলা পরিস্থিতির অবনতি হয় এবং সারাদেশে বহু প্রাণহানি ও সহিংসতার ঘটনা ঘটে।"
2024-08-06 13:59:21,"প্লিজ আপনারা লুটপাট আর ধ্বংসযজ্ঞ চালাবেন না, আহ্বান সাদিয়া আয়মানের","শিক্ষার্থীদের এক দফা আদায় ও অসহযোগ আন্দোলনের তোপের মুখে প্রধানমন্ত্রী পদ থেকে শেখ হাসিনার পদত্যাগের পর দেশজুড়ে উল্লাস করছে সাধারণ মানুষ ও দেশের শোবিজ অঙ্গনের একাংশ।

গতকাল সোমবার (৫ আগস্ট) সামাজিক মাধ্যমে লুটপাট-অগ্নিসংযোগ বন্ধ করার অনুরোধ জানিয়েছেন শিক্ষার্থীদের আন্দোলনে সংহতি জানানো তরুণ প্রজন্মের অভিনেত্রী সাদিয়া আয়মান।

এক ফেসবুক পোস্টে সাদিয়া আয়মান লিখেছেন, ‘প্লিজ আপনারা এরকম লুটপাট আর ধ্বংসযজ্ঞ চালাবেন না। আমরা এরকম বিজয় চাইনি, এরকম বিজয়ের জন্য এতদিন কেউ প্রাণ দেয়নি । আমাদের রাষ্ট্রীয় সম্পদ রক্ষা করা আমাদেরই দায়িত্ব।’

শিক্ষার্থীদের আন্দোলন চলাকালে ফেসবুকে সরব ছিলেন সাদিয়া আয়মান। আন্দোলনে হতাহত শিক্ষার্থীদের প্রতি সমবেদনা না জানিয়ে বিটিভি ভবনের ক্ষয়ক্ষতি পরিদর্শনে যাওয়া অভিনয়শিল্পীদের সমালোচনা করে ফেসবুক পোস্টে তিনি লিখেছিলেন, ‘শেম অন ইউ গাইজ’।"
2024-08-06 13:50:06,"কারাগারে গোলাগুলি, নিয়ন্ত্রণে সেনাবাহিনী","গোলাগুলির ঘটনায় গাজীপুরের কাশিমপুর কারাগারের নিয়ন্ত্রণ নিয়েছে সেনাবাহিনী। মঙ্গলবার সকাল সাড়ে ৯টার পর থেকে কারাগারের কয়েকটি গেটে সেনাবাহিনীর সদস্যরা অবস্থান করছেন।

স্থানীয়রা জানান, সকাল ৬টা থেকে কারাগারের ভেতরে তারা ব্যাপক গোলাগুলির শব্দ শুনতে পেয়েছেন। ধারণা করছেন, কারাবন্দিরা মুক্তির দাবিতে ভেতরে ‘বিদ্রোহ’ শুরু করেছেন।

এ কারণে হয়তো গুলি করে তাদের নিবৃত করার চেষ্টা করেছেন কারা কর্তৃকপক্ষ।

খবর পেয়ে সকাল সাড়ে ৯টার দিকে হেলিকপ্টারে করে শতাধিক সেনাবাহিনীর সদস্য কারাগারের ভেতরে নেমে প্রধান গেটসহ কারাগারের সব গেট নিয়ন্ত্রণে নেয়। সকাল ১০টার পর কারাবন্দিদের স্বজনরা প্রধান গেটে এসে জড়ো হতে থাকে। সেনাবাহিনীর সদস্যরা তাদের বুঝিয়ে উত্তেজনা থামানোর চেষ্টা করেন।"
2024-08-06 13:36:12,বিকেল ৩টার মধ্যে সংসদ ভেঙে দেওয়ার আল্টিমেটাম,"বিকেল ৩টার মধ্যে জাতীয় সংসদ ভেঙে দেওয়ার আহ্বান জানিয়েছে বৈষম্যবিরোধী ছাত্র আন্দোলন। এ সময়ের মধ্যে সংসদ ভেঙে দেওয়া না হলে আগামীকাল থেকে কঠোর কর্মসূচির হুঁশিয়ারি দিয়েছেন তারা।

মঙ্গলবার দুপুর সাড়ে ১২টায় এক ভিডিও বার্তায় এই ঘোষণা দেন বৈষম্যবিরোধী ছাত্র আন্দোলনের সমন্বয়ক নাহিদ ইসলাম।

নাহিদ ইসলাম বলেন, আমরা দেখতে পাচ্ছি, রাষ্ট্রপতি বলেছিলেন তিনি অনতিবিলম্বে জাতীয় সংসদ বিলুপ্ত ঘোষণা করবেন। কিন্তু আমরা দেখতে পাচ্ছি একটি অভ্যুত্থানের পরেও এখনো ফ্যাসিস্ট হাসিনার জাতীয় সংসদ রয়ে গেছে। আমরা ঘোষণা করছি, আজ দুপুর ৩টার মধ্যে এই ফ্যাসিস্ট হাসিনার সংসদ ভেঙে তা বিলুপ্ত করতে হবে। যদি তা বিলুপ্ত না করা হয় তাহলে আমরা কঠোর কর্মসূচি ঘোষণা করতে বাধ্য থাকবো।

নাহিদ আরও বলেন, আমরা ইতোমধ্যেই অন্তর্বর্তীকালীন সরকারের প্রধান উপদেষ্টার নাম ঘোষণা করেছি। এই সরকারের সামগ্রিক রূপরেখা প্রস্তুত রয়েছে। আমরা খুব শীঘ্রই তা জাতির সামনে প্রকাশ করব। আমরা সমাজে স্থিতিশীলতা, ন্যায়বিচার চাচ্ছি। সেজন্য আমাদের পদক্ষেপ নিতে হবে। আর সেসব পদক্ষেপের প্রথম ধাপ হলো জাতীয় সংসদ ভেঙে দেওয়া।

বৈষম্যবিরোধী ছাত্র আন্দোলনের এই সমন্বয়ক আরও বলেন, নতুন বাংলাদেশ প্রতিষ্ঠার জন্য এবং সকল ষড়যন্ত্র নস্যাৎ করার জন্য ছাত্র-জনতা প্রস্তুত রয়েছে। আমরা দেখতে পাচ্ছি, নানা জায়গায় লুটপাট, সহিংসতা ও সাম্প্রদায়িক হামলার মতো ন্যাক্কারজনক ঘটনা ঘটছে। আমরা এর তীব্র নিন্দা জানাই। ছাত্র জনতার কাছে বলতে চাই এসব ঘটনা প্রতিহত করতে আমাদের প্রস্তুত থাকতে হবে, আমাদের দায়িত্ব নিতে হবে। কেউ যেন এই আন্দোলনকে নস্যাৎ করতে না পারে সেদিকে আমাদের সজাগ থাকতে হবে।

এসময় তিনি সবাইকে রাজপথে শান্তিপূর্ণ ও অহিংসভাবে অবস্থান গ্রহণ করে সকল ষড়যন্ত্রকে নস্যাৎ করার জন্য সদা সতর্ক থাকার আহ্বান জানান।

গত জুনের শেষ দিকে হাইকোর্ট সরকারি চাকরিতে কোটা ব্যবস্থা পুণর্বহালের ঘোষণা দেওয়ার পর শেখ হাসিনার বিরোধিতা করে আন্দোলনে নামেন শিক্ষার্থীরা। কিন্তু ১৪ জুলাই’র পর থেকে সেই আন্দোলন সহিংস হয়ে ওঠে। সরকারের আইনশৃঙ্খলা বাহিনী ও জনগণের মধ্যকার সংঘাতে নিহত হন বহু মানুষ।

মূলত তারপর থেকে শেখ হাসিনার পদত্যাগের দাবিতে আন্দোলন শুরু করেন শিক্ষার্থী-জনতা। সেই আন্দোলনের মুখেই সোমবার পদত্যাগ করেন শেখ হাসিনা। বিমান বাহিনীর একটি বিমানে চেপে ভারতের উদ্দেশে রওনা দেন। ভারতীয় সংবাদমাধ্যমগুলো জানিয়েছে, এই সফরে শেখ হাসিনার সঙ্গে তার ছোটোবোন শেখ রেহানাও রয়েছেন।"
2024-08-06 13:30:04,শেখ হাসিনার পতনের পর যা বললেন শাকিব খান,"বাংলাদেশ থেকে শেখ হাসিনার নেতৃত্বে আওয়ামী লীগের নজিরবিহীন দুঃশাসন ও স্বেচ্ছাচারিতার অবসান ঘটেছে। সোমবার (৫ আগস্ট) দুপুরে প্রধানমন্ত্রীর পদ থেকে পদত্যাগ করে সামরিক হেলিকপ্টারে চড়ে ভারতের উদ্দেশে উড়াল দেন শেখ হাসিনা। শেখ হাসিনার পতনের পর কথা বলেছেন চিত্রনায়ক শাকিব খান।

সামাজিক যোগাযোগ মাধ্যমে তিনি নিজের বক্তব্য শেয়ার করেছেন শাকিব। সেখানে তিনি লিখেছেন, ‘বৈষম্যবিরোধী ছাত্র আন্দোলনে যুক্ত সবার চাওয়া পূরণ হয়েছে। জয় পেয়েছে আন্দোলনকারী শিক্ষার্থীরা। কিন্তু এই জয়ের আনন্দ যেন আমাদের দেশের প্রতি, দেশের মানুষের প্রতি ভালোবাসা আর দায়বদ্ধতা ম্লান করে না দেয়।’

তিনি আরও লিখেছেন,

এই মুহূর্তে আমাদের সবার আরও বেশি সহানুভূতিশীল হতে হবে। মনে রাখতে হবে- সবার আগে দেশ, দেশের মানুষ, দেশের ভাবমূর্তি এবং দেশের সম্পদ। জাতি, ধর্ম, বর্ণ নির্বিশেষে দেশের সব মানুষ যেন নিরাপদে থাকে এবং দেশের সম্পদ সুরক্ষিত থাকে।

সবশেষে তিনি লিখেছেন, ‘আসুন আমরা দেশ বাঁচানোর চেষ্টা চালিয়ে যাই। এটা আমাদের নৈতিক, সামাজিক এবং রাষ্ট্রীয় দায়িত্ব।’"
2024-08-06 13:24:27,ছবিতে রাগবির টিকটক স্টার মাহের,"সিমোন বাইলস থেকে কেটি লেডেকি– স্বর্ণজয়ী তারকায় ঠাসা আমেরিকান অলিম্পিক স্কোয়াড। তাদের ভিড়েই একজন ইলোনা মেহেরও রয়েছেন, যে কিনা স্বর্ণ না পেলেও সোশ্যাল মিডিয়ায় রীতিমতো সুপারস্টার। আমেরিকান রাগবি সেভেনস দলের অন্যতম সদস্য এই মেহেরের টিকটক ফলোয়ার ১.৭ মিলিয়ন।

অলিম্পিকের উদ্বোধনী অনুষ্ঠানে মেহের একটি ভিডিও প্রকাশ করেছেন টিকটকে, যার ভিউ ৫ মিলিয়ন। এই টিকটক তারকার খেলা দেখতে প্যারিসে এসেছেন হলিউড তারকা টম ক্রুজসহ র‍্যাপার তারকা ফ্লেভার ফ্লেভ। মেয়েদের রাগবিতে ইলোনা মেহেরই এই মুহূর্তে সবচেয়ে বড় তারকা সেটা স্বীকার করতে এতটুকু দ্বিধা করেননি বিশ্ব রাগবি সংস্থার প্রধান অ্যালেন গ্লিপিন। ‘ইলোনা যে নারী রাগবির সুপারস্টার, এ নিয়ে কোনো বিতর্ক নেই।’

টিকটক মাতানো মাহেররা অবশ্য অলিম্পিকে খুব ভালো করতে পারেননি। অস্ট্রেলিয়াকে হারিয়ে তারা ব্রোঞ্জ জিতেছেন। পদক পাওয়ার পর মাহেরের সেলিব্রেশন ভিডিও সোশ্যাল মিডিয়ায় শেয়ার করেছে প্যারিস অলিম্পিক আয়োজক সংস্থা এবং সেটাও ভাইরাল হয়েছে। ইনস্টাগ্রামে ৩ লাখের বেশি মানুষ তা দেখেছেন।

‘আমি মজা করতে ভালোবাসি। এই অলিম্পিকেই কত দেশের কত বৈচিত্র্য রয়েছে, কত অ্যাথলেট এসেছেন, তাদের নিজস্ব গল্প নিয়ে। আমি তাদের নিয়ে ভিডিও নির্মাণ করি। এটা যেমন আমার শখ, তেমনি একটা দায়িত্বও।’

তবে যেখানে আলোচনা আছে, সেখানে সমালোচনাও থাকে। অনেকেই মনে করেন, শুধু টিকটক করতেই পারেন ইলোনা মেহের। রাগবি খেলাটা সেভাবে পারেন না। ‘এটা প্রমাণ করার জন্য গুরুত্বপূর্ণ, লোকে যাতে এমনটা না ভাবে, আমি শুধু মজা করতেই এখানে এসেছি। অলিম্পিকে এসেছি দলের হয়ে ভালো খেলার জন্যই। আমরা হয়তো স্বর্ণ জিততে পারিনি, তবে পদক জিতেছি।’"
2024-08-06 13:20:03,ত্বকের সৌন্দর্য বাড়াতে বেসন-দইয়ের ফেসপ্যাক,"ত্বকের উজ্জ্বলতা বাড়াতে অনেকেই দামি পণ্য থেকে শুরু ঘরোয়া অনেক উপাদান ব্যবহার করেন। যারা প্রাকৃতিক উপাদানে ভরসা রাখেন, তারা বেসন এবং টকদইয়ের ফেসপ্যাক ব্যবহার করেন। এটি খুবই জনপ্রিয় একটি প্যাক। জেনে নিন, এই প্যাক কীভাবে ত্বকের উজ্জ্বলতা বাড়াতে ভূমিকা রাখে।

ত্বকের জন্য় উপকারী বেসন

মুখ পরিষ্কার করতে বেসন বেশ কার্যকরী। এটি প্রাকৃতিক ক্লিনজার এবং এক্সফোলিয়েটর হিসেবে কাজ করে। তাই বেসনের ফেসপ্যাক মুখে লাগালে ত্বকে জমে থাকা ময়লা পরিষ্কার হয়ে যায়। অতিরিক্ত তেল নিঃসরণও নিয়ন্ত্রণে চলে আসে। এমনকী মুখের মৃত কোষের স্তরও পরিষ্কার করে বেসন। এতে ত্বকের সুস্থ কোষগুলিতে পর্যাপ্ত পরিমাণে অক্সিজেন সরবরাহ হয়। তাই মুখের উজ্জ্বলতা বাড়ে।

টক দইও উপকারী

টক দইও ত্বকের সুস্বাস্থ্য ধরে রাখে। এতে উপস্থিত ল্যাকটিক অ্যাসিড দ্রুত ত্বকের উজ্জ্বলতা বাড়ায়, ত্বকের প্রাকৃতিক আর্দ্রতা ধরে রাখে। এমনকী এটি ত্বকের টানটান ভাব ধরে রাখতেও সাহায্য করে। এ কারণে বেসনের ফেসপ্যাকে টক দই মেশালে যথেষ্ট উপকার পাবেন।

রূপ বিশেষজ্ঞরা বলছেন, বেসনের এই ফেসপ্যাকে হলুদ মেশালে ত্বকে উজ্জ্বলতা আরও বাড়বে। হলুদে থাকা কারকিউমিন উপাদান ত্বকের সুস্বাস্থ্য ধরে রাখে। গবেষণায় দেখা গেছে, হলুদে উপস্থিত অ্যান্টিইনফ্ল্যামেটরি উপাদান ত্বকের প্রদাহ কমায়। অন্যদিকে এটির অ্যান্টিব্যাকটেরিয়াল গুণ ত্বকের সংক্রমণ দূরে রাখতে সাহায্য করে। অন্য একটি গবেষণায় দেখা গেছে, হলুদে উপস্থিত কারকিউমিন ত্বকের নানা অসুখও প্রতিরোধ করতে পারে।

কী ভাবে বানবেন এই ফেসপ্যাক?

একটি পাত্রে তিন চামচ বেসন নিন। তার সঙ্গে মেশান দুই চামচ টক দই। শেষে এর সঙ্গে মাত্র আধ চামচ হলুদ গুঁড়ো মেশান। এই সময়ে চাইলে এক চামচ গোলাপ জলও যোগ করতে পারেন। হলুদ, বেসন এবং দই ভালো ভাবে মিশিয়ে নিলেই আপনার ফেসপ্যাক তৈরি হয়ে যাবে।

ব্যবহারের নিয়ম"
2024-08-06 13:13:42,যাত্রাবাড়ী থানার সামনে পড়ে আছে ৭ মরদেহ,"রাজধানীর যাত্রাবাড়ী থানার সামনে মঙ্গলবার বেলা ১২টার দিকে সাতজনের মরদেহ পড়ে থাকতে দেখা গেছে। তাদের মধ্যে দুজনের শরীরে পুলিশের পোশাক রয়েছে। অপর মরদেহের হাতে পরানো রয়েছে হাতকড়া।

প্রত্যক্ষদর্শীরা জানিয়েছেন, সোমবার বিকেলে বিক্ষোভকারীরা যাত্রাবাড়ী থানায় হামলা করে। বৈষম্যবিরোধী ছাত্র আন্দোলনের ‘মার্চ টু ঢাকা’ কর্মসূচিকে কেন্দ্র করে দুপুরে যাত্রাবাড়ীর কাজলা এলাকায় অবস্থানের সময় আন্দোলনকারীরা সরকারবিরোধী বিভিন্ন স্লোগান দেন। দুপুরের পর বিক্ষোভকারীরা যাত্রাবাড়ী থানায় হামলা চালিয়ে ভাঙচুর করেন।

একপর্যায়ে তারা থানার ভেতরে ঢুকে পুলিশ সদস্যদের মারধর করেন। আইনশৃঙ্খলা রক্ষাকারী বাহিনীর সদস্যরা তাদের লক্ষ্য করে গুলি ছুড়তে শুরু করেন। এতে কয়েকজন পুলিশ সদস্য হতাহত হন।

ঢাকা মেডিকেল হাসপাতাল সূত্র জানায়, গুলিতে মারা যাওয়া ৩০ জনকে যাত্রাবাড়ী এলাকা থেকে হাসপাতালে নেওয়া হয়েছে।

জানা যায়, যাত্রাবাড়ী থানায় গতকাল আগুন দেওয়া হলেও ভবন থেকে এখনও ধোঁয়া উড়ছে।"
2024-08-06 13:11:43,দেশের জনগণের সঙ্গে জাতিসংঘের পূর্ণ সংহতি প্রকাশ,"বাংলাদেশে ছাত্র বিক্ষোভের সময় প্রাণহানির ঘটনায় দুঃখ প্রকাশ করেছেন জাতিসংঘ মহাসচিব আন্তোনিও গুতেরেস। তিনি সব পক্ষকে শান্ত ও সংযত থাকার আহ্বান জানিয়েছেন। একইসঙ্গে বাংলাদেশের জনগণের সাথে পূর্ণ সংহতিও প্রকাশ করেছেন তিনি। জাতিসংঘ মহাসচিব আন্তোনিও গুতেরেসের ডেপুটি মুখপাত্র ফারহান হক এক বিবৃতিতে একথা জানিয়েছেন।

বিবৃতিতে তিনি বলেছেন, জাতিসংঘ মহাসচিব এই সপ্তাহান্তে বাংলাদেশে বিক্ষোভের সময় আরও প্রাণহানির ঘটনায় দুঃখ প্রকাশ করেছেন। তিনি প্রধানমন্ত্রী শেখ হাসিনার পদত্যাগের বিষয়ে সেনাপ্রধানের ঘোষণা এবং অন্তর্বর্তী সরকার গঠনের পরিকল্পনাসহ বাংলাদেশে চলমান ঘটনাবলী ঘনিষ্ঠভাবে নজরে রাখছেন।

বিবৃতিতে আরও বলা হয়, তিনি (আন্তোনিও গুতেরেস) সব পক্ষকে শান্ত ও সংযমের আহ্বান জানিয়েছেন এবং শান্তিপূর্ণ, সুশৃঙ্খল ও গণতান্ত্রিক উত্তরণের গুরুত্বের ওপর জোর দিয়েছেন।

ফারহান হক বলেন, মহাসচিব বাংলাদেশের জনগণের সঙ্গে পূর্ণ সংহতি প্রকাশ করেছেন এবং তাদের মানবাধিকারের প্রতি পূর্ণ সম্মান জানানোর আহ্বান জানিয়েছেন।

একইসঙ্গে তিনি সব ধরনের সহিংসতার পূর্ণ, স্বাধীন, নিরপেক্ষ এবং স্বচ্ছ তদন্তের প্রয়োজনীয়তার ওপরও জোর দিয়েছেন।"
2024-08-06 13:02:46,ছবিতে প্রথম শরণার্থীর পদক জেতা এনগাম্বা,"প্রথম শরণার্থী ক্রীড়াবিদ হিসেবে অলিম্পিক পদক পেলেন সিন্ডি এনগাম্বা। নিজের প্রথম অলিম্পিকে এই পদক জয়টা এনগাম্বার কাছে অনেক কিছু। তবে এনগাম্বার কাছে এই যুদ্ধটা জীবনযুদ্ধের চেয়ে কঠিন ছিল না।

এনগাম্বা বলেন, ‘কঠিন একটা প্রতিদ্বন্দ্বিতা হয়েছে। আমার প্রতিপক্ষরাও বেশ শক্তিশালী। তবে আমার কাছে কঠিন কিছুই মনে হয়নি। কারণ যখন আমি অলিম্পিকে খেলার সুযোগ পাই, তখনই ঠিক করে নিই কঠিনকে টপকেই এগোতে হবে। এমনকি প্রথম রাউন্ডে হেরে যাওয়ার পর অনেকে আমাকে বলেছিল ‘তুমি আর পারবে না’। আমি মাথা ঠান্ডা রেখেই বাকিটা পথ এগিয়েছি। আমার পরিকল্পনা এক চুলও নড়চড় হয়নি।’

কোয়ার্টার ফাইনালে এনগাম্বার প্রতিপক্ষ ফ্রান্মে মিশেল। তবে শরণার্থী দলের হয়ে প্রথম যখন কোনো প্রতিযোগিতার কোয়ার্টারে পৌঁছে গেছেন এনগাম্বা, তখন বাকিটা পথও তিনি পেরোতে পারবেন বলে আশাবাদী ছিলেন, ‘দ্বিতীয় যুদ্ধটা নিয়ে আমি সতর্ক ছিলাম। আমার বিশ্বাস ছিল, সেটিও উতরে যেতে পারব। শরণার্থী দলও আমার ওপর বিশ্বাস রাখে।’

সেমি নিশ্চিত করে তিনি বলেন, ‘প্রথম শরণার্থী হিসেবে অলিম্পিক পদক জিতলাম। তবে আর ১০ জন শরণার্থীর মতো আমিও একজন মানুষ।’

তিনি আরো যোগ করেন, ‘এই পথে আমি অনেক বাধা অতিক্রম করেছি। সেই সঙ্গে কঠোর অনুশীলনও করেছি। এক জীবনে আমি বহু কষ্ট দেখেছি। এখন তাই এসবে কিছুই মনে হয় না।’ পদক জয়ের পর ছেলেবেলার কঠিন সময়ের কথাও তুলে ধরেছেন তিনি। ভালো ইংরেজি বলতে পারতেন না বলে ছোটবেলায় ইংল্যান্ডের স্কুলে সতীর্থদের টিটকারীর মুখেও পড়তে হয়েছে তাঁকে।"
2024-08-06 13:01:16,অন্তর্বর্তী সরকার গঠনের ঘোষণাকে যুক্তরাষ্ট্রের স্বাগত,"প্রধানমন্ত্রীর পদ থেকে পদত্যাগ করে শেখ হাসিনা দেশ ছেড়ে চলে যাওয়ার পর অন্তর্বর্তীকালীন সরকার প্রতিষ্ঠার ঘোষণা দেওয়া হয়েছে। যুক্তরাষ্ট্র এই ঘোষণাকে স্বাগত জানিয়েছে। দেশটি বলছে, যুক্তরাষ্ট্র বাংলাদেশের জনগণের পাশে আছে। এছাড়া আরও সহিংসতা পরিহারের বিষয়ে সকল পক্ষের প্রতি আহ্বান জানিয়েছে যুক্তরাষ্ট্র। এছাড়া সাম্প্রতিক আন্দোলনে বাংলাদেশে মানবাধিকার লঙ্ঘন, হতাহতের ঘটনা যুক্তরাষ্ট্র গভীরভাবে দুঃখিত বলেও জানানো হয়েছে।

স্থানীয় সময় সোমবার নিয়মিত সংবাদ সম্মেলনে এক সাংবাদিকের প্রশ্নের জবাবে এসব কথা বলেন মার্কিন পররাষ্ট্র দপ্তরের মুখপাত্র ম্যাথিউ মিলার।

তিনি বলেন, প্রধানমন্ত্রী শেখ হাসিনা তার পদ থেকে পদত্যাগ করে বাংলাদেশ ত্যাগের ঘোষণা আমরা দেখেছি। আমরা সতর্কতার সঙ্গে পরিস্থিতি পর্যবেক্ষণ করছি। যুক্তরাষ্ট্র বাংলাদেশের জনগণের পাশে দাঁড়িয়েছে। আমরা সব পক্ষকে আরও সহিংসতা থেকে বিরত থাকার আহ্বান জানাই।

তিনি আরও বলেন, গত কয়েক সপ্তাহ ধরে অনেক মানুষ প্রাণ হারিয়েছেন এবং আমরা সামনের দিনগুলোতে সবাইকে শান্ত ও সংযমের আহ্বান জানাই। আমরা একটি অন্তর্বর্তী সরকারের ঘোষণাকে স্বাগত জানাই এবং বাংলাদেশের আইন অনুযায়ী ক্ষমতা হস্তান্তরের বিষয়টি সম্পন্নের আহ্বান জানাই।

মিলার বলেন, পরিশেষে এই সপ্তাহান্তে এবং গত সপ্তাহে মানবাধিকার লঙ্ঘন, হতাহতের ঘটনা এবং আহতের রিপোর্টে আমরা গভীরভাবে দুঃখিত। যারা প্রিয়জন হারিয়েছেন এবং যারা কষ্ট পাচ্ছেন তাদের প্রতি আমরা আমাদের গভীর সমবেদনা জানাই।

পরে এক সাংবাদিক বাংলাদেশের চলমান ঘটনাপ্রবাহ নিয়ে প্রশ্ন করেন। তিনি বলেন, স্বৈরাচারী প্রধানমন্ত্রী শেখ হাসিনার নির্দেশে শত শত হত্যাকাণ্ডের বিনিময়ে বাংলাদেশ স্বাধীন হয়েছে। কিন্তু পরিস্থিতি এখনও অস্পষ্ট। ছাত্র-জনতা, নেতা, বিরোধী দল, সেনাবাহিনী বেসামরিক সরকার গঠনের চেষ্টা করছেন। আপনি কি অনুগ্রহ করে এই বিষয়ে যুক্তরাষ্ট্রের অবস্থান সম্পর্কে আরও তথ্য প্রদান করতে পারেন?

জবাবে মিলার বলেন, আমাদের সমবেদনা অবশ্যই তাদের প্রতি আছে যারা গত কয়েক সপ্তাহ ধরে সহিংসতায় আহত হয়েছেন। আমরা এখন সহিংসতার অবসান এবং জবাবদিহিতাকে সমর্থন করার দিকে মনোনিবেশ করছি। অন্তর্বর্তীকালীন সরকার সংক্রান্ত সকল সিদ্ধান্ত গণতান্ত্রিক নীতি, আইনের শাসন এবং বাংলাদেশের জনগণের ইচ্ছার প্রতি শ্রদ্ধা রেখেই নেওয়া উচিত।

পরে ওই সাংবাদিক বলেন, হ্যাঁ জবাবদিহিতার কথা বলছেন। শেখ হাসিনা ভারতে পালিয়ে গিয়েছেন এবং তিনি পশ্চিমা দেশগুলোর মধ্যে কোনও একটি দেশে যাওয়ার চেষ্টা করছেন। আপনারা কি তাকে যুক্তরাষ্ট্রে আসতে দেবেন কারণ তিনি মানবতাবিরোধী - মানবতার বিরুদ্ধে অপরাধ করেছেন?

জবাবে মার্কিন পররাষ্ট্র দপ্তরের এই মুখপাত্র বলেন, আমি এমন ধরনের কোনো অনুরোধ সম্পর্কে অবগত নই।"
2024-08-06 12:49:20,কখন চিনাবাদাম খেলে উপকার পাবেন,"হৃৎপিণ্ডের স্বাস্থ্য ভালো রাখতে চিনাবাদাম খুবই উপকারী। এতে রয়েছে মোনোস্যাচুরেটেড এবং পলিস্যাচুরেটেড ফ্যাট। এই দুই হেলদি ফ্যাট হৃৎপিণ্ডের স্বাস্থ্য ভালো রাখে।

বিশেষজ্ঞদের মতে, খারাপ কোলেস্টেরল হৃৎপিণ্ডের জন্য খুবই ক্ষতিকর। চিনাবাদাম আমাদের শরীরে খারাপ কোলেস্টেরলের মাত্রা নিয়ন্ত্রণে রাখে এবং কমাতেও সাহায্য করে। এর ফলে হৃদরোগ, স্ট্রোক হওয়ার প্রবণতা কমে।

চিনাবাদামে প্রচুর পরিমাণে অ্যান্টিঅক্সিডেন্ট রয়েছে। এ কারণে প্রতিদিন অল্প পরিমাণে চিনাবাদাম খেলে আপনার হৃৎপিণ্ডের স্বাস্থ্য ভালো থাকবে।

চিনাবাদাম প্রোটিন, ভিটামিন এবং খনিজ উপকরণে ভরপুর একটি খাবার। তাই নিয়মিত চিনাবাদাম খেলে শরীরে এই সমস্ত ধরনের উপকরণের জোগান সঠিক মাত্রায় বজায় থাকবে।

পুষ্টিবিদদের মতে, প্রতিদিন চিনাবাদাম খাওয়ার মানে এই নয় যে মুঠো মুঠো চিনাবাদাম খাওয়া। পরিমাণে অল্প খেতে হবে এই বাদাম। তাহলে রোজ খেলেও শরীরে কোনও সমস্যা দেখা দেবে না। প্রচুর পরিমাণে চিনাবাদাম প্রতিদিন খাওয়া স্বাস্থ্যের পক্ষে মোটেই ভালো হবে না।

চিনাবাদামের মধ্যে হেলদি ফ্যাট থাকার পাশাপাশি প্রচুর পরিমাণে ফাইবারও থাকে। তাই চিনাবাদাম খেলে অনেকক্ষণ পেট ভর্তি থাকবে। সহজে খিদে পাবে না। এমনকি বার বার খাওয়ার প্রবণতা কমবে। হেলদি স্ন্যাকস হিসেবে প্রতিদিন অল্প পরিমাণে চিনাবাদাম খাওয়া যেতেই পারে।

অনেকে চিনাবাদাম সামান্য ভেজে নিয়ে খান। কাঁচা হোক কিংবা সেঁকা বা ভাজা- সব ধরনের চিনাবাদামেই রয়েছে প্রচুর পুষ্টিগুণ যা সার্বিকভাবে আপনার স্বাস্থ্য ভালো রাখবে।

রাতে ঘুমের আগে চিনাবাদাম খেলে উপকার পাবেন। কারণ এই বাদামে মেলাটোনিন নামের একটি প্রাকৃতিক হরমোন রয়েছে যা আমাদের স্লিপ সাইকেল নিয়ন্ত্রণ করতে পারে। রাতে ভাল ঘুম হতেও সাহায্য করে এই হরমোন।

ওজন কমাতেও সাহায্য করে চিনাবাদাম। আমাদের শরীরের মেটাবলিজম রেট বৃদ্ধি করে এই বাদামের মধ্যে থাকা বিভিন্ন উপকরণ। যার ফলে দেহের অতিরিক্ত মেদ দ্রুত ঝরে।

সকালবেলা খালি পেটে কাঠবাদামের মতো আপনি খেতে পারেন চিনাবাদামও। এর ফলে চিনাবাদামের মধ্যে থাকা যাবতীয় পুষ্টী উপকরণ আপনার শরীরে সঠিক ভাবে সঠিক পরিমাণে শোষিত হবে এবং আপনার স্বাস্থ্য ভাল রাখতে সাহায্য করবে।"
2024-08-06 12:46:13,ইসলামী ব্যাংকে বিক্ষোভ,"ইসলামী ব্যাংক থেকে এস আলম গ্রুপের লুটপাটের বিচার দাবিতে বিক্ষোভ করেছেন ব্যাংকটির কর্মকর্তা-কর্মচারীরা।

মঙ্গলবার ইসলামী ব্যাংকের প্রধান কার্যালয়ের সামনে বিক্ষোভ সমাবেশ করেন তারা।

জানা যায়, ২০১৭ সালের পর নির্বাহী পর্যায়ের যেসব কর্মকর্তা পদায়ন হয়েছে তাদেরও আর ব্যাংকে ঢুকতে দেওয়া হচ্ছে না।"
2024-08-06 12:37:21,এনগাম্বার হাত ধরে প্রথম শরণার্থীর পদক,"১১ বছর বয়সেই চাচার সঙ্গে ইংল্যান্ডে পাড়ি জমান। কিন্তু তাঁর চাচা হঠাৎ একদিন সিন্ডি এনগাম্বার ইমিগ্রেশন পেপারস হারিয়ে ফেলেন। তাতেই মহাবিপদ। দ্রুতই তাদের ক্যামেরুনে ফিরতে হয়। এর পর অনেক কাঠখড় পুড়িয়ে আবার ইংল্যান্ডে আসা। সেখানে গিয়ে পড়াশোনায় মন দেন এনগাম্বা। এর মধ্যে আবার ইমিগ্রেশন থেকে ডাক আসে। তারা সব কাগজপত্র ঠিক করে নিয়ে যেতে বলে। এনগাম্বা ও তাঁর চাচাও কয়েক দিনের মধ্যে সেখানে হাজির হন। কিন্তু কোনো একটা কারণে আবার পিছিয়ে যায় কাজটা।

এর মধ্যে ইংল্যান্ডে বক্সিং দলের সঙ্গে অনুশীলনের সুযোগ পেয়ে যান এনগাম্বা। যেটা কাজে লাগান তিনি। একটা সময় ইমিগ্রেশনের ঝামেলাও শেষ হয়। তবে এনগাম্বা ভোলেননি তাঁর অতীত। ইংল্যান্ডের পাসপোর্ট নেওয়ার সুযোগ থাকলেও নেননি। এবার তো শরণার্থী টিম থেকেই প্যারিস অলিম্পিকে অংশ নেন। আর যাত্রাতেই দেখান চমক। রোববার রাতে কোয়ার্টার ফাইনাল জিতে প্রথম শরণার্থী হিসেবে অলিম্পিক পদক নিশ্চিত করেন।

নিজের প্রথম অলিম্পিকে এই পদক জয়টা এনগাম্বার কাছে অনেক কিছু। তবে এনগাম্বার কাছে এই যুদ্ধটা জীবনযুদ্ধের চেয়ে কঠিন ছিল না, “কঠিন একটা প্রতিদ্বন্দ্বিতা হয়েছে। আমার প্রতিপক্ষরাও বেশ শক্তিশালী। তবে আমার কাছে কঠিন কিছুই মনে হয়নি। কারণ যখন আমি অলিম্পিকে খেলার সুযোগ পাই, তখনই ঠিক করে নিই কঠিনকে টপকেই এগোতে হবে। এমনকি প্রথম রাউন্ডে হেরে যাওয়ার পর অনেকে আমাকে বলেছিল ‘তুমি আর পারবে না’। আমি মাথা ঠান্ডা রেখেই বাকিটা পথ এগিয়েছি। আমার পরিকল্পনা এক চুলও নড়চড় হয়নি।”

কোয়ার্টার ফাইনালে এনগাম্বার প্রতিপক্ষ ফ্রান্মে মিশেল। তবে শরণার্থী দলের হয়ে প্রথম যখন কোনো প্রতিযোগিতার কোয়ার্টারে পৌঁছে গেছেন এনগাম্বা, তখন বাকিটা পথও তিনি পেরোতে পারবেন বলে আশাবাদী ছিলেন, ‘দ্বিতীয় যুদ্ধটা নিয়ে আমি সতর্ক ছিলাম। আমার বিশ্বাস ছিল, সেটিও উতরে যেতে পারব। শরণার্থী দলও আমার ওপর বিশ্বাস রাখে।’ সেমি নিশ্চিত করে তিনি বলেন, ‘প্রথম শরণার্থী হিসেবে অলিম্পিক পদক জিতলাম। তবে আর ১০ জন শরণার্থীর মতো আমিও একজন মানুষ।’ তিনি আরো যোগ করেন, ‘এই পথে আমি অনেক বাধা অতিক্রম করেছি। সেই সঙ্গে কঠোর অনুশীলনও করেছি। এক জীবনে আমি বহু কষ্ট দেখেছি। এখন তাই এসবে কিছুই মনে হয় না।’ পদক জয়ের পর ছেলেবেলার কঠিন সময়ের কথাও তুলে ধরেছেন তিনি। ভালো ইংরেজি বলতে পারতেন না বলে ছোটবেলায় ইংল্যান্ডের স্কুলে সতীর্থদের টিটকারীর মুখেও পড়তে হয়েছে তাঁকে।"
2024-08-06 12:29:49,টিকটক স্টার রাগবির মাহের,"সিমোন বাইলস থেকে কেটি লেডেকি– স্বর্ণজয়ী তারকায় ঠাসা আমেরিকান অলিম্পিক স্কোয়াড। তাদের ভিড়েই একজন ইলোনা মেহেরও রয়েছেন, যে কিনা স্বর্ণ না পেলেও সোশ্যাল মিডিয়ায় রীতিমতো সুপারস্টার। আমেরিকান রাগবি সেভেনস দলের অন্যতম সদস্য এই মেহেরের টিকটক ফলোয়ার ১.৭ মিলিয়ন।

অলিম্পিকের উদ্বোধনী অনুষ্ঠানে মেহের একটি ভিডিও প্রকাশ করেছেন টিকটকে, যার ভিউ ৫ মিলিয়ন। এই টিকটক তারকার খেলা দেখতে প্যারিসে এসেছেন হলিউড তারকা টম ক্রুজসহ র‍্যাপার তারকা ফ্লেভার ফ্লেভ। মেয়েদের রাগবিতে ইলোনা মেহেরই এই মুহূর্তে সবচেয়ে বড় তারকা সেটা স্বীকার করতে এতটুকু দ্বিধা করেননি বিশ্ব রাগবি সংস্থার প্রধান অ্যালেন গ্লিপিন। ‘ইলোনা যে নারী রাগবির সুপারস্টার, এ নিয়ে কোনো বিতর্ক নেই।’

টিকটক মাতানো মাহেররা অবশ্য অলিম্পিকে খুব ভালো করতে পারেননি। অস্ট্রেলিয়াকে হারিয়ে তারা ব্রোঞ্জ জিতেছেন। পদক পাওয়ার পর মাহেরের সেলিব্রেশন ভিডিও সোশ্যাল মিডিয়ায় শেয়ার করেছে প্যারিস অলিম্পিক আয়োজক সংস্থা এবং সেটাও ভাইরাল হয়েছে। ইনস্টাগ্রামে ৩ লাখের বেশি মানুষ তা দেখেছেন। ‘আমি মজা করতে ভালোবাসি। এই অলিম্পিকেই কত দেশের কত বৈচিত্র্য রয়েছে, কত অ্যাথলেট এসেছেন, তাদের নিজস্ব গল্প নিয়ে। আমি তাদের নিয়ে ভিডিও নির্মাণ করি। এটা যেমন আমার শখ, তেমনি একটা দায়িত্বও।’

তবে যেখানে আলোচনা আছে, সেখানে সমালোচনাও থাকে। অনেকেই মনে করেন, শুধু টিকটক করতেই পারেন ইলোনা মেহের। রাগবি খেলাটা সেভাবে পারেন না। ‘এটা প্রমাণ করার জন্য গুরুত্বপূর্ণ, লোকে যাতে এমনটা না ভাবে, আমি শুধু মজা করতেই এখানে এসেছি। অলিম্পিকে এসেছি দলের হয়ে ভালো খেলার জন্যই। আমরা হয়তো স্বর্ণ জিততে পারিনি, তবে পদক জিতেছি।’"
2024-08-06 11:59:18,ড. ইউনূস অন্তর্বর্তীকালীন সরকারের প্রধানের দায়িত্ব নিতে সম্মত,"নোবেলজয়ী অধ্যাপক ড. মুহাম্মদ ইউনূস অন্তর্বর্তীকালীন সরকারের প্রধান হিসেবে দায়িত্ব নিতে সম্মত হয়েছেন। তাঁকে প্রধান উপদেষ্টা করে অন্তর্বর্তীকালীন সরকার গঠনে বৈষম্যবিরোধী ছাত্র আন্দোলনের সমন্বয়কদের প্রস্তাবে তিনি সম্মত হয়েছেন বলে জানা গেছে।

এর আগে ড. মুহাম্মদ ইউনূসকে প্রধান উপদেষ্টা করে অন্তর্বর্তীকালীন সরকার গঠনের রূপরেখা দেন বৈষম্যবিরোধী ছাত্র আন্দোলনের সমন্বয়করা। মঙ্গলবার ভোর ৪টার পর ফেসবুকে দেওয়া ভিডিও বার্তায় এ ঘোষণা দেন বৈষম্যবিরোধী ছাত্র আন্দোলনের অন্যতম সমন্বয়ক নাহিদ হাসান।

একটি নির্ভরযোগ্য সূত্রের বরাতে জানা গেছে, বৈষম্যবিরোধী ছাত্র আন্দোলনের সমন্বয়কদের প্রস্তাবে ড. ইউনূস বলেছেন, ‘শিক্ষার্থীদের পক্ষ থেকে আমার সঙ্গে যোগাযোগ করা হলে আমি প্রথমে রাজি হতে চাইনি। আমি তাদের বলেছি, আমার বহু কাজ আছে যেগুলো আমাকে শেষ করতে হবে। কিন্তু শিক্ষার্থীরা আমাকে বারবার অনুরোধ করে বলেন, আমরা এ রকম একটি রক্তক্ষয়ী আন্দোলন করে সফল হয়েছি। এই আন্দোলনে বহু মানুষ প্রাণ হারিয়েছেন, বহু শিক্ষার্থী, সাধারণ মানুষকে হত্যা করা হয়েছে। এখন বাংলাদেশের সামনে সুযোগ এসেছে একটা সুষ্ঠু ব্যবস্থাপনায় দেশ পরিচালনার। সেই ক্ষেত্রে আপনি যদি দায়িত্ব নেন তাহলেই সেটা সম্ভব। আপনি দায়িত্ব নিতে রাজি না হলে সেটা আমাদের কারও জন্যেই ভালো হবে না। সে কারণেই আপনাকে আমরা অনুরোধ করছি দায়িত্ব নিতে।’

তিনি আরও বলেন, ‘শিক্ষার্থীরা যখন এই কথা বলেন তখন আমি নিজেও বিবেচনা করে দেখলাম, এই শিক্ষার্থীরা এত আন্দোলন করেছে, তাদের এজন্য এত মূল্য দিতে হয়েছে। শিক্ষার্থীরা যদি এত স্যাক্রিফাইস করতে পারে, দেশের মানুষ যদি এত স্যাক্রিফাইস করতে পারে তাহলে আমারও কিছু দায়িত্ব আছে। তখন আমি অন্তর্বর্তীকালীন সরকারের দায়িত্ব নিতে রাজি আছি বলে শিক্ষার্থীদের জানিয়েছি।’

ড. মুহাম্মদ ইউনূসকে প্রধান উপদেষ্টার দায়িত্ব নেওয়ার বিষয়ে ভিডিও বার্তায় নাহিদ হাসান বলেন, ‌‘অন্তর্বর্তীকালীন সরকার গঠনের রূপরেখা দিতে আমরা ২৪ ঘণ্টা সময় নিয়েছিলাম। কিন্তু জরুরি পরিস্থিতি বিবেচনায় এখনই রূপরেখা ঘোষণা করছি। আমরা সিদ্ধান্ত নিয়েছি ড. মুহাম্মদ ইউনূসকে প্রধান উপদেষ্টা করে ছাত্র-নাগরিক অভ্যুত্থানের অন্তর্বর্তীকালীন সরকার গঠন করা হবে। তার সঙ্গে আমাদের কথা হয়েছে, তিনি দায়িত্ব নিতে সম্মত হয়েছেন।’

তিনি বলেন, ‘রাষ্ট্রপতির কাছে অনুরোধ থাকবে ড. মুহাম্মদ ইউনূসকে প্রধান উপদেষ্টা করে অন্তর্বর্তীকালীন সরকার গঠন করা হোক। অন্তর্বর্তীকালীন সরকারের বাকি সদস্যদের নামও আমরা সকালের মধ্যে ঘোষণা করবো। আমরা সকালের মধ্যে সরকার গঠনের প্রক্রিয়া দেখতে চাই।’"
2024-08-06 11:49:43,আমির হোসেন আমুর বাসভবন থেকে প্রায় ৫ কোটি টাকা উদ্ধার,"ঝালকাঠি-২ আসনের সংসদ সদস্য আমির হোসেন আমুর ঝালকাঠির বাসভবন থেকে বিদেশি মুদ্রাসহ প্রায় ৫ কোটি টাকা উদ্ধার করা হয়েছে।

পুলিশ জানায়, সোমবার দিবাগত রাত সাড়ে ১২টার দিকে ঝালকাঠি শহরের রোনালসে রোডে আমির হোসেন আমুর বাসভবনে আগুন নেভাতে এসে ফায়ার সার্ভিসের সদস্যরা লাগেজ ভর্তি টাকা দেখতে পান। পরে বিষয়টি সেনাবাহিনী ও পুলিশকে জানালে তারা এসে লাগেজ ভর্তি টাকা উদ্ধার করেন।

সরকার প্রধান শেখ হাসিনা সোমাবার দুপুরে পদত্যাগ করার পর বিকেলে বিক্ষুব্ধ জনতা আমির হোসেন আমুর ঝালকাঠির বাসভবনে ভাঙচুর চালায় এবং অগ্নিসংযোগ করে। পরবর্তীতে ফায়ার সার্ভিসের কর্মীরা কয়েক দফা আগুন নেভানোর চেষ্টা করে নিয়ন্ত্রণে আনে।

রাত ১২টার দিকে স্থানীয়রা ওই ভবনের তিন তলায় আবার আগুন দেখতে পান। পরে খবর পেয়ে ফায়ার সার্ভিসকর্মীরা সেখানে এসে আগুন নেভানোর সময় পানি নিক্ষেপ করলে কয়েকটি পোড়া লাগেজ থেকে টাকার বান্ডিল বেরিয়ে পড়ে। ফায়ার সার্ভিস কর্মীরা বিষয়টি জেলা প্রশাসক ও পুলিশ সুপারকে অবহিত করেন। পরবর্তীতে সেনাবাহিনী ও পুলিশ সদস্যরা এসে ওই টাকার লাগেজগুলো উদ্ধার করেন।

গণনা করে একটি লাগেজে অক্ষত এক কোটি এবং অপর লাগেজগুলো থেকে গণনা করে আংশিক পোড়া দুই কোটি ৭৭ লাখ টাকা উদ্ধারের বিষয়টি নিশ্চিত করেন সেনাবাহিনী ও পুলিশ সদস্যরা। এছাড়া, ডলার, ইউরোসহ বিভিন্ন দেশের প্রায় এক কোটি টাকা মূল্যমানের মুদ্রা পাওয়া গেছে বলেও জানায় পুলিশ।

ঝালকাঠি ফায়ার সার্ভিসের ষ্টেশন মাষ্টার মো. শফিকুল ইসলাম জানান, ভবনটির তৃতীয় তলার কক্ষে অনেকগুলো কম্বলে লাগা আগুন নেভানোর সময় কিছু টাকার বান্ডিল বেরিয়ে আসে। এরপর কিছু লাগেজও পাওয়া যায়। বিষয়টি জেলা প্রশাসককে জানানোর পর সেনাবাহিনী ও পুলিশ এসে টাকাগুলো উদ্ধার করে।"
2024-08-06 11:43:52,"ব্যাপক উত্থান শেয়ারবাজারে, দরপতন সালমান এফ রহমানের কোম্পানির","প্রধানমন্ত্রীর পদ থেকে শেখ হাসিনার পদত্যাগের মধ্য দিয়ে দেশে গত তিন সপ্তাহের অচলাবস্থার অবসান হয়েছে। স্বস্তি ফিরেছে জনমনে। এর প্রতিফলন দেখা যাচ্ছে শেয়ারবাজারেও। মঙ্গলবার সকাল ১০টায় লেনদেন শুরুতেই ব্যাপক উত্থান হয়েছে তালিকাভুক্ত প্রায় সব কোম্পানির শেয়ারদরে। শেয়ারবাজার খোলার পর প্রায় সব শেয়ারের দর বাড়লেও শেখ হাসিনার উপদেষ্টা সালমান এফ রহমানের মালিকানাধীন কোম্পানিগুলোর শেয়ারের দরপতন হয়েছে। একই অবস্থায় আইএফআইসি ব্যাংকের শেয়ারেরও।

আন্দোলন দমাতে সাবেক প্রধানমন্ত্রী শেখ হাসিনার সরকার বুধবার পর্যন্ত সাধারণ ছুটি ঘোষণা করেছিল। তবে সেনাবাহিনীর কাছে ক্ষমতা দিয়ে দেশত্যাগের পর সোমবারই সেনাবাহিনীর পক্ষ থেকে ব্যাংকসহ সব সরকারি-বেসরকারি অফিস খোলা রাখার ঘোষণা দেওয়া হয়। এর ফলে আজ স্বাভাবিক সময়ে শেয়ারবাজারের লেনদেন শুরু হয়।

লেনদেনের প্রথম ঘণ্টা শেষে বেলা ১১টায় প্রধান শেয়ারবাজার ঢাকা স্টক এক্সচেঞ্জে (ডিএসই) তালিকাভুক্ত ৩৬০ কোম্পানির শেয়ার এবং ৩৭ মেয়াদি মিউচুয়াল ফান্ডের মধ্যে ৮৭ শতাংশের দর বেড়ে কেনাবেচা হতে দেখা গেছে। বিপরীতে দর হারিয়ে কেনাবেচা হতে দেখা যায় ১০ শতাংশ শেয়ার।

দরবৃদ্ধি পাওয়া শেয়ারগুলোর মধ্যে ৭৫টি দিনের সার্কিট ব্রেকার নির্ধারিত সর্বোচ্চ দরে (সর্বোচ্চ ১০ শতাংশ) কেনাবেচা হতে দেখা যায়। গুটিকয়েক শেয়ার ছাড়া আজ অধিকাংশ শেয়ারে ব্যাপক ক্রেতা উপস্থিতি লক্ষ্য করা যাচ্ছে। বিপরীতে সার্কিট ব্রেকারের সর্বোচ্চ দর বা এর কাছাকাছি মূল্যে কেনাবেচা হওয়া শেয়ারগুলোর বিক্রেতা শূন্য অবস্থা তৈরি হয়েছে।

একই চিত্র দেখা যাচ্ছে দেশের দ্বিতীয় শেয়ারবাজার চট্টগ্রাম স্টক এক্সচেঞ্জের (সিএসই) লেনদেনে।

সিংহভাগ কোম্পানির শেয়ারদরে ব্যাপক উত্থানে শেয়ারবাজার সূচকেও বড় উত্থান লক্ষ্য করা যাচ্ছে। বেলা ১১টায় ডিএসইর প্রধান মূল্য সূচক ডিএসইএক্স ১৮৬ পয়েন্ট বেড়ে ৫৪১৫ পয়েন্টে অবস্থান করতে দেখা গেছে। সূচক বৃদ্ধির হার ৩ দশমিক ৫৬ শতাংশ।

অবশ্য লেনদেন শুরুর মাত্র ১২ মিনিটে সূচকটি আগের দিনের তুলনায় ২৫১ পয়েন্ট বা ৪ দশমিক ৮১ শতাংশ বেড়ে ৫৪৮১ পয়েন্ট ছুঁইছুঁই অবস্থানে উঠেছিল।

বৃহস্পতিবার ঢাকার শেয়ারবাজারে পুরো সাড়ে চার ঘণ্টার লেনদেন সময়ে মাত্র ২০৭ কোটি টাকার শেয়ার কেনাবেচা হয়েছিল। আজ লেনদেনের আধা ঘণ্টারও কম সময়ে ওই পরিমাণ শেয়ার কেনাবেচা হয়েছে। বেলা ১১টা বা লেনদেনের প্রথম ঘণ্টা পর্যন্ত শেষে এ বাজারে ৩৮৪ কোটি টাকার শেয়ার কেনাবেচা হয়েছে।"
2024-08-06 11:24:12,শেখ হাসিনার পদত্যাগে পিছিয়ে গেল 'এ' দলের পাকিস্তান সফর,"শেখ হাসিনার পদত্যাগের পর দেশের ক্রিকেটাঙ্গনে ঘুরছে নানা প্রশ্ন আর কৌতূহল। ক্ষমতার পালাবদলের পর দেশজুড়ে চলা ব্যাপক সহিংসতা, অরাজকতা ও চরম অনিশ্চিত পরিবেশে বাংলাদেশ 'এ' দল নির্ধারিত সময়ে পাকিস্তান সফরে যেতে পারছে না। সোমবার মধ্যরাতে এক সংবাদ বিজ্ঞপ্তিতে এমন বার্তা দিয়েছে বাংলাদেশ ক্রিকেট বোর্ড (বিসিবি)। আজ সকাল ১০টায় ঢাকা থেকে দুবাই হয়ে ইসলামাবাদ যাওয়ার কথা বাংলাদেশ ‘এ’ দলের।

অন্তত দুই দিনের জন্য পিছিয়ে গেছে বাংলাদেশ ‘এ’ দলের পাকিস্তান সফর। বর্তমান রাজনৈতিক বাস্তবতার কারণে এমন সিদ্ধান্ত নিতে হয়েছে বলে এক বিবৃতিতে জানিয়েছে বাংলাদেশ ক্রিকেট বোর্ড (বিসিবি)। এ ব্যাপারে পাকিস্তান ক্রিকেট বোর্ডের (পিসিবি) সঙ্গে নিয়মিত যোগাযোগ রাখার কথা জানিয়েছে বিসিবি।

সাবেক টেস্ট অধিনায়ক মুশফিকুর রহিম, মুমিনুল হকের সঙ্গে টেস্ট দলে নিয়মিত শাহাদাৎ হোসেন দীপু, জাকির হাসান, মাহমুদুল হাসান জয়দের যাওয়ার কথা রয়েছে ‘এ’ দলের হয়ে। এখন এই সফরে তো বটেই, মাসের মাঝামাঝিতে জাতীয় দলের পাকিস্তান সফরও অনেকটা অনিশ্চিত।

ছাত্র-জনতার অভ্যুত্থানের মুখে সোমবার দেশ ছেড়ে যান সাবেক প্রধানমন্ত্রী শেখ হাসিনা। এরপর বাংলাদেশ সেনাবাহিনীর প্রধান ওয়াকার-উজ-জামান জানান, একটি অন্তর্বর্তী সরকার গঠন করা হবে। এ অবস্থায় দেশের ক্রিকেটও এক ধরনের অনিশ্চয়তার মুখে পড়েছে।"
2024-08-06 11:23:48,কারাগারে হামলা করে ৫৯৬ কয়েদিকে নিয়ে গেল দুর্বৃত্তরা,"সাতক্ষীরা জেলা কারাগারে হামলা চালিয়ে ৫৯৬ জন কয়েদি ও হাজতিতে নিয়ে গেছে দুর্বৃত্তরা। জেলখানায় আলাদা ১০টি সেলে এসব আসামিরা ছিলেন। সোমবার সন্ধ্যার পর জেলখানায় হামলা ও ব্যাপক ভাঙচুর চালিয়ে আসামিদের বের করে নিয়ে যায় দুর্বৃত্তরা।

পালিয়ে যাওয়া আসামিদের অনেকেই আজ মঙ্গলবার সকাল থেকে সাতক্ষীরা জেলা কারাগারে গিয়ে আত্মসমর্পণ করেন। সকাল ১০টা পর্যন্ত দুই শতাধিক কয়েদি ও হাজতি আত্মসমর্পণ করেছেন বলে সূত্র জানিয়েছে। আরও পলাতক আসামিদের আত্মসমর্পণের জন্য কারাগারে আসতে দেখা গেছে।

সাতক্ষীরা জেলা কারাগারের জেলার হাসনা জাহান বিথি বলেন, সোমবার সন্ধ্যা ৭টার দিকে একদল দুর্বৃত্ত জেলখানায় হামলা চালায়। তারা জেলগেটের তালা ভেঙে ১০টি সেলে থাকা আসামিদের বের করে নিয়ে যায়। ওই ১০টি সেলে ৫৯৬ কয়েদি ও হাজতি ছিল। অনেক কয়েদি ও আসামি মঙ্গলবার সকাল থেকে জেলখানায় এসে আত্মসমর্পণ করেন।"
2024-08-06 10:59:51,অলরাউন্ড পারফরম্যন্সে ম্যাচসেরা সাকিব,"লম্বা সময় পর ব্যাটে-বলে নিজের জাত চেনালেন সাকিব আল হাসান। চলমান গ্লোবাল টি-টোয়েন্টিতে বাংলা টাইগার্স মিসিসাগার এই অধিনায়ক সারে জাগুয়ার্সের বিপক্ষে ৩০ বলে ৩৬ রানের ইনিংস খেলেন। এছাড়া বল হাতেও নিয়েছেন ২৪ রানে ১ উইকেট। তাতে ম্যাচসেরার পুরস্কারও উঠেছে বাংলাদেশ দলের সাবেক অধিনায়ক সাকিবের হাতে।

সোমবার ব্রাম্পটনে ১৮ ওভারের ম্যাচে আগে ব্যাটিং করে সারে জাগুয়ার্স করেছিল ১০৮ রান। যা ৩ বল বাকি থাকতে টপকে যায় বাংলা টাইগার্স। বল হাতে পেসার শরীফুল ইসলামও ২৪ রানে ১ উইকেট নিয়েছেন।

গতকালের ম্যাচের আগে কানাডার গ্লোবাল টি-টোয়েন্টি লিগের এ মৌসুমে এখন পর্যন্ত ৫ ইনিংস ব্যাটিং করেন সাকিব। যেখানে তার সর্বোচ্চ রানের ইনিংস ২৪, গত ৩০ জুলাই টরন্টোর বিপক্ষে করেছিলেন। বাকি ৪ ইনিংসের একটিতেও ৫ রানও করতে পারেননি। বল হাতেও নিজের পুরোনো ছন্দে ধীরে ধীরে ফিরে পাচ্ছেন সাকিব। এই টুর্নামেন্টে ৫ ম্যাচে উইকেট পেয়েছেন ৭টি।

সাকিবের মত বল দারুণ করছেন শরিফুলও। টাইগার এই পেসার প্রথম দুই ম্যাচ মিলিয়ে ৮ ওভার বোলিং করে দিয়েছিলেন ২৮ রান। নিজের তৃতীয় ম্যাচে টরন্টো ন্যাশনালসের বিপক্ষে কিছুটা খরচে ছিলেন। ৪ ওভারে দিয়েছিলেন ৩১ রান। এরপর সারে জাগুয়ার্সের বিপক্ষে ৪ ওভারে ১১ রান দিয়ে নিয়েছিলেন ৩ উইকেট। ব্রাম্পটনের বিপক্ষে আগের ম্যাচে ৩ ওভারে ২৫ রান দিয়ে কোনো উইকেট না পেলেও কাল সারে জাগুয়ার্সের বিপক্ষে আবার দারুণ বোলিং করেছেন। ৬ ম্যাচে ৪ জয়ে ৮ পয়েন্ট নিয়ে তালিকার তিন নম্বরে বাংলা টাইগার্স।"
2024-08-06 10:11:14,শেখ হাসিনা দেশ ছেড়েছেন পরিবারের পীড়াপীড়িতে: জয়,"‘শেখ হাসিনা মোটেও দেশ ছাড়তে চাননি। কিন্তু পরিবারের সদস্যদের পীড়াপীড়িতে তা করেছেন।’ প্রধানমন্ত্রীর পদ থেকে সদ্য পদত্যাগ করা শেখ হাসিনার ছেলে সজীব ওয়াজেদ জয় এ কথা বলেছেন। মঙ্গলবার যুক্তরাষ্ট্র থেকে টেলিফোনে দেওয়া এক সাক্ষাৎকারে এনডিটিভিকে এ কথা বলেন তিনি।

জাতির পিতা বঙ্গবন্ধু শেখ মুজিবুর রহমানের দৌহিত্র বলেন, তিনি (শেখ হাসিনা) থাকতে চেয়েছিলেন, তিনি মোটেও দেশ ছেড়ে যেতে চাননি। কিন্তু আমরা জোর দিয়ে বলেছিলাম, দেশে থাকা নিরাপদ নয়। আমরা তাঁর শারীরিক নিরাপত্তার জন্য উদ্বিগ্ন ছিলাম। তাই দেশ ছেড়ে চলে যেতে তাকে রাজি করি।

জাতির পিতা বঙ্গবন্ধু শেখ মুজিবুর রহমানের দৌহিত্র বলেন,

আমি আজ সকালে তার (শেখ হাসিনা) সঙ্গে কথা বলেছি। বলেছি, আপনি দেখতে পাচ্ছেন, বাংলাদেশের পরিস্থিতি অরাজক।

সাবেক প্রধানমন্ত্রীর তথ্য ও প্রযুক্তি উপদেষ্টা আরও বলেন, তিনি ভালো আছেন, তবে খুবই হতাশ। এটা তার জন্য খুবই হতাশাজনক। কারণ তার স্বপ্ন ছিল, বাংলাদেশকে একটি উন্নত দেশে পরিণত করা। এজন্য তিনি গত ১৫ বছর ধরে কঠোর পরিশ্রম করেছেন। দেশকে জঙ্গি ও সন্ত্রাসবাদ থেকে সুরক্ষিত রেখেছিলেন।

প্রধানমন্ত্রীর পদ থেকে পদত্যাগের পর শেখ হাসিনা সোমবার দুপুরে একটি সামরিক হেলিকপ্টারে বোন শেখ রেহানাকে নিয়ে ভারতে আশ্রয় নেন। তিনি ভারত থেকে পরে লন্ডনে চলে যাবেন বলে ধারণা করা হচ্ছে। যুক্তরাজ্যে তিনি রাজনৈতিক আশ্রয় চাইতে পারেন।

ইন্ডিয়া টুডের তথ্য অনুযায়ী, নয়াদিল্লির গাজিয়াবাদে সেনাবাহিনীর হিন্ডন এয়ারবাসে স্থানীয় সময় ৫টা ৩৬ মিনিটে অবতরণ করে শেখ হাসিনার বিমান। ভারতের সেনাবাহিনীর কর্মকর্তা তাকে স্বাগত জানান। সেখান থেকে লন্ডনের উদ্দেশে রওনা দেবেন তিনি।

নিউজ এইটিন বলছে, শেখ হাসিনার ছোট বোনা শেখ রেহানা যুক্তরাজ্যের নাগরিক। রেহানার মেয়ে টিউলিপ সিদ্দিক যুক্তরাজ্যের ক্ষমতাসীন লেবার পার্টির সংসদ সদস্য। যে কারণে তারা যুক্তরাজ্যে যেতে পারেন।

ভারতীয় গণমাধ্যম আনন্দবাজার জানায়, সদ্য পদত্যাগ করা শেখ হাসিনা ভারতে কোনো রাজনৈতিক আশ্রয় চাননি। প্রথমে শোনা গিয়েছিল, সোমবার রাতেই তিনি লন্ডনে রওনা হবেন।"
2024-08-06 09:30:48,"সোনাইমুড়ী থানায় হামলা, চার পুলিশসহ নিহত ৭","নোয়াখালীর সোনাইমুড়ী ও চাটখিল থানায় হামলা ও অগ্নিসংযোগের ঘটনা ঘটেছে। এ সময় সোনাইমুড়ি থানা পুলিশ হামলাকারীদের ওপর গুলি ছুড়লে সংঘর্ষ আরও তীব্র হয়। এতে সোনাইমুড়ি থানার চার পুলিশসহ সাতজন নিহত হয়েছেন। নিহতের সংখ্যা আরও বাড়তে পারে বলে ধারণা করছেন স্থানীয়রা। সোমবার বিকেল ৫টা থেকে সন্ধ্যা ৭টার মধ্যে এ সংঘর্ষের ঘটনা ঘটে।

নোয়াখালীর পুলিশ সুপার (এসপি) মোহাম্মদ আসাদুজ্জামান এ তথ্য নিশ্চিত করেছেন। তিনি বলেন, এখন পর্যন্ত চার পুলিশ সদস্যের মরদেহ পাওয়া গেছে। সব মিলিয়ে ১৩ জন পুলিশ সদস্য থানায় ছিলেন। এর মধ্যে চারজনকে পাওয়া গেছে। তিনজন পুলিশ সদস্যকে গলা কেটে হত্যা করা হয়েছে। ধোঁয়ায় ভবন ছেয়ে আছে। পুরো ভবনে ঢোকার পর প্রকৃত চিত্র বোঝা যাবে।

বেঁচে যাওয়া এক পুলিশ সদস্যের বরাত দিয়ে এসপি আসাদুজ্জামান বলেন, প্রথমে আন্দোলনকারীরা থানা আক্রমণ করে। এ সময় পুলিশ নিজেদের বাঁচানোর জন্য উপরে ফাঁকা গুলি করে। নিহত পুলিশ সদস্যদের মধ্যে রয়েছেন, এএসআই মো. নাছির, এসআই মো. বাছির, কনস্টেবল মোশারফ। তিনি জানান, সোনাইমুড়ী থানার ওসি বখতিয়ার উদ্দিনের শরীরে পাঁচটি গুলি লেগেছে। পিটিয়ে তার হাত পা ভেঙে ফেলা হয়েছে। পরে সেনাবাহিনীর একটি দল সোনাইমুড়ি থানায় গিয়ে তাকে উদ্ধার করে।

২৫০ শয্যাবিশিষ্ট নোয়াখালী জেনারেল হাসপাতালের তত্ত্বাবধায়ক ডা. মোহাম্মদ হেলাল উদ্দিন জানিয়েছেন, সন্ধ্যার দিকে ৩৭ জনকে গুরুত্বর জখম অবস্থায় হাসপাতালে আনা হয়েছে। এর মধ্যে তিনজনকে হাসপাতালে মৃত অবস্থায় আনা হয়। বর্তমানে ৩৪ জন হাসপাতালে চিকিৎসা নিচ্ছেন। আহতদের বেশিরভাগই সোনাইমুড়ীর বাসিন্দা। নিহত তিনজনও ওই উপজেলার।

বৈষম্যবিরোধী ছাত্র আন্দোলন সমর্থনকারীরা সোমবার দুপুরের দিকে সোনাইমুড়ী বাইপাস এলাকায় মিছিল বের করে। তারা কুমিল্লা-সোনাইমুড়ি সড়কের থানা ও রেলপথ ক্রসিং এলাকায় জড়ো হয়। বিকেল পৌনে পাঁচটার দিকে মিছিল থেকে কয়েকজন সোনাইমুড়ী থানায় ইটপাটকেল নিক্ষেপ করে থানা ঘেরাও করতে যান। এ সময় থানার ভেতর থেকে পুলিশ আন্দোলনকারী লোকজনদের লক্ষ্য করে গুলি ছোড়েন। এতে ঘটনাস্থলে একজন নিহত হয়। এরপর আন্দোলনকারীরা উত্তেজিত হয়ে সংঘবদ্ধভাবে থানা ঘেরাও করে হামলা-ভাঙচুর চালায়। এ সময় অনেকেই গুলিবিদ্ধ হয়। পরে লোকজন থানা ভবনে আগুন ধরিয়ে দেয় এবং থানায় অবস্থানরত পুলিশের ওপর হামলা করে। হামলাকারীরা বাছির নামের একজন উপপুলিশ পরিদর্শকসহ আরও তিন পুলিশ সদস্যকে হত্যা করে। এ ঘটনায় আরও কয়েকজন পুলিশ সদস্যসহ শতাধিক লোক আহত হয়। তাদের মধ্যে ৩৪ জন ২৫০ শয্যা বিশিষ্ট নোয়াখালী জেনারেল হাসপাতালে ভর্তি রয়েছে। এর মধ্যে এক পুলিশ সদস্যও রয়েছেন। সোনাইমুড়ি থানার এএসআই জাহাঙ্গীরকে গুরুতর অবস্থায় নোয়াখালী জেলা শহরের একটি বেসরকারি হাসপাতালে ভর্তি করা হয়েছে।"
2024-08-06 08:35:55,আওয়ামী লীগের মন্ত্রী-প্রতিমন্ত্রী এমপিরা কোথায়,"আওয়ামী লীগের জ্যেষ্ঠ নেতাদের খোঁজ মিলছে না। খোঁজ মিলছে না বিদায়ী সরকারের মন্ত্রী-প্রতিমন্ত্রীদের। আওয়ামী লীগ দলীয় এমপিদেরও অনেকেই লাপাত্তা। সোমবার দুপুরে শেখ হাসিনার পদত্যাগ ও দেশ ছাড়ার খবর ছড়িয়ে পড়ার পর ছাত্র-জনতা রাস্তায় নেমে আসেন। আগুন দিয়ে জ্বালিয়ে দেওয়া হয় রাজধানীর বঙ্গবন্ধু অ্যাভিনিউর দলের কেন্দ্রীয় কার্যালয়, দলীয় সভাপতির ধানমন্ডির রাজনৈতিক কার্যালয় এবং তেজগাঁওয়ের ঢাকা জেলা আওয়ামী লীগ ভবন। বাদ যায়নি ধানমন্ডি ৩২ নম্বরের বঙ্গবন্ধু ভবন, যেখানে বঙ্গবন্ধু শেখ মুজিবুর রহমান স্মৃতি জাদুঘর গড়ে তোলা হয়েছিল। রাজধানী ছাড়াও সারাদেশে আওয়ামী লীগ নেতা, মন্ত্রী ও এমপিদের বাসাবাড়ি ও ব্যবসা প্রতিষ্ঠানে হামলা, ভাঙচুর এবং অগ্নিসংযোগের ঘটনা ঘটেছে।

এ অবস্থায় আওয়ামী লীগ কর্মীদের অনেকেই দলের নেতা, মন্ত্রী-প্রতিমন্ত্রী ও এমপিদের খোঁজ নেওয়ার চেষ্টা করেন। কিন্তু তারা তাদের খোঁজ পাননি। সমকালের পক্ষ থেকেও অনেকের সঙ্গে যোগাযোগের চেষ্টা হয়েছিল। কিন্তু বেশির ভাগের মোবাইল ফোন বন্ধ পাওয়া গেছে। দলের সভাপতিমণ্ডলীর সদস্য লে. কর্নেল (তাব) ফারুক খানের ফোনে রিং হলেও রিসিভ হয়নি। তিনি বেসামরিক বিমান পরিবহন ও পর্যটনমন্ত্রী ছিলেন।

সহিংসতার মধ্যে অনেক মন্ত্রী-এমপি দেশ ছেড়েছেন। অবশ্য বিদেশে অবস্থান করা কেউ কেউ ফিরেও এসেছিলেন। গত ১৪ জুলাই দেশের পরিস্থিতি নাজুক দেখে বিদেশ থেকে ফ্লাইটের টিকিট কেটে ঢাকা ছাড়েন অনেক প্রভাবশালী। জানা গেছে, সোমবার পর্যন্ত শতাধিক মন্ত্রী, এমপি ও নেতা দেশ ছেড়েছেন। তারা রাশিয়া, যুক্তরাজ্য, কানাডা, সিঙ্গাপুর, অস্ট্রেলিয়া, ভারত, থাইল্যান্ড, চীন ও দুবাই পাড়ি জমান।

রোববার রাতেই আওয়ামী লীগের সাধারণ সম্পাদক ওবায়দুল কাদের সিঙ্গাপুরের উদ্দেশে দেশ ছেড়েছেন। সড়ক পরিবহন ও সেতুমন্ত্রী ছিলেন তিনি। তবে মুক্তিযুদ্ধবিষয়ক মন্ত্রী আ ক ম মোজাম্মেল হক নিজ এলাকা গাজীপুরেই অবস্থান করছেন বলে নিশ্চিত হওয়া গেছে।

আলোচিত মন্ত্রী-প্রতিমন্ত্রীদের মধ্যে স্বরাষ্ট্রমন্ত্রী আসাদুজ্জামান খান কামালের ধানমন্ডির বাসভবন সোমবার ভাঙচুর হলেও তিনি ঠিক কোথায় ছিলেন জানা যায়নি। শিক্ষার্থীদের কোটা সংস্কার আন্দোলন নিয়ে বেশি সরব আইনমন্ত্রী আনিসুল হক, শিক্ষামন্ত্রী ব্যারিস্টার মহিবুল হাসান চৌধুরী নওফেল, তথ্যপ্রযুক্তি প্রতিমন্ত্রী জুনাইদ আহমেদ পলক এবং তথ্য প্রতিমন্ত্রী অধ্যাপক মোহাম্মদ আলী আরাফাতের ফোন বন্ধ পাওয়া গেছে। তবে নওফেল গত রাতে ঢাকাতেই ছিলেন বলে একটি সূত্র দাবি করেছে।

বিশ্লেষকরা বলছেন, আওয়ামী লীগের জন্য এটি ১৯৭৫ সালের ১৫ আগস্টের মতো আরেকটি ঝড়। ১৯৭৫ সালের ১৫ অগস্টের সকালে আওয়ামী লীগ জেনেছিল শেখ মুজিবুর রহমানকে সপরিবারে হত্যা করা হয়েছে। আওয়ামী লীগ সব হারিয়েছে। আর ২০২৪ সালের ৫ আগস্ট আওয়ামী লীগ জানল, প্রধানমন্ত্রী শেখ হাসিনা পদত্যাগ করেছেন। তিনি এবং তাঁর ছোট বোন শেখ রেহানা বিদেশে চলে গেছেন।

গোয়েন্দা তথ্য ও ইমিগ্রেশন পুলিশের তথ্য অনুসারে, বিপুল সংখ্যক ভিআইপি গত এক সপ্তাহে দেশ ছেড়েছেন। কোটা আন্দোলন ঘিরে দেশ যখন উত্তাল, সহিংসতা ছড়িয়ে পড়ছিল চারদিকে- এমন জটিল পরিস্থিতিতে গত ১৫ জুলাই মধ্যরাতে দেশ ছাড়েন সাবেক অর্থমন্ত্রী আ হ ম মুস্তফা কামাল। পরিবারের পাঁচ সদস্যকে নিয়ে তিনি লন্ডনে যান।

১৬ জুলাই লন্ডন যান মিরপুরের এমপি ইলিয়াস মোল্লা। পরে তিনি ২৬ জুলাই দেশে ফিরে আসেন। একই দিন পরিবারের ১১ সদস্য নিয়ে কুমিল্লা-১১ আসনের এমপি ও সাবেক রেলমন্ত্রী মুজিবুল হক দুবাই যান।

ইমিগ্রেশন সূত্র জানায়, প্রাথমিক ও গণশিক্ষা মন্ত্রণালয়ের প্রতিমন্ত্রী অধ্যাপিকা রুমানা আলী টুসি ১৬ জুলাই যান মালয়েশিয়া। তাঁর সঙ্গে ছিলেন পরিবারের চার সদস্য। এদিন আরও দুই এমপি বিদেশ যানা যাদের মধ্যে রয়েছেন ময়মনসিংহ-৮ আসনের এমপি মাহমুদ হাসান সুমন। তিনি পরিবারের চার সদস্য নিয়ে গেছেন সিঙ্গাপুরে। অপরজন হলেন কুমিল্লা-৮ আসনের এমপি আবু জাফর মোহাম্মদ শফি উদ্দিন। তিনি গেছেন চীন। ১৭ জুলাই অস্ট্রেলিয়ার সিডনি থেকে ঢাকায় ফেরেন চট্টগ্রাম-১ আসনের এমপি মাহবুব উর রহমান। এ সময় ঢাকা-৫ আসনের আওয়ামী লীগের এমপি মশিউর রহমান মোল্লা সজল ভারত সফরে ছিলেন। পরিবেশ, বন ও জলবায়ু পরিবর্তন মন্ত্রী সাবের হোসেন চৌধুরী আমেরিকা থেকে দেশে ফিরে আসেন ১৭ জুলাই। ভোলা-৪ (চরফ্যাসন-মনপুরা) আসনের এমপি আবদুল্লাহ আল ইসলাম জ্যাকব দুবাই গেছেন ২৭ জুলাই। সিলেট-১ আসনের এমপি সাবেক পররাষ্ট্রমন্ত্রী এ কে আব্দুল মোমেন আগে থেকেই ছিলেন আমেরিকায়। তিনি এখনও সেখানে।

ভোলা-৩ আসনের এমপি নূরুন্নবী চৌধুরী শাওন থাইল্যান্ড থেকে দেশে ফিরেছেন গত ২৬ জুলাই। সংরক্ষিত নারী আসনের এমপি পারভীন জামান গত ২৬ জুলাই ব্যাংকক গেছেন। ফরিদপুর-৪ আসনের এমপি মজিবুর রহমান চৌধুরী নিক্সন গত ২৩ জুলাই ব্যাংকক থেকে দেশে ফিরেছেন। ময়মনসিংহ-৩ আসনের এমপি নিলুফার আঞ্জুম লন্ডন থেকে গত ২৫ জুলাই দেশে ফেরেন।

অর্থ প্রতিমন্ত্রী ওয়াসিকা আয়শা খান ২৫ জুলাই কানাডা গেছেন। এটি তাঁর সরকারি সফর বলে জানা গেছে। চট্টগ্রাম-১০ আসনের এমপি মহিউদ্দিন বাচ্চু ২৮ জুলাই টরন্টো থেকে ঢাকায় ফেরেন। চাঁদপুর-৪ আসনের এমপি শফিকুর রহমান ১৮ জুলাই স্ত্রীসহ যুক্তরাষ্ট্রে যান। ব্রাহ্মণবাড়িয়া-৫ আসনের এমপি ফয়েজুর রহমান ২৭ জুলাই স্ত্রীসহ পরিবারের তিন সদস্য নিয়ে হংকং থেকে দেশে ফেরেন। কুমিল্লা-৩ আসনের এমপি জাহাঙ্গীর আলম সিঙ্গাপুর গেছেন ২৮ জুলাই।"
2024-08-06 08:11:18,জরুরি ভিত্তিতে অন্তর্বর্তীকালীন সরকার গঠন হবে,"রাষ্ট্রপতি মো.সাহাবুদ্দিন বলেছেন, জরুরি ভিত্তিতে একটি অন্তর্বর্তীকালীন সরকার গঠনের সিদ্ধান্ত নেওয়া হয়েছে। সব দল ও অংশীজনদের সঙ্গে আলোচনা করে গঠিত অন্তর্বর্তীকালীন সরকার যত দ্রুত সম্ভব সাধারণ নির্বাচন করবে। সোমবার বঙ্গভবনে রাষ্ট্রপতির সঙ্গে তিন বাহিনীর প্রধান, বিভিন্ন রাজনৈতিক দলের নেতা ও নাগরিক সমাজের প্রতিনিধিদের বৈঠকে এ সিদ্ধান্ত হয়। বৈঠক শেষে সোমবার রাতে জাতির উদ্দেশে দেওয়া ভাষণে রাষ্ট্রপতি মো. সাহাবুদ্দিন এ সিদ্ধান্তের কথা জানান।

তিনি বলেন, ‘আপনারা জানেন প্রধানমন্ত্রী শেখ হাসিনা আজ রাষ্ট্রপতির কাছে পদত্যাগপত্র জমা দিয়েছেন এবং আমি তা গ্রহণ করেছি। প্রধানমন্ত্রীর পদত্যাগ ও বৈষম্যবিরোধী ছাত্র আন্দোলনে সৃষ্ট পরিস্থিতিতে আজ (সোমবার) বঙ্গভবনে তিন বাহিনীর প্রধান এবং বিভিন্ন রাজনৈতিক দলের নেতা, সুশীল সমাজের প্রতিনিধি ও বৈষম্যবিরোধী ছাত্র আন্দোলনের কয়েকজন সমন্বয়কের সঙ্গে আলোচনা হয়। শুরুতেই সেনাপ্রধান বিরাজমান সার্বিক পরিস্থিতি ও রাজনৈতিক দলগুলোর সঙ্গে তাঁর আলোচনা সম্পর্কে আমাকে অবহিত করেন। রাজনৈতিক নেতারাও এ সময় তাদের বক্তব্য তুলে ধরেন।’

রাষ্ট্রপতি আরও বলেন, ‘সভায় বৈষম্যবিরোধী ছাত্র আন্দোলনে নিহতদের স্মরণে শোক প্রস্তাব গৃহীত হয়। বৈষম্যবিরোধী ছাত্র আন্দোলন ও বিভিন্ন মিথ্যা মামলায় আটকসহ সব বন্দীকে মুক্তি দেওয়া হবে। বৈষম্যবিরোধী ছাত্র আন্দোলনের নিহতদের পরিবারকে ক্ষতিপূরণ প্রদান ও আহতদের সুচিকিৎসায় প্রয়োজনীয় সব সহায়তা দেওয়া হবে। সর্বসম্মতিক্রমে বিএনপির চেয়ারপারসন খালেদা জিয়াকে মুক্তি দেওয়ার সিদ্ধান্ত নেওয়া হয়।’

রাষ্ট্রপতি বলেন, ‘আমি দেশের আইনশৃঙ্খলা পরিস্থিতি স্বাভাবিক করতে এবং লুটতরাজ ও ধ্বংসাত্মক কর্মকাণ্ড বন্ধ করতে রাজনৈতিক দলগুলোর প্রতি আহ্বান জানাচ্ছি। জনগণের জানমাল ও রাষ্ট্রীয় সম্পদ রক্ষায় সশস্ত্র বাহিনীকে কঠোর পদক্ষেপ নেওয়ার নির্দেশ প্রদান করছি। সাম্প্রদায়িক সম্প্রীতি ও সংখ্যালঘুদের নিরাপত্তা নিশ্চিত করতে এবং সরকারি সম্পত্তি রক্ষায় সবাইকে এগিয়ে আসার আহ্বান জানাচ্ছি।’

দেশের অর্থনীতি, প্রশাসন ও শিল্প-কলকারখানা চালু রাখার লক্ষ্যে সবাইকে কার্যকর ভূমিকা রাখার আহ্বান জানান রাষ্ট্রপতি মো. সাহাবুদ্দিন। তিনি বলেন, ‘দেশের অর্থনীতি, প্রশাসন ও শিল্প-কলকারখানা চালু রাখার লক্ষ্যে সবাইকে কার্যকর ভূমিকা রাখার আহ্বান জানাই। ছাত্রনেতা ও শিক্ষকদের সঙ্গে আলোচনা সাপেক্ষে শিগগিরই শিক্ষাপ্রতিষ্ঠানগুলো খুলে দেওয়া হবে। এ ছাড়া যারা হত্যা ও সহিংসতার সঙ্গে জড়িত, নিরপেক্ষ তদন্তের মাধ্যমে তাদের আইনের আওতায় আনা হবে। গণপ্রজাতন্ত্রী বাংলাদেশের সংবিধান অনুযায়ী অনতিবিলম্বে বর্তমান সংসদ বিলুপ্ত করা হবে। দেশের সব অফিস-আদালত মঙ্গলবার থেকেই স্বাভাবিকভাবে চলবে।’"
2024-08-06 07:57:39,শাহজালাল বিমানবন্দরে ফ্লাইট ওঠা নামা শুরু,"ঢাকার হযরত শাহজালাল আন্তর্জাতিক বিমানবন্দরের কার্যক্রম স্বাভাবিক রয়েছে। সোমবার বিকেলে ৬ ঘণ্টার জন্য বন্ধ থাকার পর আবার ফ্লাইট ওঠা-নামা শুরু হয়েছে।

বিমানবন্দরের নির্বাহী পরিচালক মো. কামরুল ইসলাম এ তথ্য নিশ্চিত করেন। তিনি জানান, রাতে ফ্লাইট ওঠা-নামা শুরু হয়েছে। তবে কয়েকটা ফ্লাইট বাতিল হয়েছে।

এর আগে সোমবার বিকেলে শাহজালাল আন্তর্জাতিক বিমানবন্দর ৬ ঘণ্টার জন্য বন্ধ ঘোষণা করে কর্তৃপক্ষ। আন্তঃবাহিনী জনসংযোগ পরিদপ্তর (আইএসপিআর) এক বিজ্ঞপ্তিতে এ তথ্য জানায়।

এতে বলা হয়, ঢাকার হযরত শাহজালাল আন্তর্জাতিক বিমানবন্দর ছয় ঘন্টা বন্ধ থাকবে। সোমবার বিকেল সাড়ে ৫টা থেকে পরবর্তী ৬ ঘণ্টার জন্য বন্ধ ঘোষণা করা হয়েছে। এই সময়ে কোনো বিমান উঠানামা করবে না। টার্মিনালসহ সবকিছু বন্ধ থাকবে।

বিমানবন্দর সংশ্লিষ্টরা জানান, দেশের চলমান পরিস্থিতিতে আওয়ামী লীগের কোনো নেতাকর্মী, এমপি মন্ত্রী যাতে দেশ থেকে বিদেশে পালিয়ে যেতে না পারে সে বিষয়টি নিশ্চিত করতেই বিমানবন্দরে বন্ধ রাখা হয় সব ধরনের উড়োজাহাজ চলাচল। তারা বলেন, এ বিষয়ে বিমানবন্দর কেন্দ্রিক সকল সংস্থার সমম্বয়ে একটি জরুরি বৈঠক করে এ সিদ্ধান্ত নেয় বেবিচক কর্তৃপক্ষ।"
2024-08-06 07:42:43,সাভারে পুলিশের সঙ্গে আন্দোলনকারীদের সংঘর্ষে নিহত ৮,"ঢাকার সাভারে পুলিশের সঙ্গে আন্দোলনকারীদের সংঘর্ষে নারীসহ ৮ জনের মৃত্যু খবর পাওয়া গেছে। এ সময় সাংবাদিকসহ আহত হয়েছে অন্তত শতাধিক। সোমবার রাত ১০টার দিকে এনাম মেডিকেল কলেজ হাসপাতালের ডিউটি ম্যানেজার ইউসুফ আলী এ তথ্য জানান।

তিনি বলেন, সকাল থেকে রাত পর্যন্ত শতাধিক রোগী হাসপাতালে চিকিৎসা নিতে এসেছেন। তাদের মধ্যে ৮ জনের মৃত্যু হয়েছে। নিহতদের মধ্যে যাদের নাম পাওয়া গেছে তারা হলেন- আশুলিয়ার বাইপাইল এলাকার মাছ ব্যবসায়ী রমজান আলী, মোজ্জাহিদ, তৌহিদুল রহমান, সাখোয়ান, রাসেল, নিশান, রফিকুল, নাফিজা।

জানা গেছে, সকালে সাভারের বাইপাইল এলাকায় পুলিশের সঙ্গে আন্দোলনকারীদের সংঘর্ষের ঘটনা ঘটে। এতে গুলিবিদ্ধ হয়ে রমজান আলী নামে এক মাছ ব্যবসায়ীর মৃত্যু হয়।

এছাড়া ঢাকা-আরিচা মহাসড়কের সাভার রেডিও কলোনি ও পাকিজার মোড় এলাকায় পুলিশের সঙ্গে সংঘর্ষের ঘটনা ঘটে। এরপর আন্দোলনকারীরা সাভারের থানা রোড় এলাকায় সাভার মডেল থানায় হামলা করে। এ সময় প্রায় ৩ ঘণ্টা পুলিশের সঙ্গে আন্দোলনকারীদের দফায় দফায় সংঘর্ষ হয়। সাভারের তিনটি জায়গায় অন্তত শতাধিক লোক আহত হয়। তাদের মধ্যে ৮ জন গুলিবিদ্ধ হয়ে নিহত হয়েছে।

এদিকে ঢাকা জেলা আওয়ামী লীগের যুগ্ম সাধারণ সম্পাদক ফকরুল আলম সমর, সাভার উপজেলা আওয়ামী লীগের সাধারণ সম্পাদক ও উপজেলা পরিষদের চেয়ারম্যান মঞ্জুরুল আলম রাজীব, কেন্দ্রীয় যুবলীগের প্রেসিডিয়াম সদস্য আবু আহমেদ নাসিম পাভেল, উপজেলা ছাত্রলীগের সভাপতি আতিকুর রহমান আতিক, সহ-সভাপতি নিজাম উদ্দিন আহমেদ টিপুর বাড়িতে আগুন দেওয়া হয়েছে।"
2024-08-06 07:10:25,অফিস ও শিক্ষাপ্রতিষ্ঠান খুলছে আজ,"সব অফিস ও শিক্ষাপ্রতিষ্ঠান খুলছে আজ মঙ্গলবার। সোমবার রাতে এক সংবাদ বিজ্ঞপ্তিতে এ তথ্য জানিয়েছে আন্তঃবাহিনীর জনসংযোগ পরিদপ্তর (আইএসপিআর)।

এতে বলা হয়, মঙ্গলবার সকাল থেকে বাংলাদেশের সব সরকারি, আধা-সরকারি, স্বায়ত্তশাসিত, আধা-স্বায়ত্তশাসিত, বেসরকারি প্রতিষ্ঠান, কলকারখানা এবং স্কুল, কলেজ, মাদ্রাসা, বিশ্ববিদ্যালয়সহ সব শিক্ষাপ্রতিষ্ঠান খোলা থাকবে।

কোটা সংস্কারের দাবিতে আন্দোলন ঘিরে দেশের বিভিন্ন এলাকায় সংঘর্ষের ঘটনায় দেশের সকল শিক্ষা প্রতিষ্ঠান বন্ধ ঘোষণা করা হয়। ১৬ জুলাই অনির্দিষ্টকালের জন্য সব মাধ্যমিক ও উচ্চ মাধ্যমিক পর্যায়ের শিক্ষাপ্রতিষ্ঠান এবং পলিটেকনিক ইনস্টিটিউটগুলোর শ্রেণি কার্যক্রম বন্ধ ঘোষণা করা হয়। এতে বলা হয়, বিদ্যালয় ও কলেজগামী শিক্ষার্থীদের নিরাপত্তার বিষয়টি বিবেচনায় নিয়ে শিক্ষা মন্ত্রণালয়ের আওতাধীন মাধ্যমিক ও উচ্চ মাধ্যমিক পর্যায়ের সব শিক্ষাপ্রতিষ্ঠান ও পলিটেকনিক ইনস্টিটিউটগুলোর শ্রেণি কার্যক্রম পরবর্তী নির্দেশ না দেওয়া পর্যন্ত বন্ধ থাকবে।

১৮ জুলাই থেকে সব বোর্ডের এইচএসসি ও সমমানের পরীক্ষাও স্থগিত রয়েছে।"
2024-08-06 06:59:00,এম‌পি হাসানা‌তের পুড়িয়ে দেওয়া বাড়ি থেকে ৩‌ মর‌দেহ উদ্ধার,"ব‌রিশাল জেলা আওয়ামী লীগ সভাপ‌তি আবুল হাসানাত আব্দুল্লাহ এম‌পির কা‌লিবা‌ড়ি রোডের পুড়িয়ে দেওয়া বা‌ড়ি‌ থেকে তিনজনের মরদেহ উদ্ধার করেছে ফায়ার সা‌র্ভিস। তাদের পরিচয় জানা যায়নি। ময়নাতদন্তের জন্য মরদেহ শেরে বাংলা মেডিকেল কলেজ হাসপাতা‌লে পাঠানো হয়েছে। সোমবার বি‌কেলে আগুন দেওয়ার পর সেখা‌নে ফায়ার সা‌র্ভিস‌কে যে‌তে বাধা দেওয়া হয়েছিল। প্রায় এক ঘণ্টা পর সন্ধ্যার দি‌কে দমকল বা‌হিনী গি‌য়ে আগুন নিয়ন্ত্রণে আনে। দমকল বা‌হিনীর কর্মীরা জানি‌য়ে‌ছেন, ওই বা‌ড়ি থে‌কে তিনটি মরদেহ উদ্ধার করা হ‌য়ে‌ছে।

ব‌রিশাল ফায়ার সা‌ভিস ও সি‌ভিল ডিফেন্সের সহকা‌রী প‌রিচালক বেল্লাল হো‌সেন তিনটি মর‌দেহ পাওয়ার সত্যতা নি‌শ্চিত ক‌রে‌ছেন। কা‌লিবাড় রো‌ডের সের‌নিয়াবাত ভব‌নে থাক‌তেন হাসানাতের বড় ছে‌লে মহানগর আওয়ামী লী‌গের সাধারণ সম্পাদক ও সাবেক সি‌টি মেয়র সের‌নিয়াবাত সা‌দিক আব্দুল্লাহ।

স্থানীয় একা‌ধিক সূত্র নি‌শ্চিত ক‌রে‌ছে, বিক্ষুব্ধরা ওই বা‌ড়ি‌তে আগুন দেওয়ার কিছুক্ষণ আগেও বা‌ড়ির দোতলার বারান্দায় তাঁকে দাঁড়ি‌য়ে থাক‌তে দেখা গেছে। সা‌দিক নিরাপ‌দে বা‌ড়ি ছে‌ড়ে‌ছেন কিনা তা এখন পর্যন্ত নিশ্চত হওয়া যায়‌নি।

বরিশাল কোতোয়ালি মডেল থানার ওসি মোস্তাফিজুর রহমান বলেন, সাদেক আব্দুল্লাহ বাসভবনে দুর্বৃত্তরা আগুন দেয়। পরে সেখান থেকে আমরা তিনজনের মরদেহ উদ্ধার করি। তবে তাদের পরিচয় পাওয়া যায়নি। ময়নাতদন্তের জন্য মরদেহ শেরে বাংলা মেডিকেল কলেজ হাসপাতা‌লে পাঠানো হয়েছে।

এছাড়াও আগুন দেওয়া হ‌য়ে‌ছে দ্বাদশ সংসদ নির্বাচ‌নের আগে বিএন‌পি ছে‌ড়ে আওয়ামী লী‌গে যোগ দেওয়া ব্যারিস্টার শাজাহান ওমর এম‌পির ব্রাউন্ড কম্পাউন্ড সড়‌কের বীর উত্তম ভব‌নে। সি‌টি কর‌পো‌রেশ‌নের এনএক্স ভবন কার্যালয় ও আওয়ামী লীগ অ‌ফিসেও আগুন দেওয়া হয়। ভাঙচুর ক‌রা হয়েছে শাহান আরা বেগম পার্ক, ব‌রিশাল ক্লাব, সা‌র্কিট হাউসসহ আওয়ামী লী‌গে নেতাকর্মী‌দের রাজ‌নৈ‌তিক অ‌ফিস, ব্যবসাপ্রতিষ্ঠান ও ব‌রিশাল প্রেসক্লাব।"
2024-08-06 06:35:56,লালমনিরহাটে আ.লীগ নেতার বাড়ি থেকে ৬ জনের দগ্ধ মরদেহ উদ্ধার,"লালমনিরহাট জেলা আওয়ামী লীগের যুগ্ম সাধারণ সম্পাদক সুমন খানের বাড়ি থেকে অজ্ঞাত ৬ জনের দগ্ধ মরদেহ উদ্ধার করা হয়েছে। সোমবার রাত সাড়ে তিনটার দিকে ফায়ার সার্ভিসের একটি দল বাসার চার তলার একটি কক্ষ থেকে মরদেহগুলো উদ্ধার করে। সম্পূর্ণ পুড়ে যাওয়ায় নিহতদের পরিচয় শনাক্ত করা সম্ভব হয়নি।

এর আগে সোমবার বিকেলে থানা রোড (কেন্দ্রীয় শহীদ মিনার সংলগ্ন) এলাকায় বাড়িটি পুড়িয়ে দেয় দুর্বৃত্তরা। তবে সে সময় বাড়িতে ওই আওয়ামী লীগ নেতা বা তার পরিবারের কেউ ছিলেন না।

এদিকে সোমবার লালমনিরহাট শহরের মিশনমোড়ে বৈষম্যবিরোধী আন্দোলনে যোগ দেওয়া ছয় শিক্ষার্থী বিকাল থেকে নিখোঁজ ছিলেন বলে জানা গেছে। মিশনমোড় থেকে কয়েক হাজার আন্দোলনকারী একটি মিছিল বের করেন। মিছিলটি থানা রোডের শহীদ মিনার এলাকা দিয়ে যাওয়ার সময় কিছু দুর্বৃত্ত বাড়িটিতে আগুন দেয় বলে প্রত্যক্ষদর্শীরা জানিয়েছেন।"
2024-08-06 06:01:22,অন্তর্বর্তীকালীন সরকারে ড. ইউনূসকে প্রধান উপদেষ্টা চান সমন্বয়করা,"নোবেলজয়ী অধ্যাপক ড. মুহাম্মদ ইউনূসকে প্রধান উপদেষ্টা করে অন্তর্বর্তীকালীন সরকার গঠনের রূপরেখা দিয়েছেন বৈষম্যবিরোধী ছাত্র আন্দোলনের সমন্বয়করা।

মঙ্গলবার ভোর ৪টার পর ফেসবুকে দেওয়া ভিডিও বার্তায় এ ঘোষণা দেন বৈষম্যবিরোধী ছাত্র আন্দোলনের অন্যতম সমন্বয়ক নাহিদ হাসান।

ভিডিও বার্তায় নাহিদ হাসান বলেন, ‌‘অন্তর্বর্তীকালীন সরকার গঠনের রূপরেখা দিতে আমরা ২৪ ঘণ্টা সময় নিয়েছিলাম। কিন্তু জরুরি পরিস্থিতি বিবেচনায় এখনই রূপরেখা ঘোষণা করছি। আমরা সিদ্ধান্ত নিয়েছি ড. মুহাম্মদ ইউনূসকে প্রধান উপদেষ্টা করে ছাত্র-নাগরিক অভ্যুত্থানের অন্তর্বর্তীকালীন সরকার গঠন করা হবে। তার সঙ্গে আমাদের কথা হয়েছে, তিনি দায়িত্ব নিতে সম্মত হয়েছেন।’

তিনি বলেন, ‘রাষ্ট্রপতির কাছে অনুরোধ থাকবে ড. মুহাম্মদ ইউনূসকে প্রধান উপদেষ্টা করে অন্তর্বর্তীকালীন সরকার গঠন করা হোক। অন্তর্বর্তীকালীন সরকারের বাকি সদস্যদের নামও আমরা সকালের মধ্যে ঘোষণা করবো। আমরা সকালের মধ্যে সরকার গঠনের প্রক্রিয়া দেখতে চাই।’

নাহিদ ইসলাম আরও বলেন, ‘প্রিয় মুক্তিকামী ছাত্রজনতা, আমরা দেখতে পাচ্ছি, আমাদের এ অভ্যুত্থান ও বিপ্লবের পরই অরাজকতা, নাশকতা করছে ফ্যাসিস্ট এবং তাদের দোসররা। আমরা দেখতে পাচ্ছি বিভিন্ন জায়গায় গোলাগুলি চলছে, মন্দিরে হামলা হচ্ছে এবং নাশকতা ও লুটপাট চলছে।’

তিনি বলেন, ‘আমরা মনে করি, ছাত্র-জনতার অভ্যুত্থানকে নস্যাৎ করার জন্যই এ ধরনের ঘটনা ঘটানো হচ্ছে। আমরা মুক্তিকামী ছাত্র-জনতাকে সজাগ থাকার আহ্বান জানাচ্ছি। আইনশৃঙ্খলা বাহিনীকে সহায়তা করার জন্য মুক্তিকামী ছাত্র-জনতাও রাজপথে থাকবে।’

বৈষম্যবিরোধী ছাত্র আন্দোলনের অন্যতম এ সমন্বয়ক বলেন, ‘অন্তর্বর্তীকালীন সরকার গঠন না হওয়া পর্যন্ত মুক্তিকামী ছাত্র-জনতাকে রাজপথে থেকে অভ্যুত্থানকে রক্ষা করতে হবে। ছাত্র-জনতার প্রস্তাব ছাড়া কোনো ধরনের সরকার মেনে নেওয়া হবে না। আমরা আগেও বলেছি, সেনা শাসিত সরকার অথবা সেনা সমর্থিত সরকার অথবা ফ্যাসিস্টদের দোসরদের কোনো বি-টিম সরকার, কোনো গণবিরোধী সরকার মেনে নেওয়া হবে না।’

এর আগে সোমবার রাজধানীর তেজগাঁওয়ে এক সংবাদ সম্মেলনে নাহিদ ইসলাম বলেন, ‌‘আগামী ২৪ ঘণ্টার মধ্যে আমরা একটি অন্তর্বর্তীকালীন জাতীয় সরকারের প্রস্তাব করবো। সেই জাতীয় সরকারে অভ্যুত্থানকারী ছাত্র-নাগরিকদের অংশ থাকবে এবং নাগরিক সমাজসহ বিভিন্ন পেশাজীবী ও বিভিন্ন পক্ষ রয়েছে। সবার প্রতিনিধিত্ব নিশ্চিত করে তাদের সঙ্গে আলোচনার মাধ্যমে আমরা অন্তর্বর্তীকালীন জাতীয় সরকারের রূপরেখা ও সেই সরকারে কারা কারা থাকবেন তাদের নাম ঘোষণা করবো।’"
2024-08-06 05:52:53,সাম্প্রদায়িক সম্প্রীতি ও সরকারি সম্পত্তি রক্ষায় এগিয়ে আসুন: রাষ্ট্রপতি,"সাম্প্রদায়িক সম্প্রীতি ও সংখ্যালঘুদের নিরাপত্তা নিশ্চিত করতে এবং সরকারি সম্পত্তি রক্ষায় সকলকে এগিয়ে আসার আহ্বান জানিয়েছেন রাষ্ট্রপতি মো. সাহাবুদ্দিন।

তিনি আজ রাতে জাতির উদ্দেশ্যে দেয়া ভাষণে এ আহ্বান জানান।

রাষ্ট্রপতি দেশের আইন-শৃঙ্খলা পরিস্থিতি স্বাভাবিক করতে এবং লুটতরাজ ও ধ্বংসাত্মক কর্মকান্ড বন্ধ করতে রাজনৈতিক দলগুলোর প্রতি আহ্বান জানিয়ে জনগণের জানমাল ও রাষ্ট্রীয় সম্পদ রক্ষায় সশস্ত্র বাহিনীকে কঠোর পদক্ষেপ নেয়ার নির্দেশ দেন।

দেশের সব অফিস-আদালত মঙ্গলবার থেকেই স্বাভাবিকভাবে চলবে বলে জানান রাষ্ট্রপতি।

তিনি বলেন, ‘সংসদ ভেঙে অন্তর্বর্তীকালীন সরকার গঠন করে দ্রুত সময়ের মধ্যে নির্বাচন দেওয়া হবে। বৈষম্যবিরোধী ছাত্র আন্দোলন ও বিভিন্ন মিথ্যা মামলা আটকসহ সব বন্দি ও বিএনপি চেয়ারপারসন বেগম খালেদা জিয়াকে মুক্তি দেওয়া হবে।’

মো. সাহাবুদ্দিন বলেন, ‘আন্দোলনে নিহতদের পরিবারকে ক্ষতিপূরণ প্রদান ও আহতদের সুচিকিৎসার প্রয়োজনীয় সহায়তা দেওয়া হবে।’

মো. সাহাবুদ্দিন বলেন, ‘আসুন আমরা দেশকে বাঁচাতে একযোগে কাজ করি। পারস্পরিক হিংসা-বিদ্বেষ ভুলে ও প্রতিহিংসার ঊর্ধ্বে উঠে দেশকে এগিয়ে নিতে নিজ নিজ অবস্থান থেকে ভূমিকা রাখার জন্য আমি সবাইকে বিনয়ের সঙ্গে আহ্বান জানাচ্ছি।’"
2024-08-06 02:59:54,মন্ত্রী-প্রতিমন্ত্রী এমপিদের বাড়ি স্থাপনায় হামলা,"প্রধানমন্ত্রীর পদ থেকে পদত্যাগ করে শেখ হাসিনা দেশত্যাগ করার পর তাঁর সরকারি বাসভবন গণভবন, তাঁর কার্যালয়, জাতীয় সংসদ ভবনসহ রাষ্ট্রের গুরুত্বপূর্ণ বিভিন্ন স্থাপনায় হামলা, ভাঙচুর ও অগ্নিসংযোগের ঘটনা ঘটেছে। গতকাল সোমবার বিকেল থেকে রাত পর্যন্ত এসব ঘটনা ঘটে। এর মধ্যে বঙ্গবন্ধু স্মৃতি জাদুঘর, প্রধান বিচারপতির বাসভবন, স্বরাষ্ট্রমন্ত্রীর বাসভবন, মন্ত্রী-প্রতিমন্ত্রীদের বাসভবন, বঙ্গবন্ধুর ভাস্কর্য-ম্যুরাল, আওয়ামী লীগের কেন্দ্রীয় কার্যালয়, ঢাকা জেলা পুলিশ সুপারের কার্যালয় ও মহানগর গোয়েন্দা পুলিশের (ডিবি) কার্যালয় রয়েছে। বেশির ভাগ ভবন থেকে আসবাব ও মূল্যবান জিনিসপত্র লুট হয়েছে।

সংশ্লিষ্ট সূত্র জানায়, সরকার পতনের এক দফা দাবিতে আন্দোলনকারীরা শেখ হাসিনার দেশত্যাগের খবরে বিজয় মিছিল নিয়ে প্রধানমন্ত্রীর কার্যালয়, গণভবন ও সংসদ ভবনের দিকে যান। এ সময় বিপুল সংখ্যক মানুষ ভবনগুলোর ভেতরে ঢুকে ভাঙচুর ও লুটপাট চালান। তারা আসবাব,

টিভি, ফ্রিজ, কাপড়চোপড়, হিমায়িত মাছ, হাঁস-মুরগি, ছাগলসহ হাতের কাছে যা পান, তাই নিয়ে বেরিয়ে এসে উল্লাস করেন। বাগানের গাছপালাও তুলে আনতে দেখা যায় অনেককে।

পরে গণভবনে আগুন দেওয়া হয়।

এর আগে বিজয় সরণি মোড়ে স্থাপিত বঙ্গবন্ধু শেখ মুজিবুর রহমানের ভাস্কর্য ভেঙে ফেলা হয়। ভাস্কর্য ঘিরে চত্বরটির নাম ‘মৃত্যুঞ্জয়ী প্রাঙ্গণ’। সেখানে ভাস্কর্য ছাড়াও দেয়ালে ম্যুরাল রয়েছে। ২০২৩ সালের ১০ নভেম্বর এ চত্বর উদ্বোধন করা হয়। এ ছাড়া ঢাকা বিশ্ববিদ্যালয়ে এস এম হলের পাশে বঙ্গবন্ধুর ভাস্কর্য ‘স্বোপার্জিত স্বাধীনতা’ এবং জাতীয় প্রেস ক্লাবে থাকা বঙ্গবন্ধুর ভাস্কর্য ভেঙে ফেলা হয়েছে।

এদিকে বিকেল ৪টার দিকে ধানমন্ডি ৩২ নম্বরে বঙ্গবন্ধু শেখ মুজিবুর রহমানের বাড়িতে (বঙ্গবন্ধু স্মৃতি জাদুঘর) হামলা চালানো হয়। সেখানে তিন তলা বাড়ির প্রতিটি তলায় ভাঙচুর ও পরে আগুন ধরিয়ে দেওয়া হয়। এতে সেখানে রাখা বঙ্গবন্ধুর স্মারকগুলো পুড়ে যায়। একই সময় লুটপাট হয় বিভিন্ন সরঞ্জাম। এ ছাড়া ভবনের সামনে থাকা বঙ্গবন্ধুর প্রতিকৃতি ভাঙচুর করা হয়েছে। পাশের দুটি ভবনেও আগুন দেওয়া হয়। রাতে ধানমন্ডিতে শেখ হাসিনার স্বামী প্রয়াত ওয়াজেদ মিয়ার বাড়ি সুধাসদনে হামলা ও লুটপাটের ঘটনা ঘটে।

রাজধানীর হেয়ার রোডে প্রধান বিচারপতি ওবায়দুল হাসানের বাসাতেও হামলা ও ভাঙচুর হয়েছে। বিকেল পৌনে ৫টার দিকে মিছিল নিয়ে বিপুল সংখ্যক মানুষ ওই ভবনের ভেতর ঢুকে পড়ে। তখন সেখানে নিরাপত্তারক্ষী ছিলেন না। হামলাকারীরা বাসায় ভাঙচুরের পাশাপাশি সেখান থেকে বিভিন্ন জিনিসপত্র নিয়ে যায়। এর কিছুক্ষণ আগে প্রধান বিচারপতি বাসভবন থেকে বের হয়ে যান বলে জানায় একটি সূত্র।

বিকেল সাড়ে ৩টার দিকে ধানমন্ডিতে স্বরাষ্ট্রমন্ত্রী আসাদুজ্জামান খানের বাসায় ভাঙচুর করা হয়। হামলাকারীরা ফটক ভেঙে বাসায় ঢুকে পড়ে। ভেতরে ভাঙচুরের পর আগুন ধরিয়ে দেওয়া হয়। মন্ত্রীপাড়া হিসেবে পরিচিত মিন্টো রোডে বেশ কয়েকজন মন্ত্রী-প্রতিমন্ত্রীর সরকারি বাসায় হামলা ও ভাঙচুর করা হয়। সেখান থেকে লুট করা হয় আসবাবসহ মূল্যবান বিভিন্ন জিনিসপত্র। মিন্টো রোডে বিচারপতিদের বাসভবন ও অ্যাটর্নি জেনারেল এ এম আমিন উদ্দিনের সরকারি বাসাতেও হামলা হয়।

বঙ্গবন্ধু অ্যাভিনিউয়ে আওয়ামী লীগের কেন্দ্রীয় কার্যালয়ে বিকেল ৩টার দিকে হামলা হয়।

প্রত্যক্ষদর্শীরা জানান, হামলাকারীরা কেন্দ্রীয় কার্যালয়ে ঢুকে প্রতিটি তলায় ভাঙচুর চালায়। পরে সেখানে আগুন দেওয়া হয়। এর আগেই নেতাকর্মীরা সেখান থেকে বেরিয়ে যান। দুপুর আড়াইটার দিকে ধানমন্ডিতে আওয়ামী লীগ সভাপতির রাজনৈতিক কার্যালয়েও হামলা হয়। সেখানে তখন দলটির নেতাকর্মী বা নিরাপত্তাকর্মী কেউ ছিলেন না। হামলাকারীরা ভাঙচুরের পাশাপাশি দুটি ভবনে আগুন ধরিয়ে দেয়।

এ ছাড়া রাজধানীর বিভিন্ন স্থানে আওয়ামী লীগ এবং এর অঙ্গ ও সহযোগী সংগঠনের প্রায় প্রতিটি কার্যালয়ে ভাঙচুর চালানো হয়। বেশির ভাগ ক্ষেত্রে আগুন দেওয়া হয়েছে।

পুলিশ সদরদপ্তর, ডিবি কার্যালয়ে হামলা

বঙ্গবাজারের কাছে ফিনিক্স রোডে পুলিশ সদরদপ্তরে হামলার ঘটনা ঘটেছে। পুলিশের এক কর্মকর্তা জানান, রাত পৌনে ৮টার দিকে একসঙ্গে অনেক মানুষ হামলা চালায়। তারা ব্যাপক ভাঙচুর করে ও আগুন ধরিয়ে দেয়। সেখানে তাদের বাধা দেওয়ার মতো কেউ ছিলেন না। মিন্টো রোডে ডিবি কার্যালয়েও হামলা চালানো হয়েছে।"
2024-08-06 02:18:28,ছাত্র-জনতার জয় দ্বিতীয় স্বাধীনতা,"ছাত্র-জনতার জয়কে দ্বিতীয় স্বাধীনতা বলে আখ্যায়িত করেছেন নোবেল পুরস্কারজয়ী ড. মুহাম্মদ ইউনূস। গতকাল শেখ হাসিনা পদত্যাগ করে পালানোর পর তিনি ভারতের দ্য প্রিন্টকে দেওয়া সাক্ষাৎকারে এ কথা বলেন। তিনি বলেন, প্রথম কথা হলো আমরা স্বাধীন হয়েছি। আমরা স্বাধীনতা অর্জন করেছি। এত দিন আমরা ছিলাম দখল হয়ে যাওয়া একটি দেশে থাকার মতো। এখানে শেখ হাসিনা যে আচরণ করছিলেন, তা দখলদার বাহিনী, একজন স্বৈরশাসক, একজন জেনারেলের মতো। তিনি সবকিছু নিয়ন্ত্রণ করছিলেন। সোমবার বাংলাদেশের সব মানুষ নিজেদের স্বাধীন মনে করছেন। আবার তারা দ্বিতীয় স্বাধীনতা অর্জন করলেন। সারাদেশে এই স্বাধীনতা উদ্‌যাপিত হচ্ছে।

ড. ইউনূস বলেন, আমরা অধিকৃত দেশের মতো ছিলাম। তাদের মনোভাব ছিল একনায়কতন্ত্রের মতো। তারা সবকিছুই নিয়ন্ত্রণ করত। এখন বাংলাদেশের জনগণ স্বাধীন। এখন আনন্দে মেতে উঠেছে সারা বাংলাদেশের জনগণ। সব জায়গায় আনন্দ মিছিল হচ্ছে। আন্দোলনরত সবাইকে আমি অভিনন্দন জানাচ্ছি।

তিনি বলেন, যারা এই আন্দোলনে নেতৃত্ব দিয়েছেন, সেই তরুণদের অভিনন্দন জানাচ্ছেন সবাই। তারা আমাদের আদতে স্বাধীন করেছেন। সবাইকে একত্র করেছেন। পুরো দেশকে স্বাধীন করেছেন। সবাই স্বাধীনতার আনন্দ উপভোগ করছেন।

ড. ইউনূস বলেন, আমাদের পরবর্তী পদক্ষেপ শুরু করতে হবে। আমাদের সামনে এখন সব সমস্যা। আমাদের জন্য একটি চমৎকার দেশ সৃষ্টির কাজ নতুন করে শুরু করতে হবে এখন। এসবই আমাদের প্রতিশ্রুতি। ছাত্র ও যুবসমাজ আমাদের ভবিষ্যতের নেতৃত্ব দেবেন। আমি সেদিকেই তাকিয়ে আছি।

তিনি বলেন, হাসিনা দেশ ছেড়ে পালিয়েছেন। এখন আমরা মুক্ত। আমরা যা চাই, তা এখন করতে পারব। সারা দেশের সব ইস্যু এখন সমাধান করা হবে। আমি নিশ্চিত আমরা চমৎকার একটি সূচনা করব।

ড. ইউনূসের কাছে জানতে চাওয়া হয়, আপনার ভূমিকা কী হবে? জবাবে তিনি বলেন, আমি জনগণের সঙ্গে আমার কাজ অব্যাহতভাবে চালিয়ে যাব। তা হলো সামাজিক ব্যবসা এবং সবকিছু। অধিক মুক্ত পরিবেশে আমি আমার কাজ অব্যাহত রাখব। শেখ হাসিনার সময়ে এমন পরিবেশ পাইনি। কারণ, তিনি সবসময় আমাকে আক্রমণ করেছেন। বাংলাদেশে ফেরা নিয়ে কী ভাবছেন? এ প্রশ্নের জবাবে ড. ইউনূস বলেন, শিগগিরই ফিরবেন তিনি।

এ পর্যায়ে শেখ হাসিনা পদত্যাগ করার পর প্রধানমন্ত্রীর বাসভবন ও শেখ মুজিবুর রহমানের ভাস্কর্য ভাঙচুর করা হয়েছে। এ সম্পর্কে প্রতিক্রিয়া জানতে চাইলে ড. ইউনূস বলেন, এটা দেখিয়ে দিয়েছে যে, জনগণ হাসিনা সম্পর্কে কী অনুভব করে। হাসিনা নিজে যা করেছেন, নিজের জন্য এবং তাঁর পিতার জন্য, তারই ফল এটা। তিনিই এমন ক্ষতি অর্জন করেছেন। এটা যুবসমাজের ত্রুটি নয়। এটা হলো শেখ হাসিনার ভুল।"
2024-08-06 02:16:43,"ঢামেক মর্গে গুলিবিদ্ধ লাশের সারি, রক্তে ভেজা মেঝে","n তবিবুর রহমান

বৈষম্যবিরোধী ছাত্র আন্দোলনের ডাকা সর্বাত্মক অসহযোগের দ্বিতীয় দিন গতকাল সোমবার রাজধানীর যাত্রাবাড়ী, শনির আখড়া, চানখাঁরপুলসহ বিভিন্ন স্থানে গোলাগুলির ঘটনা ঘটেছে। গুলিবিদ্ধ হয়েছেন তিন শতাধিক মানুষ। তাদের মধ্যে শুধু ঢাকা মেডিকেল কলেজ হাসপাতালের (ঢামেক) জরুরি বিভাগেই চিকিৎসা নিতে আসেন অন্তত ১৫০ জন। তা ছাড়া ৩৬ জনের গুলিবিদ্ধ লাশ মর্গে রয়েছে। রাত সাড়ে ৮টা পর্যন্ত মর্গে সারিবদ্ধভাবে রাখা এসব লাশ দেখা যায়। খবর পেয়ে হাসপাতালে আসেন স্বজনরা। পরে ময়নাতদন্ত ছাড়াই অনেকেই লাশ নিয়ে যান। এ সময় স্বজনের কান্নার রোল ওঠে। একজন আরেকজনকে জড়িয়ে ধরে আহাজারি করেন।

সরেজমিন দেখা যায়, দুপুর ১২টার দিকে পুলিশের ধাওয়া খেয়ে ঢামেকের জরুরি বিভাগে ঢুকে পড়ে প্রায় দুই হাজার মানুষ। তাদের সরিয়ে দিতে রাবার বুলেট, টিয়ার গ্যাসের শেল ও গুলি ছোড়ে পুলিশ। ঘটনাস্থলেই গুলিতে দু’জন নিহত হন। মর্গে দেখা যায় কারও মাথায়, কারও বুকে, কারও হাতে-পায়ে গুলির দাগ। হাসপাতালে আসার পর চিকিৎসকরা কাউকে মৃত ঘোষণা করেন, আবার কাউকে জরুরি চিকিৎসার ব্যবস্থা করেন। অ্যাম্বুলেন্সগুলো রক্তে লাল হয়ে যায়। গুলিবিদ্ধ মানুষের রক্তে ভিজে যায় ঢামেকের পিচঢালা রাস্তা, ফ্লোর ও জরুরি বিভাগ। স্তব্ধ দাঁড়িয়ে এসব দৃশ্য দেখেন শত শত মানুষ। কিছু মানুষ গুলিতে ঝাঁজরা হয়ে যায়। এই বীভৎস চিত্র দেখে দেখে অনেকেই কাঁদছিলেন।

ঢামেকের জরুরি বিভাগের তথ্যমতে, সহিংসতার ঘটনায় গতকাল সকাল থেকে রাত সাড়ে ৯টা পর্যন্ত পাঁচ শতাধিক আহত মানুষ চিকিৎসা নিতে আসেন। ৭০ জন ভর্তি হন। রাতে এ রিপোর্ট লেখা পর্যন্ত ৩৬ জনের লাশ গ্রহণ করা হয়। গুরুতর আহত অনেকেই চিকিৎসাধীন।

এদিকে ঢামেকে জরুরি বিভাগের গেট দিয়ে আন্দোলনকারীরা ঢুকে পড়লে চারদিকে ছড়িয়ে পড়ে আতঙ্ক। এ সময় অনেক রোগীকে ভয়ে হাসপাতাল ছাড়তে দেখা যায়। হাসপাতালের সামনে পুলিশ যখন গুলি ছুড়ছিল, তখন জরুরি বিভাগে টিকিট কালেক্টরে বসে ছিলেন চার কর্মচারী। তারা বলেন, হাসপাতালে পুলিশ গুলি করবে ভাবিনি।"
2024-08-06 02:10:23,দেশের মানুষ দ্বিতীয় স্বাধীনতা পেয়েছে: ড. ইউনূস,"প্রধানমন্ত্রীর পদ থেকে শেখ হাসিনা ইস্তফা দেওয়ার পর বাংলাদেশ মুক্ত হয়েছে বলে মন্তব্য করেছেন নোবেলজয়ী ড. মুহাম্মদ ইউনূস। তিনি বলেছেন, দেশজুড়ে মানুষ উদ্যাপন করছে। তারা যেন দ্বিতীয় স্বাধীনতা পেয়েছে।

ভারতীয় সংবাদমাধ্যম দ্য প্রিন্টের সঙ্গে সোমবার এক আলাপচারিতায় এসব কথা বলেন ড. ইউনূস।

দ্য প্রিন্টকে ড. মুহাম্মদ ইউনূস বলেন, ‘তিনি (শেখ হাসিনা) যত দিন ক্ষমতায় ছিলেন, তত দিন আমাদের দেশ দখলকৃত ছিল। তিনি দখলদার শক্তি, একজন স্বৈরশাসক, জেনারেলের মতো আচরণ করছিলেন, সবকিছু নিয়ন্ত্রণ করছিলেন। আজ বাংলাদেশের সব মানুষ নিজেদের স্বাধীন মনে করছে।’

এটা বাংলাদেশের মানুষের জন্য দ্বিতীয় স্বাধীনতার মতো মন্তব্য করে ড. ইউনূস বলেন, ‘আমরা এখন নতুন করে শুরু করতে চাই এবং আমাদের জন্য একটি সুন্দর দেশ গড়ে তুলতে চাই। এই প্রতিশ্রুতিই আমরা দিতে চাই। আমাদের ভবিষ্যতের নেতৃত্ব দেবেন শিক্ষার্থী ও তরুণেরা।’"
2024-08-06 02:09:42,ছাত্র-জনতার রক্তে ভেজা বিজয়,"ছাত্রদের কোটা সংস্কার আন্দোলন থেকে গণঅভ্যুত্থান। সেই অভ্যুত্থানে সরকারের নির্দেশে আইনশৃঙ্খলা বাহিনীর গুলিতে নিভে যায় শত শত প্রাণ। এর বিনিময়ে অবিস্মরণীয় এক জয়ের দেখা পেয়েছে ছাত্র-জনতা। জনবিক্ষোভ দমাতে নির্বিচারে গুলি চালিয়েও শেষ রক্ষা হয়নি শেখ হাসিনার। অবশেষে যবনিকা ঘটল সাড়ে ১৫ বছরের একচ্ছত্র শাসনের। গতকাল সোমবার দুপুরে প্রধানমন্ত্রীর পদ ছেড়ে তিনি ছোট বোন শেখ রেহানাকে নিয়ে ভারতে উড়াল দেন। এর আগেই দেশজুড়ে কোটি মানুষ পথে নেমে বিজয় উল্লাসে মাতেন; নেন গণভবনের দখল।

আবু সাঈদের আত্মত্যাগের পথ ধরে শিক্ষার্থী, শ্রমিক, মজুরসহ শত শত মানুষ গত ২১ দিনে শাসকের বন্দুকের নলের সামনে বুকে পেতে দাঁড়ানোর নজিরবিহীন সাহস দেখান। বিরলতম এ আত্মত্যাগে বিজয়ী হয়েছে ছাত্র-জনতার অভ্যুত্থান। উল্লাসে মাতোয়ারা সাধারণ মানুষ জানিয়েছেন, জনজোয়ারে ভেসে গেছে ক্ষমতার দম্ভ।

সরকারি চাকরিতে কোটা বাতিলের ২০১৮ সালের প্রজ্ঞাপন গত ৫ জুন হাইকোর্ট অবৈধ ঘোষণা করলে অসন্তোষের শুরু হয়। বৈষম্যবিরোধী ছাত্র আন্দোলনের ব্যানারে গত ১ জুলাই থেকে শুরু হয় আন্দোলন। তৎকালীন সরকার হাইকোর্টের রায়ের বিরুদ্ধে আপিলের ঘোষণা দিলেও কৌশলে ৩০ শতাংশ মুক্তিযোদ্ধা কোটা ফেরত আনার চেষ্টা করছে অভিযোগ তুলে শিক্ষার্থীরা সরব হন।

গত ১৪ জুলাই সাবেক প্রধানমন্ত্রী গণভবনে সংবাদ সম্মেলনে প্রশ্নের জবাবে আন্দোলনকারীদের ‘রাজাকারের বাচ্চা’ আখ্যা দেন বলে দাবি করা হয়।

এতে ওই রাতেই ঢাকা বিশ্ববিদ্যালয়সহ বিভিন্ন শিক্ষাপ্রতিষ্ঠানে স্লোগান ওঠে, ‘তুমি কে, আমি কে– রাজাকার, রাজাকার; কে বলেছে, কে বলেছে– স্বৈরাচার স্বৈরাচার’।

এ স্লোগানের জবাব দিতে ছাত্রলীগ প্রস্তুত– পরের দিন আওয়ামী লীগ সাধারণ সম্পাদক ওবায়দুল কাদের এ কথা বলার এক ঘণ্টার মধ্যে ঢাকা বিশ্ববিদ্যালয়ের শিক্ষার্থীদের ওপর তাণ্ডব চালানো হয়। ছাত্রলীগের বহিরাগত নেতাকর্মী ছাত্রীদের মেরে রক্তাক্ত করে। এতে আন্দোলন ছড়িয়ে পড়ে সারাদেশে। গত ১৬ জুলাই রংপুরে বেগম রোকেয়া বিশ্ববিদ্যালয়ের শিক্ষার্থী আবু সাঈদ বুক পেতে দাঁড়ালে, নিরস্ত্র এ তরুণকে সরাসরি গুলি করে হত্যা করে পুলিশ। আন্দোলন দাবানলের মতো ছড়িয়ে পড়ে। ১৮ থেকে ২১ জুলাই নারকীয় বর্বরতা চলে বিক্ষোভকারীর ওপর। সমকালের হিসাবে এ চার দিনে ২১২ জনকে হত্যা করা হয়, যাদের অন্তত ১৯১ জন ছিলেন গুলিবিদ্ধ। প্রাণ হারান আবু সাঈদের পথে অনুপ্রাণিত অন্তত ৫০ শিক্ষার্থী। শিক্ষার্থীদের আহ্বানে সাড়া দিয়ে পথে নামা শত সাধারণ মানুষ নিহত হন। হাজার হাজার মানুষ গুলিবিদ্ধ হন।

সে সময়ে বিভিন্ন সরকারি স্থাপনায় হামলার জন্য সরকার বিএনপি-জামায়াতকে দায়ী করে; শিক্ষার্থীদের সঙ্গে আলোচনার প্রস্তাব দেয়। ২১ জুলাই আপিল বিভাগ হাইকোর্টের রায়ও বাতিল করে। তবে ততদিনে শিক্ষার্থীরা সোচ্চার হন গ্রেপ্তার-হয়রানির বিরুদ্ধে। শেখ হাসিনার ক্ষমা প্রার্থনা, দুই মন্ত্রীর পদত্যাগসহ ৯ দাবি তোলেন। কিন্তু আওয়ামী লীগ এতে রাজি না হলে শনিবার বৈষম্যবিরোধী ছাত্র আন্দোলন সরকার পতনের এক দফা ঘোষণা করে। এ ঘোষণার দু’দিনের মাথায় পতন হয়েছে শেখ হাসিনার।

গত ৭ জানুয়ারির একতরফা নির্বাচনে জয়ী হয়ে টানা চতুর্থবারের মতো ক্ষমতায় এসেছিল আওয়ামী লীগ। বিএনপিসহ বিরোধী রাজনৈতিক দলগুলো ২০১৫ সাল থেকে কয়েকবার সরকার পতনের এক দফা আন্দোলন করেও শেখ হাসিনাকে টলাতে পারেনি। তাঁর সরকারের পতন হতে পারে, তা কয়েক দিন আগেও ভাবেননি কেউ।

গত রোববার ছিল স্বাধীন বাংলাদেশের ইতিহাসের সবচেয়ে রক্তঝরা দিন। সেদিন শতাধিক প্রাণ ঝরলেও গতকাল সকালে ‘মার্চ টু ঢাকা’ কর্মসূচির অংশ হিসেবে লাখো ছাত্র-জনতা রাজধানীর প্রবেশপথে অবস্থা নেন। শেষ সময়েও বিক্ষোভ দমনে সর্বোচ্চ চেষ্টা করে শেখ হাসিনা সরকার।

ঢাকা মহানগর পুলিশের কমিশনার হাবিবুর রহমান আগের রাতেই হুঁশিয়ার দিয়েছিলেন, কারফিউ ভেঙে জমায়েত হলে আইনের সর্বোচ্চ প্রয়োগ করা হবে। কিন্তু আগের দিনগুলোর মতোই হুমকিতে না দমে বেলা ১১টার দিকে কেন্দ্রীয় শহীদ মিনারে জমায়েত হতে শুরু করেন বিক্ষোভকারীরা। সাড়ে ১১টার দিকে গুলি করে জমায়েত ছত্রভঙ্গ করার চেষ্টা করে পুলিশ। একই সময়ে যাত্রাবাড়ী, উত্তরা, মোহাম্মদপুর, রামপুরা, বাড্ডায় আন্দোলনকারীদের বুলেট ছুড়ে ছত্রভঙ্গ করার চেষ্টা করা হয়। এতে অনেকেই নিহত হন গতকাল। বন্ধ করা হয় ইন্টারনেট।

সেনাবাহিনী একই সময়ে দায়িত্বে থাকলেও বিক্ষোভকারীদের দমন করেনি। তবে দুপুর ১২টার দিকে সেনাসদস্যরা সড়ক থেকে সরে যেতে শুরু করেন। হঠাৎ পুলিশও সরে যেতে থাকে। সেই সময়ে আইএসপিআরের বরাতে গণমাধ্যমে খবর হয়, সেনাপ্রধান জেনারেল ওয়াকার-উজ-জামান দুপুর ২টায় জনগণের উদ্দেশে বক্তব্য দেবেন। সেই সময় পর্যন্ত সবাইকে ধৈর্য ধারণের আহ্বান জানানো হয়।

এ খবরে অনেকটাই নিশ্চিত হয়ে যায়, প্রধানমন্ত্রী পদে শেখ হাসিনা আর থাকতে পারছেন না। এতে দুপুর সাড়ে ১২টার দিকে বিভিন্ন সড়ক হয়ে লাখো মানুষ জমায়েত হতে শুরু করেন শাহবাগে। তখনও সড়কে পুলিশ, বিজিবি ও আনসার সদস্যরা অস্ত্র হাতে ছিলেন।

দুপুর ২টা ৩৫ মিনিটে শেখ হাসিনাকে বহনকারী বিমানবাহিনীর হেলিকপ্টার গণভবন থেকে ভারতের আগরতলার উদ্দেশে যাত্রা করে। ঠিক একই সময় তাঁর ধানমন্ডির রাজনৈতিক কার্যালয় এবং ব্যক্তিগত বাসভবন সুধা সদন থেকে পুলিশ, বিজিবি সদস্যরা সরে যায়। তখন আওয়ামী লীগ কার্যালয় থেকে কয়েকজন নেতাকর্মী, কর্মকর্তা-কর্মচারীকে দৌড়ে বের হতে দেখা যায়। এ খবর ছড়িয়ে পড়লে ধানমন্ডি এলাকায় সড়কে উল্লাসকারীর জনস্রোত নামে।

সাধারণ মানুষ জানান, শেখ হাসিনার টানা সাড়ে ১৫ বছরের শাসনে নানা বঞ্চনার কথা। মিরপুর সড়কে উল্লাস করা আইডিয়াল কলেজের শিক্ষার্থী কাজী আবু বারেক সমকালকে বলেন, ২০১৪ সালে ৫ জানুয়ারির একতরফা নির্বাচন এবং ২০১৮ সালের ৩০ ডিসেম্বরের রাতের ভোটের মাধ্যমে জনগণের সব অধিকার কেড়ে নিয়েছিলেন শেখ হাসিনা। কেউ কথা বললেই ‘বিএনপি-জামায়াত’ তকমা দিয়ে নির্যাতন করা হয়েছে। বিএনপি-জামায়াত সমর্থক– শুধু এই সন্দেহে পুলিশ ধরে নিয়ে গেছে। এসব ক্ষোভ থেকে আন্দোলনে শামিল হয়েছিলেন।

মীর মোস্তাক আহমেদ নামের আরেক ব্যক্তি বলেন, ভোটাধিকার না থাকা, কথা বললেই আওয়ামী লীগ ও পুলিশের হয়রানি, দ্রব্যমূল্যের ঊর্ধ্বগতি, শেখ হাসিনার ক্ষমতার দম্ভ, আওয়ামী লীগ নেতাদের চাটুকারিতা ও বিরোধীদের ওপর সব দোষ চাপানো, জনগণকে স্বাধীনভাবে মতপ্রকাশের সুযোগ না দেওয়া, দুর্নীতি, সুশাসনের অভাবসহ নানা কারণে সাধারণ মানুষ এমনিতে ক্ষুব্ধ ছিলেন। আবু সাঈদকে হত্যার পর ক্ষোভের বিস্ফোরণ ঘটে। বিএনপিসহ অন্য দলের আন্দোলনে সাড়া না দিলেও শিক্ষার্থীদের সঙ্গে এবার দলে দলে জনতা নেমে আসে। ১৮ থেকে ২১ জুলাইয়ের গণহত্যার পর মানুষ আর শেখ হাসিনাকে কোনোভাবেই গণভবনে মানতে পারছিলেন না।

আওয়ামী লীগ সভাপতির পদত্যাগের ঘোষণার পর সেই ক্ষোভেরই বহিঃপ্রকাশ দেখা যায়। তাঁর হেলিকপ্টার গণভবন থেকে উড়াল দেওয়ার কয়েক মিনিটের মধ্যে সেখানে হাজারো মানুষের ঢল নামে। চলে লুটপাট। প্রধানমন্ত্রীর শয়ন কক্ষে ঢুকে যান বহু মানুষ। গণভবন থেকে সব আসবাব নিয়ে যান। ঢল ঢুকে যায় সংসদ ভবনেও। গুঁড়িয়ে দেওয়া হয় আওয়ামী লীগের কেন্দ্রীয়সহ সব কার্যালয়।"
2024-08-06 02:01:29,কর্তৃত্ববাদী শেখ হাসিনাকে পালাতেই হলো,"ছাত্র-জনতার অভ্যুত্থানের মুখে সাড়ে ১৫ বছরের কর্তৃত্ববাদী শাসনের ইতি টানতে হয়েছে শেখ হাসিনাকে। সোমবার দুপুর ২টা ২৫ মিনিটে হেলিকপ্টারে বাংলাদেশ থেকে ভারতে পালিয়ে যান তিনি। এর মাধ্যমে তাঁর স্বৈরশাসনের অবসান ঘটে। তিনি পালিয়ে যাওয়ার পরপরই গণভবনে ঢোকেন বিক্ষুব্ধ ছাত্র-জনতা।

গতকাল ঢাকা ছাড়ার আগে চাপে পড়ে প্রধানমন্ত্রীর পদ ছাড়েন শেখ হাসিনা। পদত্যাগের পরপরই ছোট বোন শেখ রেহানাকে নিয়ে দেশ থেকে পালিয়ে যান ভারতে। আনন্দবাজার পত্রিকার খবর অনুযায়ী, রাতে এ প্রতিবেদন লেখা পর্যন্ত শেখ হাসিনা ভারতের নয়াদিল্লিতে অবস্থান করছিলেন।

পত্রিকাটি জানায়, ভারতীয় বিমানবাহিনীর সি-১৭ এবং সি-১৩০জে সুপার হারকিউলিসের কাছে রাখা থাকবে বাংলাদেশের বিমানবাহিনীর সি-১৩০জে উড়োজাহাজ। ঢাকা ছাড়ার পর ওই উড়োজাহাজে চেপেই উত্তরপ্রদেশের গাজিয়াবাদে এসেছেন হাসিনা। তাঁর সঙ্গে ছিলেন বোন শেখ রেহানা এবং কয়েকজন কর্মকর্তা।

প্রথমে শোনা গিয়েছিল, সোমবার রাতেই তিনি লন্ডনের উদ্দেশে রওনা দেবেন। তবে ব্রিটেন হাসিনার রাজনৈতিক আশ্রয়ের অনুরোধ প্রত্যাখ্যান করেছে। যদিও সরকারি সূত্রে এর কোনো সমর্থন মেলেনি। তবে তেমন হলে শেখ হাসিনা আগামী কয়েক দিন দিল্লিতেই ‘সেফ হাউসে’ থাকতে পারেন। দিল্লিতে নামার পর শেখ হাসিনা ভারতের নিরাপত্তা উপদেষ্টা অজিত দোভালের সঙ্গে বৈঠক করেন।

শেখ হাসিনা তাঁর বোন শেখ রেহানা যে হেলিকপ্টারে করে পালিয়ে যান, এর পাইলট ছিলেন এয়ার কমান্ডার আব্বাস। এর পর সেটি ভারতের আগরতলা পৌঁছায়। তবে সেখান থেকে ভিন্ন একটি বিমানে স্থানীয় সময় বিকেল ৫টা ৩৬ মিনিটে শেখ হাসিনা ও শেখ রেহানা নয়াদিল্লি পৌঁছান। নয়াদিল্লির কাছের গাজিয়াবাদে সেনাবাহিনীর হিন্দন এয়ারবাসে অবতরণ করে শেখ হাসিনাকে বহনকারী বিমান।"
2024-08-06 01:57:18,সংসদ বিলুপ্ত করে আসছে অন্তর্বর্তীকালীন সরকার,"প্রধানমন্ত্রী শেখ হাসিনার পদত্যাগের পর অন্তর্বর্তীকালীন সরকার গঠনের বিষয়ে রাষ্ট্রপতি মোঃ সাহাবুদ্দিনের সঙ্গে বিভিন্ন রাজনৈতিক দলের নেতাদের আলোচনা শুরু হয়েছে। এই আলোচনায় সংবিধান কার্যকর রেখে বর্তমান সংসদ ভেঙে দিয়ে একটি অন্তর্বর্তীকালীন সরকার গঠনের বিষয়ে ঐকমত্য হয়েছে।

বৈঠক সূত্র জানায়, বর্তমান পরিস্থিতিতে জরুরি অবস্থা অথবা মার্শাল ল (সামরিক আইন) জারির কোনো সম্ভাবনা নেই। তবে ঐকমত্যের ভিত্তিতে নতুন সরকার গঠন হবে। এই অন্তর্বর্তী সরকারের অধীনে সাধারণ নির্বাচনের পর নতুন সংসদে অন্তর্বর্তীকালীন সরকারের বৈধতা দেওয়া হবে।

গতকাল সোমবার বঙ্গভবনে অনুষ্ঠিত এই আলোচনায় বিএনপি মহাসচিব মির্জা ফখরুল ইসলাম আলমগীর, দলের স্থায়ী কমিটির সদস্য মির্জা আব্বাস, জাতীয় পার্টির চেয়ারম্যান ও বিরোধীদলীয় নেতা জি এম কাদের, বিরোধীদলীয় উপনেতা আনিসুল ইসলাম মাহমুদ, মহাসচিব মুজিবুল হক চুন্নু, সদ্য নিষিদ্ধ হওয়া জামায়াতে ইসলামীর আমির ডা. শফিকুর রহমান, নাগরিক ঐক্যের মাহমুদুর রহমান মান্না, গণতন্ত্র মঞ্চের নেতা জোনায়েদ সাকি, ইসলামী আন্দোলন বাংলাদেশের আমির ফয়জুল করীম, খেলাফত মজলিসের মহাসচিব আহমেদ আব্দুল কাদের, বাংলাদেশ খেলাফত মজলিসের মহাসচিব মামুনুল হকসহ অনেকে অংশ নেন। এ ছাড়া বৈষম্যবিরোধী ছাত্র আন্দোলনের পক্ষে ঢাকা বিশ্ববিদ্যালয়ের আইন বিভাগের শিক্ষক ড. আসিফ নজরুল বৈঠকে উপস্থিত ছিলেন।

বর্তমান সংসদের বিরোধী দলের দুই নেতা এই বৈঠকে অংশ নিলেও সংখ্যাগরিষ্ঠ দল আওয়ামী লীগসহ ১৪ দলীয় জোটের শরিক দলের কোনো প্রতিনিধি ছিলেন না।

রাজনৈতিক দলের নেতৃবৃন্দ বঙ্গভবন থেকে বেরিয়ে আসার পর রাষ্ট্রপতির সঙ্গে সাক্ষাতের জন্য বঙ্গভবনে প্রবেশ করেন ছাত্র আন্দোলনের সমন্বয়ক আরিফ তালুকদার, আব্দুল্লাহ আল হোসাইন, মুবাশ্বেরা আসিফ মিমি, গণঅধিকার পরিষদের হাছান আল মামুনসহ কয়েকজন।

বঙ্গভবন থেকে বেরিয়ে বিএনপি মহাসচিব মির্জা ফখরুল ইসলাম আলমগীর বলেন, ‘বৈঠকে বর্তমান সংসদ ভেঙে দিয়ে নতুন একটি অন্তর্বর্তীকালীন সরকার গঠনের বিষয়ে আলোচনা হয়েছে। এই সরকার তিন মাসের মধ্যে নতুন নির্বাচন দেবে।’

দেশের সংবিধান অনুযায়ী, প্রধানমন্ত্রী পদত্যাগের পর মন্ত্রিসভার অন্য সদস্যরা পদত্যাগ করেছেন বলে গণ্য হবে। তবে নতুন সরকার গঠন না হওয়া পর্যন্ত মন্ত্রিসভার সদস্যরা দায়িত্ব চালিয়ে যেতে পারেন। সংবিধান স্থগিত না করে নতুন অন্তর্বর্তী সরকার গঠনের কাঠামো সম্পর্কে জানতে চাইলে বিরোধীদলীয় উপনেতা আনিসুল ইসলাম মাহমুদ বলেন, ‘সংবিধান স্থগিত করা হবে না। তবে সংবিধানের বাইরে গিয়ে নতুন সরকার গঠিত হবে। নতুন সংসদ বসার পর এই সরকারের সাংবিধানিক বৈধতা দেওয়া হবে বলে বৈঠকে উপস্থিত রাজনৈতিক নেতারা একমত হয়েছেন।’ তিনি বলেন, ‘সবকিছুই আলাপ-আলোচনার পর্যায়ে রয়েছে। এখনও কোনো কিছু নিশ্চিত করা হয়নি। রাষ্ট্রপতি জাতির উদ্দেশে ভাষণে সংসদের বিলুপ্তি ঘোষণাসহ অন্যসব বিষয় পরিষ্কার করবেন।’

এর আগে বিকেল ৪টায় জাতির উদ্দেশে দেওয়া ভাষণে সেনাপ্রধান জেনারেল ওয়াকার-উজ-জামান বলেন, ‘আমরা সব রাজনৈতিক দলের নেতাদের সঙ্গে কথা বলেছি। আমরা সবাইকে এখানে আমন্ত্রণ জানিয়েছিলাম।’ সোমবার রাতের মধ্যে অন্তর্বর্তীকালীন সরকারের বিষয়ে সিদ্ধান্ত হতে পারে বলে উল্লেখ করেন তিনি।

এদিকে বৈষম্যবিরোধী ছাত্র আন্দোলনের সমন্বয়ক নাহিদ ইসলাম বলেন, ‘ছাত্র-জনতা, নাগরিক সমাজের প্রতিনিধি ও রাজনৈতিক নেতাদের সঙ্গে আলোচনার মাধ্যমে অন্তর্বর্তীকালীন সরকারের একটি রূপরেখা জাতির সামনে উপস্থাপন করা হবে। ফ্যাসিবাদীদের দোসর ও সমর্থক কেউ এই জাতীয় সরকারে থাকতে পারবেন না।’ বর্তমান রাষ্ট্রপতিকেও তিনি ফ্যাসিবাদী ব্যবস্থার অংশ হিসেবে আখ্যায়িত করেন।

বঙ্গভবন থেকে বেরিয়ে ইসলামী আন্দোলনের ফয়জুল করীম বলেন, ‘আগামী ২৪ ঘণ্টা অর্থাৎ খুব দ্রুত সময়ের মধ্যে অন্তর্বর্তীকালীন সরকার গঠনের বিষয়ে আলোচনা হয়েছে। তবে সরকারপ্রধানের নাম এখনও চূড়ান্ত হয়নি।’ তিনি জানান, বিএনপি চেয়ারপারসন খালেদা জিয়ার মুক্তির বিষয়েও আলোচনা হয়েছে। গত ১ জুলাই থেকে যারা সরকারের দমনপীড়নে আটক হয়েছে, তাদের নিঃশর্ত মুক্তির বিষয়েও আলোচনা হয়েছে।"
2024-08-06 01:54:32,বাংলাদেশ পরিস্থিতি নিয়ে মোদির জরুরি বৈঠক,"বাংলাদেশের পরিস্থিতি পর্যালোচনা করতে কেন্দ্রীয় মন্ত্রিসভার নিরাপত্তাবিষয়ক কমিটির জরুরি বৈঠক করেছেন ভারতের প্রধানমন্ত্রী নরেন্দ্র মোদি।

সোমবার রাতে প্রধানমন্ত্রীর সরকারি বাসভবনে আয়োজিত বৈঠকে হাজির ছিলেন কেন্দ্রীয় স্বরাষ্ট্রমন্ত্রী অমিত শাহ, প্রতিরক্ষামন্ত্রী রাজনাথ সিং, পররাষ্ট্রমন্ত্রী এস জয়শঙ্কর, অর্থমন্ত্রী নির্মলা সীতারামন, ক্যাবিনেট সচিব রাজীব গৌবা, প্রধানমন্ত্রীর দপ্তরের প্রিন্সিপাল সচিব পিকে মিশ্র, ‘র’-এর প্রধান রবি সিনহা এবং গোয়েন্দা বিভাগের (আইবি) পরিচালক তপন ডেকা।

বৈঠকে বাংলাদেশ পরিস্থিতি বিষয়ে মোদিকে অবহিত করা হয়।

বাংলাদেশের পদত্যাগী প্রধানমন্ত্রী শেখ হাসিনা ইস্তফা দিয়ে দেশত্যাগ করে ভারতে আশ্রয় নিয়েছেন। গাজিয়াবাদের হিন্ডন বায়ুসেনা ঘাঁটিতে অবতরণের পর সোমবার সন্ধ্যায় ভারতের মুখ্য নিরাপত্তা উপদেষ্টা অজিত ডোভাল গিয়ে সাক্ষাৎ করেন হাসিনার সঙ্গে।

তবে তিনি ভারতের ঠিক কোন জায়গায় অবস্থান করছেন অথবা তিনি সেখানে থাকবেন না তৃতীয় কোনো দেশে যাবেন, তা এখনো স্পষ্ট নয়।"
2024-08-06 01:45:55,"সারাদেশে ভাঙচুর আগুন, পিটিয়ে ও গুলিতে নিহত ৭৭","বৈষম্যবিরোধী ছাত্র আন্দোলনের আহ্বানে গতকাল সোমবার সকাল থেকে বিভিন্ন জেলায় বিক্ষোভ হয়। এরই মধ্যে দুপুরে প্রধানমন্ত্রীর পদ থেকে শেখ হাসিনার পদত্যাগের খবরে জনতা রাস্তায় নেমে উল্লাস করে। একই সময়ে বিভিন্ন জেলায় মন্ত্রী-এমপি ও নেতার বাসাবাড়িতে হামলা-ভাঙচুর এবং অগ্নিসংযোগ করা হয়। বাদ যায়নি আওয়ামী লীগের কার্যালয়ও। আন্দোলনকারীরা জানিয়েছেন, এসবের সঙ্গে তাদের কেউ জড়িত নন; দুর্বৃত্তরা এসব করেছে। দ্রুত তাদের আইনের আওতায় আনার আহ্বান জানিয়েছেন তারা।

হামলা চালিয়ে ভাঙচুর ও অগ্নিসংযোগ করা হয়েছে সাবেক রাষ্ট্রপতি মোঃ আবদুল হামিদ, সড়ক পরিবহন ও সেতুমন্ত্রী ওবায়দুল কাদের, স্থানীয় সরকারমন্ত্রী তাজুল ইসলাম, জনপ্রশাসনমন্ত্রী ফরহাদ হোসেন, ভূমিমন্ত্রী নারায়ণ চন্দ্র চন্দ ও সমাজকল্যাণমন্ত্রী ডা. দীপু মনির বাড়ি।

হুইপ নজরুল ইসলাম বাবুসহ অন্তত ২০ সংসদ সদস্যের বাসাবাড়ি ও ব্যবসা প্রতিষ্ঠানে হামলা হয়েছে। খুলনা ও রাজশাহী সিটি করপোরেশনের মেয়রের বাড়িতে হামলা-ভাঙচুর করা হয়। দেশের বিভিন্ন জেলায় দুর্বৃত্তরা থানা ঘেরাও করতে গেলে পুলিশের গুলি ছাড়াও উন্মত্তরা অন্তত ৭৭ জনকে পিটিয়ে হত্যা করেছে।

যশোরে আ’লীগ নেতার হোটেলে আগুন, ১৮ লাশ উদ্ধার

যশোর জেলা আওয়ামী লীগের সাধারণ সম্পাদক শাহীন চাকলাদারের মালিকানাধীন পাঁচতারকা হোটেল জাবির ইন্টারন্যাশনাল এবং তাঁর বাড়িতে আগুন ধরিয়ে দেয় দুর্বৃত্তরা। পরে হোটেল থেকে ১২ জনের লাশ উদ্ধার করা হয়েছে। দগ্ধ শতাধিক ব্যক্তি হাসপাতালে চিকিৎসাধীন। হতাহতদের নাম-পরিচয় পাওয়া যায়নি। ফায়ার সার্ভিস ও সিভিল ডিফেন্স যশোরের সহকারী পরিচালক কেএএম মামুন ১৮টি মরদেহ উদ্ধারের তথ্য নিশ্চিত করেছেন।

এদিকে শহরের চাঁচড়া এলাকায় যশোর-১ আসনের সংসদ সদস্য শেখ আফিল উদ্দিনের মালিকানাধীন নাভারণ প্রিন্টিং প্রেস ভাঙচুর করা হয়েছে। আগুন দেওয়া হয়েছে যশোর সদর উপজেলা চেয়ারম্যান ফন্টু চাকলাদারের বাড়িতে।

সাভার-আশুলিয়ায় নিহত ১৮

ঢাকার সাভার ও আশুলিয়ায় পৃথক সংঘর্ষে ১৮ জন নিহত এবং দেড় শতাধিক ব্যক্তি আহত হয়েছেন। গতকাল সন্ধ্যার পর আশুলিয়া ও সাভার থানায় পুলিশের সঙ্গে দুর্বৃত্তদের দফায় দফায় সংঘর্ষে হতাহতের ঘটনা ঘটে। পরে দুই থানাতেই আগুন দেয় দুর্বৃত্তরা। এ সময় থানার আগ্নেয়াস্ত্রসহ মূল্যবান সম্পদ লুটপাট করা হয়েছে।

নিহতদের মধ্যে রয়েছেন– রমজান আলী, মুজাহিদ, নাহিদ, তৌহিদুর রহমান, রাসেল, রফিক, নিশান, শ্রাবণ গাজী, জাহিদুল ইসলাম ও শব্দ। অন্য আটজনের নাম-পরিচয় জানা যায়নি। নারী ও শিশু স্বাস্থ্যকেন্দ্র ও এনাম মেডিকেল কলেজ হাসপাতালের চিকিৎসক এসব তথ্য নিশ্চিত করেছেন।

ঢাকা জেলার এসপি মো. আসাদুজ্জামান বলেন, সাভার, আশুলিয়া ও ধামরাই থানায় সংঘর্ষ হয়েছে। হামলাকারীরা ভাঙচুর ও অগ্নিসংযোগ করেছে। কয়েক পুলিশ সদস্যকে হত্যা করা হয়েছে বলে শুনেছি।

কুষ্টিয়ায় গুলিতে শিশুসহ নিহত ৭

কুষ্টিয়ায় পুলিশের সঙ্গে সংঘর্ষে গুলিবিদ্ধ হয়ে শিশুসহ সাতজন মারা গেছেন। গতকাল দুপুরে কুষ্টিয়া মডেল থানা ও পুলিশ সুপারের কার্যালয়ে দুর্বৃত্তরা হামলা চালায়। এ সময় পুলিশের গুলিতে সাতজন নিহত হন। থানা ভবনে আগুন লাগিয়ে দেয় দুর্বৃত্তরা। নিহতদের মধ্যে রয়েছেন– ইউসুফ আলী (৭০), আব্দুল্লাহ (১৩), বাবু (৪০) আশরাফ (৪২)। অন্যদের নাম-পরিচয় জানা যায়নি।

ঝিনাইদহে হামলা-আগুনে ইউপি চেয়ারম্যানসহ নিহত ৪

ঝিনাইদহে দুর্বৃত্তদের হামলা ও অগ্নিসংযোগের ঘটনায় ইউনিয়ন পরিষদ চেয়ারম্যানসহ চারজন নিহত হয়েছেন। শহরের স্টেডিয়ামপাড়া এলাকায় গতকাল পোড়াহাটি ইউপির চেয়ারম্যান শহিদুল ইসলাম হিরনকে (৫৫) পিটিয়ে ও পুড়িয়ে হত্যা করা হয়। তাঁর লাশ রাতে শহরের পায়রা চত্বরে ঝুলিয়ে রাখে দুর্বৃত্তরা। এ ছাড়া হিরনের গাড়িচালক আক্তার মিয়াকে (৪০) কুপিয়ে হত্যা করা হয়েছে। বিকেলে দুর্বৃত্তরা স্টেডিয়ামপাড়া এলাকায় হিরনের বাড়িতে আগুন দেয়। পরে তাঁকে ও আক্তারকে হত্যা করে।

কালীগঞ্জ উপজেলায় এক ছাত্রলীগ নেতার বাড়িতে হামলা ও অগ্নিসংযোগের ঘটনায় দুই যুবক নিহত হয়েছেন। তাঁরা হলেন– শহরের ফয়লা গ্রামের মিঠুর ছেলে রাব্বি (২০) ও খয়েরতলা গ্রামের আকতারের ছেলে মনজু (২০)।

সোনাইমুড়ীতে দুই পুলিশসহ নিহত ৫

নোয়াখালীর সোনাইমুড়ীতে দুই পুলিশ সদস্যসহ পাঁচজন নিহত হয়েছেন। গতকাল বিকেলে সোনাইমুড়ী থানা ঘেরাও করতে গেলে পুলিশ গুলি চালায়। এতে গুলিবিদ্ধি হয়ে তিনজনের মৃত্যু হয়। এর পর বিক্ষুব্ধরা এক এসআই ও এক কনস্টেবলকে পিটিয়ে হত্যা করে।

চাঁদপুরে আলোচিত চেয়ারম্যান সেলিম ও তাঁর ছেলেসহ নিহত ৪

চাঁদপুরে ‘বালুখেকো’ বলে পরিচিত সদরের লক্ষ্মীপুর মডেল ইউনিয়ন পরিষদ চেয়ারম্যান সেলিম খান ও তাঁর ছেলে নায়ক শান্ত খানকে পিটিয়ে হত্যা করেছে দুর্বৃত্তরা। বিকেলে নিজ এলাকা থেকে পালিয়ে যাওয়ার সময় বালিয়া ইউনিয়নের ফরক্কাবাদ বাজারে জনরোষে পড়েন তারা। এ সময় নিজের পিস্তল থেকে গুলি করে আত্মরক্ষা করতে পারলেও পার্শ্ববর্তী বাগাড়া বাজারে পিটুনিতে তাদের মৃত্যু হয়।

এদিকে চাঁদপুরের কচুয়া থানার এসআই মামুনুর রশিদকে পিটিয়ে হত্যা করেছে দুর্বৃত্তরা। ফরিদগঞ্জে থানায় হামলার চেষ্টাকালে পুলিশের গুলিতে শাহাদাত (২০) নামে একজন নিহত হয়েছেন। এদিকে সদ্য সাবেক সমাজকল্যাণমন্ত্রী ডা. দীপু মনির বাসা, তাঁর ভাই ডা. ওয়াদুদ টিপুর জিম সেন্টার, জেলা আওয়ামী লীগ সাধারণ সম্পাদক দুলাল পাটওয়ারী ও পৌরসভা মেয়র জিল্লুর রহমানের বাড়ি এবং জেলা আওয়ামী লীগ কার্যালয়সহ বিভিন্ন স্থাপনায় ভাঙচুর ও অগ্নিসংযোগের ঘটনা ঘটেছে। হামলা হয়েছে বেশ কয়েকটি থানায়।

চুয়াডাঙ্গায় যুবলীগ নেতার বাড়িতে আগুন, ৪ লাশ উদ্ধার

চুয়াডাঙ্গা শহরের সিনেমা হলপাড়ায় জেলা যুবলীগের সাবেক আহ্বায়ক আরেফিন আলমের বাড়িতে আগুন দেয় দুর্বৃত্তরা। পরে সেখান থেকে অন্তত চারজনের মরদেহ উদ্ধার করেন ফায়ার সার্ভিসের কর্মীরা। পুড়ে বিকৃত হওয়ায় নিহতদের নাম-পরিচয় জানা যায়নি।

খুলনায় পিটুনিতে নিহত ৩, মেয়র, মন্ত্রী-এমপির বাড়িতে হামলা

খুলনার কয়রা উপজেলা চেয়ারম্যান ও উপজেলা আওয়ামী লীগ সভাপতি জিএম মোহসীন রেজাসহ তিনজনকে পিটিয়ে হত্যা করেছে বিক্ষুব্ধরা। নিহত অন্যরা হলেন– তাঁর দেহরক্ষী ইয়াকুব ও মফিজ। পরে তাঁর বাড়িতে আগুন ধরিয়ে দেওয়া হয়। এর আগে বিক্ষুব্ধরা তাঁর বাড়িতে হামলা করতে গেলে তিনি গুলি ছোড়েন। এতে সাতজন গুলিবিদ্ধ হন।

ভূমিমন্ত্রী ও খুলনা-৫ আসনের সংসদ সদস্য নারায়ণ চন্দ্র চন্দের ডুমুরিয়ার বাড়িতে হামলা ও অগ্নিসংযোগের ঘটনা ঘটেছে। খুলনা সিটি মেয়র ও মহানগর আওয়ামী লীগ সভাপতি তালুকদার আবদুল খালেকের বাসভবন, খুলনা-৩ আসনের এমপি এস এম কামাল হোসেন ও সংরক্ষিত আসনের সংসদ সদস্য বেগম মন্নুজান সুফিয়ানের বাসভবনে ভাঙচুর করা হয়েছে। ভাঙচুর হয়েছে খুলনা-৬ আসনের সাবেক সংসদ সদস্য শেখ আকতারুজ্জামান বাবুসহ বহু আওয়ামী লীগ নেতার বাড়ি এবং দলীয় কার্যালয়।

বরিশালে এম‌পি হাসানা‌তের বাসায় আগুন, ৩ লাশ উদ্ধার

বরিশাল জেলা আওয়ামী লীগ সভাপ‌তি, বঙ্গবন্ধুর ভাগনে আবুল হাসানাত আবদুল্লাহ এম‌পির কা‌লীবা‌ড়ি রোডের বাসায় আগুন দিয়েছে দুর্বৃত্তরা। প্রায় এক ঘণ্টার চেষ্টায় সন্ধ্যার দিকে ফায়ার সার্ভিস আগুন নিয়ন্ত্রণে আনে। ব‌রিশাল ফায়ার সা‌র্ভিস ও সি‌ভিল ডিফেন্সের সহকা‌রী পরিচালক বেল্লাল হোসেন জানান, বা‌ড়ি থেকে তিনজনের মরদেহ উদ্ধার করা হয়েছে। তাদের পরিচয় শনাক্ত করা যায়নি।

কা‌লীবাড়ি রো‌ডের সের‌নিয়াবাত ভব‌নে থাক‌তেন হাসানাতের বড় ছে‌লে মহানগর আওয়ামী লীগের সাধারণ সম্পাদক ও সাবেক সি‌টি মেয়র সের‌নিয়াবাত সা‌দিক আবদুল্লাহ। মহানগর আওয়ামী লীগের সহসভাপতি আনোয়ার হোসেন জানিয়েছেন, নিহত তিনজনই গৃহকর্মী। আগুন লাগার পরপর স্ত্রীসহ নিরাপদে বাড়ি ত্যাগ করেন সাদিক আব্দুল্লাহ।

এদিকে ব‌্যা‌রিস্টার শাহজাহান ওমর এমপির বরিশাল শহরের ব্রাউন্ড কম্পাউন্ড সড়‌কের বীরউত্তম ভব‌ন, সি‌টি কর‌পো‌রেশ‌নের অ্যানেক্স ভবন কার্যালয় ও আওয়ামী লীগ অফিসে আগুন দেওয়া হয়েছে। এ ছাড়া আমির হোসেন আমু এমপির বরিশাল শহরের বগুড়া রোডের বাসভবন ভাঙচুর করা হয়েছে।

সাতক্ষীরায় নিহত ৩, কারাগারে হামলা, সব বন্দির পলায়ন

সাতক্ষীরার আশাশুনি উপজেলার প্রতাপনগর ইউনিয়ন পরিষদের সাবেক চেয়ারম্যান ও উপজেলা আওয়ামী লীগের সহসভাপতি শেখ জাকির হোসেনকে কুপিয়ে হত্যা করেছে দুর্বৃত্তরা। এর আগে জাকিরের বাড়ির সামনে দিয়ে যাওয়ার সময় তার বাড়িতে ইটপাটকেল ছোড়ে তারা। এতে ক্ষুব্ধ হয়ে জাকির গুলি ছুড়লে দু’জন নিহত ও অন্তত ১০ জন আহত হন। নিহত দু’জন হলেন– আনাজ বিল্লাহ ও আদম আলী।

এদিকে সাতক্ষীরা জেলা কারাগার থেকে সব হাজতি ও কয়েদি বেরিয়ে গেছে। সন্ধ্যা ৭টার দিকে জেলা কারাগারে দুর্বৃত্তরা হামলা চালিয়ে কারারক্ষীদের জিম্মি করে চাবি নিয়ে ভাঙচুর চালায়। এক পর্যায়ে সন্ধ্যার পর জেলখানা এলাকায় সব আলো নিভিয়ে দেওয়া হয়। পরে একে একে সব হাজতি ও কয়েদি পালিয়ে যায় বলে জানা গেছে। কত হাজতি ও কয়েদি চলে গেছে, তা জানাতে পারেননি পুলিশ সুপার।

কুমিল্লায় কলেজছাত্রসহ নিহত ২

কুমিল্লায় দুর্বৃত্তদের হামলায় নাফিজুল আলম সামি নামে এক কলেজছাত্র নিহত হয়েছেন। বিকেলে নগরীর তালপুকুরপাড় এলাকায় এ ঘটনা ঘটে। নিহত সামি সদর দক্ষিণ উপজেলার পদুয়ার বাজার বিশ্বরোড এলাকার সেলিম মিয়ার ছেলে। এদিকে চৌদ্দগ্রামে সংঘর্ষের সময় আহত অজ্ঞাতপরিচয় এক ব্যক্তি চিকিৎসাধীন অবস্থায় রাতে মারা গেছেন।

বাউফলে যুবলীগ কর্মীকে কুপিয়ে হত্যা

পটুয়াখালীর বাউফল উপজেলায় মনিরুল ইসলাম শাহীন নামে যুবলীগের এক কর্মীকে কুপিয়ে হত্যা করেছে দুর্বৃত্তরা। গতকাল সন্ধ্যায় উপজেলার মদনপুরা ইউনিয়নের চন্দপাড়া এলাকায় এ ঘটনা ঘটে। শাহীন ইউনিয়ন যুবলীগের সদস্য। এদিকে একই উপজেলার কালিশুরি বাজার এলাকায় যুবলীগ কর্মী গৌতম দাসের চোখ তুলে নিয়েছে দুর্বৃত্তরা।

পাটুরিয়া নৌ ফাঁড়িতে আগুন, গুলিতে নিহত ১

মানিকগঞ্জের পাটুরিয়া নৌ ফাঁড়িতে বিকেলে হামলা চালিয়ে আগুন ধরিয়ে দেয় দুর্বৃত্তরা। এ সময় পুলিশ প্রথমে টিয়ার গ্যাসের শেল ও রাবার বুলেট ছোড়ে। এক পর্যায়ে পরিস্থিতি নিয়ন্ত্রণের বাইরে চলে গেলে পুলিশ গুলি করলে তিনজন আহত হয়। তাদের মধ্যে রফিকুল ইসলাম চঞ্চল (২৪) নামে একজন হাসপাতালে মারা যান।

ফরিদপুরে থানায় আগুন, গুলিতে নিহত ১

গতকাল বিকেলে ফরিদপুর কোতোয়ালি থানা ঘেরাওয়ের চেষ্টা করে এক দল দুর্বৃত্ত। এ সময় পুলিশের গুলিতে একজন নিহত হন। পরে থানার সব পুলিশ সদস্যকে কঠোর নিরাপত্তায় ফরিদপুর পুলিশ লাইন্সে নেওয়া হয়। তারা চলে যাওয়ার পর দুর্বৃত্তরা থানায় আগুন ধরিয়ে দেয়।

কালিয়াকৈরে গুলিতে নিহত ১

গাজীপুরের কালিয়াকৈর উপজেলার সফিপুর আনসার প্রশিক্ষণ একাডেমিতে আনসার সদস্যের গুলিতে ইলিম সিকদার নামে একজন নিহত হয়েছেন। একাডেমির ভেতরে বঙ্গবন্ধুর ম্যুরাল ভাঙতে গেলে দুর্বৃত্তদের সঙ্গে আনসার সদস্যদের সংঘর্ষ হয়। এ সময় গুলিবিদ্ধি হয়ে ইলিম মারা যান। এতে আহত হয়েছেন শতাধিক ব্যক্তি। এদিকে উত্তেজিত জনতা মৌচাক এলাকায় শেখ হাসিনার বোন শেখ রেহানার ডাকবাংলোতে ভাঙচুর ও আগুন দেয়।

এ ছাড়া চট্টগ্রামে কারাগার, থানা, পুলিশ কার্যালয়, সরকারি বিভিন্ন গুরুত্বপূর্ণ স্থাপনা ও আওয়ামী লীগের নেতাকর্মীর বাসায় হামলার ঘটনা ঘটেছে। কারাগারে হামলার ঘটনায় কারারক্ষীদের গুলিতে ইমান (১৮) নামে একজন নিহত হয়েছেন।

টঙ্গীতে যুবলীগ নেতাকে পিটিয়ে হত্যা

গাজীপুরের টঙ্গীতে ইসমাইল হোসেন (৩৫) নামে এক যুবলীগ নেতাকে পিটিয়ে হত্যা করেছে দুর্বৃত্তরা। গতকাল রাত সাড়ে ৯টার দিকে টঙ্গী পশ্চিম থানার আউচপাড়া সুরতরঙ্গ রোডে এ ঘটনা ঘটে। ইসমাইল আউচপাড়ার আবুল কাশেমের ছেলে। তিনি স্থানীয় যুবলীগের প্রভাবশালী নেতা ছিলেন।

সাবেক রাষ্ট্রপতির বাড়িতে হামলা

কিশোরগঞ্জ শহরের খড়মপট্টি এলাকায় সাবেক রাষ্ট্রপতি মোঃ আবদুল হামিদের বাড়িতে হামলা চালিয়ে ভাঙচুর ও লুটপাট করেছে দুর্বৃত্তরা। বাজিতপুরে কিশোরগঞ্জ-৫ আসনের সংসদ সদস্য আফজাল হোসেনের ‘এমপি মার্কেট’ ও তাঁর ভাগনে গাজীরচর ইউপি চেয়ারম্যান জুয়েল মিয়ার মার্কেটে হামলা চালিয়ে লুটপাট করা হয়েছে।

এ ছাড়া ঢাকা মহানগর গোয়েন্দা পুলিশের যুগ্ম কমিশনার বিপ্লব কুমার সরকারের শহরের খড়মপট্টি এলাকার বাসা ও হোসেনপুরে শেখ হাসিনার বিশেষ সহকারী মশিউর রহমান হুমায়ুনের বাড়িতে হামলা হয়েছে।

ওবায়দুল কাদেরের বাড়িতে আগুন

আওয়ামী লীগের সাধারণ সম্পাদক ওবায়দুল কাদেরের গ্রামের বাড়িতে হামলা-ভাঙচুর ও অগ্নিসংযোগ করা হয়েছে। এ সময় তাঁর ছোট ভাই বসুরহাট পৌরসভার মেয়র আবদুল কাদের মির্জার দুটি গাড়ি পুড়িয়ে দেওয়া হয়। বসুরহাট বাজারে অবস্থিত কোম্পানীগঞ্জ উপজেলা আওয়ামী লীগ কার্যালয়, জিরো পয়েন্টের বঙ্গবন্ধুর ম্যুরাল ও মির্জা টাওয়ারে ভাঙচুর চালায় দুর্বৃত্তরা।

মন্ত্রী তাজুল ও এমপি বাহাউদ্দিনের বাড়িতে হামলা-আগুন

কুমিল্লার লাকসামের পোমগাঁও এলাকায় স্থানীয় সরকারমন্ত্রী তাজুল ইসলামের বাড়ি এবং নগরীর মোন্সেফবাড়ি এলাকায় সদর আসনের এমপি আ. ক. ম. বাহাউদ্দিন ও মুরাদনগরের এমপি জাহাঙ্গীর আলম সরকারের বাড়িতে হামলা, ভাঙচুর ও আগুন দিয়েছে দুর্বৃত্তরা। পুলিশ লাইন্সসহ কয়েকটি থানা ছাড়াও জেলার বিভিন্ন উপজেলা আওয়ামী লীগ কার্যালয় এবং নেতাদের বাসাবাড়ি ও স্থাপনায় হামলা-ভাঙচুর চালানো হয়েছে।

জনপ্রশাসনমন্ত্রীর বাড়িতে আগুন

মেহেরপুর-১ আসনের সংসদ সদস্য ও জনপ্রশাসনমন্ত্রী ফরহাদ হোসেনের বাড়িতে ভাঙচুর ও অগ্নিসংযোগ করেছে দুর্বৃত্তরা। আগুন দেওয়া হয়েছে জেলা আওয়ামী লীগের কার্যালয়ে। সুপারশপ ভেঙে মালপত্র লুট করা হয়েছে। জেলা প্রেস ক্লাবেও ভাঙচুর চালানো হয়।

মাশরাফির বাড়িতে ভাঙচুর

নড়াইল-২ আসনের সংসদ সদস্য মাশরাফি বিন মুর্তজার ডুপ্লেক্স বাড়ি, জেলা আওয়ামী লীগ সভাপতি সুবাস চন্দ্র বোসের দ্বিতল বাড়িসহ স্থানীয় অনেক নেতার বাড়ি ও বিভিন্ন স্থাপনায় ভাঙচুর-লুটপাটের ঘটনা ঘটেছে। ভাঙচুর করা হয়েছে শহরের দুটি স্থানে বঙ্গবন্ধুর ম্যুরাল।

শেরপুর কারাগারে হামলা, ৫২৭ বন্দির পলায়ন

গতকাল বিকেলে শেরপুর জেলা কারাগার থেকে ৫২৭ বন্দি পালিয়ে গেছে। দুর্বৃত্তরা কারাগারে ভাঙচুর ও অগ্নিসংযোগ করলে এই সুযোগে তারা পালিয়ে যায়। জেলা প্রশাসক আব্দুল্লাহ আল খায়রুম বিষয়টি জানিয়েছেন। এ ছাড়া সদর থানা, জেলা প্রশাসনের ম্যাজিস্ট্রেটের ডরমিটরি, শ্রীবরদী উপজেলা পরিষদ কার্যালয়, বিভিন্ন ইউনিয়ন পরিষদ ভবন, আওয়ামী লীগ অফিস, শেরপুর সদর আসনের এমপি ও জেলা আওয়ামী লীগের সাধারণ সম্পাদক ছানুয়ার হোসেন ছানুর বাড়িসহ একাধিক আওয়ামী লীগ নেতার বাড়িতে ভাঙচুর ও অগ্নিসংযোগ করা হয়েছে।

এদিকে নারায়ণগঞ্জের আড়াইহাজারে হুইপ নজরুল ইসলাম বাবুর কৃষ্ণপুরা বাড়িতে, পৌরসভার কাউন্সিলর জাহাঙ্গীর হোসেনের টেক্সটাইল মিল ও বাড়িতে ভাঙচুর এবং লুটপাট চালায় মুখোশধারীরা। লালমনিরহাটের তিন এমপির বাড়িতে ব্যাপক ভাঙচুর ও অগ্নিসংযোগ করেছে দুর্বৃত্তরা। টাঙ্গাইলের মির্জাপুরের কলেজ রোডে স্থানীয় সংসদ সদস্য খান আহমেদ শুভর ব্যক্তিগত অফিসে ভাঙচুর করা হয়। নারায়ণগঞ্জের রূপগঞ্জের এমপি গোলাম দস্তগীর গাজীর (সাবেক মন্ত্রী) টায়ার ফ্যাক্টরিতে অগ্নিসংযোগ করে দুর্বৃত্তরা।"
2024-08-06 01:39:14,পতনের আগেও নির্বিচারে গুলি নিহত ৭৬,"রাজধানীসহ দেশের বিভিন্ন স্থানে সহিংসতায় গতকাল সোমবার ৭৬ জন নিহত হয়েছেন। তাদের বেশির ভাগই গুলিবিদ্ধ হন। শিক্ষার্থীদের আন্দোলনকে কেন্দ্র করে এ নিয়ে ২১ দিনে প্রাণ হারালেন ৩৯২ জন। এ ছাড়া আহত হয়েছেন সহস্রাধিক।

উত্তেজনাকর পরিস্থিতির এক পর্যায়ে ঢাকা মেডিকেল কলেজ (ঢামেক) হাসপাতালে ঢুকে আন্দোলনকারীদের ওপর পুলিশ গুলি চালায়। হাসপাতালের নতুন ভবনের সামনে দু’জন গুলিবিদ্ধ হয়ে প্রাণ হারান। এই দু’জনসহ গতকাল রাজধানীতে প্রাণ হারিয়েছেন ৬৩ জন।

সরকারের পদত্যাগের এক দফা দাবিতে এদিন বৈষম্যবিরোধী আন্দোলনের ‘মার্চ টু ঢাকা’ কর্মসূচি অনুযায়ী সকাল ৯টার দিকে অন্তত একশ শিক্ষার্থী কেন্দ্রীয় শহীদ মিনারে অবস্থান নেন। এ সময় পুলিশ তাদের ওপর টিয়ার গ্যাসের শেল ও রাবার বুলেট নিক্ষেপ করে। পুলিশের সঙ্গে তাদের পাল্টাপাল্টি ধাওয়া হয়।

একপর্যায়ে আন্দোলনকারী শিক্ষার্থীরা ছত্রভঙ্গ হয়ে যায়। বেলা সাড়ে ১১টার দিকে কয়েকশ আন্দোলনকারী ঢামেক হাসপাতালের জরুরি বিভাগের গেটের সামনের সড়ক অবরোধ করে বিক্ষোভ করেন। এ সময় শহীদ মিনারে থাকা পুলিশ সদস্যরা তাদের লক্ষ্য করে টিয়ার শেল, সাউন্ড গ্রেনেড ও গুলি চালান। আন্দোলনকারীরা ছত্রভঙ্গ হয়ে চানখাঁরপুল ও ঢামেক হাসপাতালের ভেতর চলে যান। পুলিশ হাসপাতাল চত্বরে গুলি চালায়। নতুন ভবনের সামনে গুলিবিদ্ধ হয়ে দু’জন মারা যান। পরে পুলিশ বের হয়ে চানখাঁরপুল ও বকশীবাজারে অবস্থান নেয়। আন্দোলনকারীরা অলিগলিতে ঢুকে পুলিশকে লক্ষ্য করে ইটপাটকেল ছোড়েন। দুপুর ২টা পর্যন্ত পুলিশ থেমে থেমে গুলি করে।

পরিস্থিতি নিয়ন্ত্রণের বাইরে চলে যাওয়ায় গত রোববার সন্ধ্যা থেকে ফের অনির্দিষ্টকালের জন্য কারফিউ জারি করা হয়। এর পর রাত সাড়ে ১০টায় মিন্টো রোডে মিডিয়া সেন্টারে আয়োজিত সংবাদ সম্মেলনে ঢাকা মহানগর পুলিশ কমিশনার (ডিএমপি) হাবিবুর রহমান হুঁশিয়ারি দিয়ে বলেন, কারফিউ চলাকালে ঘর থেকে বের হলে কঠোর ব্যবস্থা নেওয়া হবে।

গতকাল সকাল থেকে রাজধানীর বিভিন্ন এলাকায় পুলিশকে কঠোর অবস্থানে থাকতে দেখা যায়। আন্দোলনকারীরা জড়ো হওয়ার চেষ্টা করলে টিয়ার শেল, রাবার বুলেট ও গুলি ছোড়া হয়। সকাল থেকে যাত্রাবাড়ী-শনির আখড়ায় অবস্থান নেন আন্দোলনকারীরা। পুলিশের সঙ্গে তাদের ধাওয়া-পাল্টা ধাওয়া ও সংঘর্ষ হয়। টিয়ার শেল, রাবার বুলেট ও গুলি চালায় পুলিশ।

প্রত্যক্ষদর্শীরা জানান, দুপুরের পর ছাত্র-জনতা মিছিল নিয়ে শাহবাগে যেতে চাইলে পুলিশ বাধা দেয়। পরে মিছিল থেকে কিছু সংখ্যক বিক্ষোভকারী এগিয়ে গিয়ে যাত্রাবাড়ী থানায় আক্রমণ করে। তখন পুলিশ এলোপাতাড়ি গুলি ছুড়তে শুরু করে। যাত্রাবাড়ী, কাজলা ও শনির আখড়ায় গুলিবিদ্ধ ৩৮ জনের লাশ আসে ঢামেক হাসপাতালে। নিহতদের মধ্যে কয়েকজনের নাম-পরিচয় পাওয়া গেছে। তারা হলেন রাসেল, সাউথইস্ট বিশ্ববিদ্যালয়ের শিক্ষার্থী রাকিব হোসেন, তোলারাম কলেজের শিক্ষার্থী আব্দুর রহমান, সাইফুল ইসলাম তন্ময়, আবু ইসহাক, আজমত মিয়া, আব্দুল হান্নান, রায়হান ও আব্দুন নূর।

যাত্রাবাড়ী এলাকা থেকে গতকাল স্যার সলিমুল্লাহ মেডিকেল কলেজ হাসপাতালে ১০ জনের লাশ আসে। এ ছাড়া আহত অবস্থায় চিকিৎসা নেন ৩৪৬ জন। এদিন ঢামেক হাসপাতালে অন্তত ৫০০ জন চিকিৎসা নেন।

উত্তরায় ১৩ লাশ

উত্তরা পূর্ব থানা ঘেরাও করে বিক্ষুব্ধ জনতা হামলার চেষ্টা করলে পুলিশ আত্মরক্ষার্থে রাবার বুলেট ও গুলি ছোড়ে। এতে অন্তত ১৩ জন নিহত হন। তাদের মধ্যে একজনের পরিচয় পাওয়া গেছে। তাঁর নাম উমর নুরুল আফসার। তিনি বাংলাদেশ এয়ার লাইন্স ট্রেনিং সেন্টারের শিক্ষার্থী। আহত হয়েছেন আরও শতাধিক। বিকেলে থানা ভবনের ছাদ থেকে সাদা পোশাকে দু’জনকে রাবার বুলেট ও গুলি চালাতে দেখা যায়। এতে জনতা ক্ষুব্ধ হয়ে থানা ঘেরাও করে রাখে। উত্তরার ক্রিসেন্ট হাসপাতালের জরুরি বিভাগের চিকিৎসকরা জানিয়েছেন, তাদের হাসপাতালে ১৩ জনের মরদেহ আসে। আহতদের অনেকের অবস্থা আশঙ্কাজনক। তাদের হাসপাতালসহ উত্তরার বিভিন্ন হাসপাতালে শতাধিক মানুষ চিকিৎসা নিচ্ছেন।

গাজীপুরে নিহত ৫

গাজীপুরে বর্ডার গার্ড বাংলাদেশ (বিজিবি) ও বিক্ষোভকারীদের সংঘর্ষের সময় পাঁচজন নিহত হয়েছেন। আন্দোলনকারীরা ৬০ জন বিজিবি সদস্যকে আটকে রাখে এবং তাদের বহনকারী দুটি গাড়ি পুড়ে ফেলে। গাজীপুরে শ্রীপুর উপজেলার পল্লী বিদ্যুৎ মোড় এলাকায় গতকাল বেলা ১১টা থেকে সন্ধ্যা ৭টা পর্যন্ত দফায় দাফায় সংঘর্ষ হয়। দুটি গাড়িতে বিজিবির ৮০ জন সদস্য ময়মনসিংহের দিকে যাচ্ছিলেন। এ সময় আন্দোলনকারীরা পল্লী বিদ্যুৎ মোড়ে তাদের গাড়ি থামায়। বিজিবি সদস্যদের লক্ষ্য করে তারা ইটপাটকেল ছুড়তে থাকে। এরপর দুই পক্ষের মধ্যে তুমুল সংঘর্ষ বাধে। দফায় দফায় গুলির শব্দ পাওয়া যায়। সংঘর্ষ থেমে যাওয়ার পর দুপুর দেড়টার দিকে সড়কজুড়ে আহত ও নিহতদের পড়ে থাকতে দেখা যায়। তাদের উদ্ধার করে বিভিন্ন হাসপাতালে নিয়ে যাওয়ার পর বিজিবির সদস্যদের অবরুদ্ধ করে ফেলে আন্দোলনকারীরা। এ ঘটনায় পাঁচজনের মৃত্যু হয়েছে। নিহতরা হলেন সিফাতউল্লাহ, শরীফ আহমেদ, কাওসার আহমেদ, জুয়েল মৃধা, জাকির হোসেন রানা।

সাভারে নিহত এক

গতকাল দুপুরে সাভারে ছাত্র-জনতার সঙ্গে পুলিশের সংঘর্ষ ঘটে। এতে পুলিশের ছোড়া গুলি ও টিয়ার শেলের আঘাতে শ্রাবণ গাজী নামে এক যুবক নিহত হন। এ সময় জাহাঙ্গীরনগর বিশ্ববিদ্যালয়ের শিক্ষার্থীসহ অর্ধশত আন্দোলনকারী আহত হয়েছেন।

হবিগঞ্জে গুলি, নিহত ৬

হবিগঞ্জের বানিয়াচংয়ে আন্দোলনকারীদের সঙ্গে পুলিশের সংঘর্ষে ৬ জন গুলিবিদ্ধ হয়ে নিহত হয়েছেন। পুলিশসহ আহত হয়েছেন অন্তত ৮০ জন। দুপুর ১২টার দিকে আন্দোলনকারীরা মিছিল নিয়ে বড় বাজার থেকে থানার দিকে আসতে থাকেন। এ সময় ঈদগাহ’র সামনে আন্দোলনকারীদের বাধা দেয় পুলিশ। একপর্যায়ে সংঘর্ষে জড়িয়ে পড়ে। আন্দোলনকারীরা পুলিশকে লক্ষ্য করে ইটপাটকেল ছুড়তে থাকলে পুলিশ রাবার বুলেট, কাঁদানে গ্যাস, সাউন্ড গ্রেনেড ছুড়তে থাকে। পুলিশ পিছু হটলে আন্দোলনকারীরা থানায় হামলা করেন। একপর্যায়ে আন্দোলনকারীরা থানায় ও ডাক বাংলোয় আগুন ধরিয়ে দেন। এ সময় পুলিশ গুলি চালায়। নিহতরা হলেন বানিয়াচংয়ের যাত্রাপাশা মহল্লার হাসান মিয়া, মাঝের মহল্লা গ্রামের আশরাফুল ইসলাম, পাড়াগাঁও মহল্লার মোজাক্কির মিয়া, কামালহানি মহল্লার নয়ন মিয়া, যাতুকর্নপাড়া মহল্লার তোফাজ্জ্বল ও পূর্বঘর গ্রামের সাদিকুর।"
2024-08-06 01:36:06,বিজয়ী ছাত্ররাই আজ দেশের শিক্ষক,"দুপুর ঠিক ২টা বাজে। খবর এলো, ছররা গুলি হয়েছে সায়েন্স ল্যাব, শ্যামলী, যাত্রাবাড়ী-শনির আখড়া, শহীদ মিনারসহ আরও কিছু জায়গায়। ছাত্র-জনতার স্রোত সেসব ভাসিয়ে ততক্ষণে বাংলামটর পেরোচ্ছে। এখন তারা কারওয়ান বাজারের সার্ক ফোয়ারার সামনে। সেখান থেকেই দেখা গেল, ফার্মগেটের দিক থেকেও একটা মিছিল আসছে। গত রোববার বিকেলে ওখান থেকেই ছাত্রলীগ-যুবলীগের ক্যাডাররা গুলি ছুড়েছিল। তাই কয়েক মুহূর্তের উত্তেজনা-ভয়। একটা থম ধরা ভাব। ফার্মগেটের মিছিলটা তখনও আসছে। আরেকটু এগিয়ে আসতেই সার্ক ফোয়ারার ছেলেমেয়েরা চিৎকার করে উঠল। ফার্মগেটের মিছিলটাও তো তাদেরই।

এই দৃশ্য অদ্ভুত, দু’দিকের দুই জনস্রোত বুকে বুক মেলাতে ছুটে আসছে। ঠিক সে সময় বাংলাদেশ এক হচ্ছে রাজপথে। তাদের লক্ষ্য গণভবন। ঠিক তখনই জানা গেল, শেখ হাসিনা পালিয়ে গেছেন।

দুপুর আড়াইটা: জনতার সংসদ চলে গেছে জনতার দখলে। গণভবনেও মানুষ আর মানুষ। সংসদের লেকে সাঁতার কাটছে একদল ছেলে। কয়েকজন হয়তো দীর্ঘদিনের জমাট ক্ষোভ থেকে এটা-ওটা ভাঙতে যাচ্ছিল। সঙ্গে সঙ্গে ছাত্রদের কেউ না কেউ তাদের বাধা দিচ্ছিল। বলছিল, ‘ভাই, দেশের সম্পদ নষ্ট করে কী লাভ!’ ছাত্ররা বের করে নিয়ে যাচ্ছিল উর্দিপরা ১০-১২ জনকে। বুট আছে, প্যান্ট আছে; খালি মূল ইউনিফর্মটা নাই। দুই হাত মাথার ওপরে আত্মসমর্পণের ভঙ্গিতে তোলা। তারা সংসদের নিরাপত্তারক্ষী। তাদের গায়েও কেউ হাত তুলতে দিচ্ছিল না। একটা হেলিকপ্টার ওপরে চক্কর খাচ্ছিল। একটা কিশোরী মেয়ে সেটার দিকে আঙুল তুলে কী যেন বকাবকি করল, শোনা গেল না।

সংসদ প্লাজায় মাথায় লাল ফিতা হাতে একটা পিরিচ। তাতে লেখা, বাংলাদেশ জাতীয় সংসদ। কাঁদতে কাঁদতে যুবকটা বলছিল, ‘এইটা আমি নিলাম। আমি নির্যাতিত হইছি ২০১৮-তে। এইটা আমি বিজয়ের চিহ্ন হিসেবে সারাজীবন রাখব।’ আকাশে তখনও কালো ধোঁয়া, বাতাসে পোড়া গন্ধ।

যে সংসদ জনতার হওয়ার কথা, সেই সংসদে জনতার প্রবেশাধিকার ছিল না। আজ জনতা বীরের বেশে সেখানেই ঘুরে বেড়াচ্ছিল আর ছবি তুলছিল। বাবা শিশু মেয়েকে নিয়ে এসেছেন, মা এসেছেন পানির বোতল বিলাতে বিলাতে। তেজতুরীপাড়ার এক মসজিদ থেকে লম্বা পানির নল এনে রাস্তায় সবাইকে পানি খাওয়ানো চলছিল। বাংলাদেশ গত ২০ দিনে কারবালার মতো শহীদ আবু সাঈদদের রক্তে লাল হয়ে গেলেও আন্দোলনকারীদের মুখে পানি দেওয়ার মতো মীর মুগ্ধরা ছিল। জাতীয় সংসদ প্লাজাতেও তাদের দেখেছি। কিন্তু একটা আশঙ্কাও জাগল সংসদের দক্ষিণে এমপিদের ভবনগুলোর দিকে তাকিয়ে। অনেকে সেখানে ঢুকে পড়ছিল। এই প্রবণতা ভালো লক্ষণ নয়।

আমরা বিজয় দেখেছি, যখন একজন রিকশাচালক চিৎকার করতে করতে বলছিলেন, ‘বাংলাদেশ স্বাধীন হইছে, বাংলাদেশ স্বাধীন হইছে।’ ঢাকার সব পথ নদী হয়ে গিয়েছিল। বিপ্লবী ছাত্র-জনতা সেই মুক্ত রাজপথে ঢেউয়ের মতো আছড়ে পড়ছিল। যে দেখেনি, সে জানবে না মুক্তির কী স্বাদ। কেননা, বিপ্লব কখনও টেলিভিশনে দেখা যায় না। ঘণ্টা দুই আগেই বিজয়ের চিহ্ন দেখেছিলাম মোহাম্মদপুরের বাঁশবাড়ীর রাস্তায়। দেখেছি রাজাবাজারের গলিতে, দেখেছি কারফিউর ভেতর আড়ংয়ের সামনে বারবার সাইকেল নিয়ে চক্কর খাওয়া কিশোর ছেলেটির চোখে। কারফিউর ভেতরও আমাকে সে বিজয়ের ভি-চিহ্ন দেখিয়েছিল। বুকের গত গভীরে ওরা জেগেছে, কতটা মনের জোর থাকলে, দেশকে কতটা ভালোবাসলে এমন সাহস দেখা যায়! তরুণরা, তোমাদের অভিবাদন, তোমাদের সালাম। তোমাদের ঋণ শোধ হবে না।

কিন্তু তারপর কী? বিজয়ের মুহূর্তের পরেই চিন্তা আসে, বিজয় ধরে রাখা যাবে তো? নতুন কোনো চক্রান্ত আবার আমাদের ছাত্র-জনতার বিজয়কে বেহাত করার সুযোগ নেবে না তো? এই উদ্বেগটাই ছিল বীরশ্রেষ্ঠ আবদুর রউফ কলেজের ছাত্র ফাহিমের গলায়। মিছিলে হাঁটতে হাঁটতে সে বলছিল, ‘এই বিজয় আমাদের, আমাদের ভাইদের। খালি সরকার বদলালেই হবে না, আমরা এই দেশে স্বাধীন মানুষের মতো বাঁচতে চাই।’ এক মধ্যবয়সী লোক চিৎকার করে উঠলেন, ‘সরকার বদলায়, কিন্তু আমরা যে-ই, সে-ই হইয়া থাকি।’ মনে হলো, দেশের মালিকরা এতদিনে কথা বলতে শুরু করেছে। বিপদ পুরোপুরি না কাটলেও আশা জেগেছে।

এই মুহূর্তটাই সবচেয়ে জটিল। অনেক প্রশ্ন, অনেক বিতর্ক হবে। কিন্তু লক্ষ্য ও নিশান হাতছাড়া করা যাবে না। কে নেতৃত্ব দেবে দেশকে, কীভাবে পুনর্গঠন করা হবে দেশের বাস্তবতা? কেমন সংবিধান দরকার, কেমন হবে অস্থায়ী সরকারের রূপরেখা? বিজয়ের পরেই আসে এ প্রশ্নের মুহূর্ত। কারণ, প্রচলিত রাজনৈতিক দলগুলো এই ছাত্রবিদ্রোহ, এই নাগরিক অভ্যুত্থান ঘটায়নি। যারা দেশটাকে মুক্ত করেছে, তারা পুরোনো প্রজন্মের সুবিধাবাদ, ভীরুতা, আপসকামিতা থেকে শেখেনি। তাদের শিক্ষক তারা নিজেরাই। এখন তারা জাতিরও শিক্ষক, দেশের কাণ্ডারি। যে কোনো পরিবর্তন আর পুনর্গঠনের আলোচনায় তাদের আওয়াজটাই মূল আওয়াজ। তাদের দায়িত্বশীল এবং দেশকে এক করার কথাই এখন বাংলাদেশ শুনতে চায়। ছয় ছাত্রনেতা ও তাদের সঙ্গী-সাথি কোটি কোটি ছাত্র-তরুণের রক্তে কেনা বিজয় বেহাত হতে দেওয়া যাবে না। পুরোনো ক্ষমতার ডালে মধুর চাক বেঁধে থাকা লোকেরা যেন ফায়দা তুলতে না পারে, সেদিকে খেয়াল রাখা খুব জরুরি।

এই আন্দোলন পুরোনো রাজনৈতিক মতবাদে বিভক্ত হতে রাজি না। আজকের ঢাকা সারাদেশের প্রতিচ্ছবি বুকে নিয়ে হেঁটেছে। সেই বাংলাদেশে নারী আছে, পুরুষ আছে, মুসলিম আছে, হিন্দু আছে, সমতলের মানুষ আছে, পাহাড়ের আদিবাসীও আছে। আছে ডান, আছে বাম, আছে মধ্যপন্থি কিংবা নিতান্তই গেরস্ত নিরীহ মানুষ। সময়ের প্রয়োজনে তারা দেশের ডাকে সাড়া দিয়েছে। এই বাংলাদেশ ভারতপন্থি না, চীনপন্থি না, আমেরিকাপন্থি না; তারা বাংলাদেশপন্থি। এই বাংলাদেশ মুক্তিযুদ্ধের অসম্পূর্ণ সংগ্রাম শেষ করে এগিয়ে যেতে চায়। গণশত্রু ছাড়া সবারই অধিকার আছে এই নতুন বাংলাদেশে।

এগিয়ে যেতে হলে চাই বাস্তব গণতন্ত্র। কাগুজে গণতন্ত্র আমরা দেখেছি, ভোটের গণতন্ত্র আমরা দেখেছি। আমরা চাই, প্রত্যেক নাগরিকের সমতায়ন ও ক্ষমতায়নের গণতন্ত্র। কেননা গণতন্ত্রের পথেই দেশ উন্নত হয়, সমৃদ্ধশালী হয়; মানুষ পায় তার পাওনা মর্যাদা। পাশাপাশি দেশের সৈনিক ভাইয়েরা, প্রবাসী বাংলাদেশিরা, দেশের কৃষক-শ্রমিকরা, দেশের উৎপাদক-রপ্তানিকারকরা, দেশের পরীক্ষিত নাগরিকরাও অনেক কথা বলতে চান। যেমন একটি কিশোর আজ বলেছে তার বাবাকে, ‘বাবা, আমাদের কি এখনও আগের বইগুলো মুখস্থ করতে হবে?’ কথাটার ভেতর শিক্ষার কান্না শোনা যায়। শোনা যায় শিক্ষা ব্যবস্থার সংস্কারের দাবি। কেননা, শুধু শিক্ষার্থীরাই শহীদ হননি, খুন হয়েছে শিক্ষা ব্যবস্থাটাও।

এই কিশোর-তরুণরা অবিশ্বাস্য সাহসে, অলৌকিক শহীদানে বাংলাদেশকে জাগিয়ে দিয়েছে। এই বাংলাদেশ অপরাজেয় বাংলার মতো অজেয়, এই বাংলাদেশ শহীদ মিনারের মতো বিনয়ী, এই বাংলাদেশ শহীদ আবু সাঈদের মতো বীর, এই বাংলাদেশ মীর মুগ্ধের মতো দায়িত্ববান। এই বাংলাদেশ আর পিছু ফিরবে না। রক্তের ধারা কখনও পেছনে গড়ায় না।"
2024-08-06 01:28:27,অচিরেই মুক্তি পাচ্ছেন খালেদা জিয়া,"দেশের উদ্ভূত রাজনৈতিক পরিস্থিতিতে দলসহ সর্বস্তরের জনগণকে শান্ত থাকার আহ্বান জানিয়েছেন বিএনপি চেয়ারপারসন খালেদা জিয়া। গতকাল সোমবার ছাত্র-জনতার গণঅভ্যুত্থানে আওয়ামী লীগ সরকারের পতনের পর এক সংবাদ বিজ্ঞপ্তিতে তিনি এ কথা জানান। বর্তমানে রাজধানীর এভার কেয়ার হাসপাতালে চিকিৎসাধীন সাবেক এ প্রধানমন্ত্রী।

টানা ১৫ বছর ক্ষমতায় থাকা আওয়ামী লীগ সরকার পতনের পর নতুন করে তাঁর চিকিৎসার বিষয়টি সামনে আসে। রাজনৈতিক পটপরিবর্তনের পর বিভিন্ন রাজনৈতিক দলের নেতা ও বিশিষ্ট ব্যক্তিদের সঙ্গে বাংলাদেশ সেনাবাহিনীর প্রধান জেনারেল ওয়াকার-উজ-জামানের বৈঠকে এ বিষয়টি উত্থাপন করেন বিএনপি নেতারা। বৈঠকে দলের মহাসচিব মির্জা ফখরুল ইসলাম আলমগীর ও স্থায়ী কমিটির সদস্য মির্জা আব্বাস উপস্থিত ছিলেন।

বৈঠক শেষে মির্জা ফখরুল ইসলাম বলেন, সুন্দর বৈঠক হয়েছে। বৈঠকে সিদ্ধান্ত হয়েছে বিএনপি চেয়ারপারসন খালেদা জিয়াকে অবিলম্বে মুক্তি দেওয়া হবে। একই সঙ্গে মুক্তি দেওয়া হবে সেসব মানুষকে, যাদের রাজনৈতিক কারণে বন্দি করে রাখা হয়েছিল। এখন যে পরিস্থিতির সৃষ্টি হয়েছে, সেটি নিয়ন্ত্রণে সব রাজনৈতিক দল, ছাত্র-জনতা কাজ করবেন।

রাষ্ট্রপতির কার্যালয়ের প্রেস উইং থেকে পাঠানো সংবাদ বিজ্ঞপ্তিতেও বলা হয়, তিন বাহিনীর প্রধানগণের সঙ্গে দেশের বিভিন্ন রাজনৈতিক দলের নেতৃবৃন্দ ও সুশীল সমাজের প্রতিনিধিদের এক বৈঠকে সর্বসম্মতিক্রমে বিএনপি চেয়ারপারসন খালেদা জিয়াকে অনতিবিলম্বে মুক্তির সিদ্ধান্ত হয়।

বিএনপি নেতারাও বলেছেন, দ্রুত সময়ের মধ্যে খালেদা জিয়াকে মুক্তি দিয়ে উন্নত চিকিৎসার জন্য বিদেশে পাঠানোর পথ সুগম করা হবে।"
2024-08-06 01:23:29,কেউ নিচ্ছিলেন শাড়ি-গহনা কেউ মেতেছিলেন খাবারে,"বাংলাদেশে যে ভবনটা ছিল সব ক্ষমতার কেন্দ্রবিন্দু, সেখানে কোনো সাধারণ মানুষের প্রবেশ ছিল দুরূহ। তবে গতকাল জীবনে প্রথমবারের মতো সেই গণভবনে ঢুকে ইচ্ছেমতো ঘোরাঘুরির সুযোগ পান হাজারো মানুষ। জীবনে এমন সুযোগ হয়তো একবারই আসে। তাই কেউ খেয়েছেন গণভনের দুপুরের খাবার, কেউ নিয়েছেন মিষ্টি। অনেকে আবার গণভনের নানা জিনিসপত্র নিজের মনে করে নিয়ে গেছেন।

বৈষম্যবিরোধী ছাত্র আন্দোলনের ‘মার্চ টু ঢাকা’ কর্মসূচিতে অংশ নেওয়া মিরপুরের ছাত্র-জনতা বিকেল পৌনে ৩টায় প্রধানমন্ত্রীর বাসভবন গণভবনে ঢুকে পড়েন। দৌড়ে গণভবনের ভেতরে ঢুকে তারা শুরুতেই ভাঙচুর শুরু করেন এবং কেউ কেউ আবেগাপ্লুত হয়ে ছবি তোলেন এবং উল্লাস করতে থাকেন। গণভবনে মুহূর্তেই হাজার ছাড়ায় এবং কয়েক ঘণ্টার মধ্যে লক্ষাধিক জনতা জড়ো হয়।

এ সময় তারা বইপুস্তক, সুভেনির, চেয়ার-সোফা, শাড়ি-গহনা ও হাঁস-মুরগি নিয়ে যান। কয়েকজনকে রান্না করা খাবার খেতে দেখা গেল। খাসি, গরু ও মুরগির মাংস, সবজি ও সাদা ভাত রাখা ছিল, কয়েকজন দাঁড়িয়ে মাংস ও সবজি খাচ্ছিলেন। কিছু যুবক ফ্রিজ থেকে মিষ্টি বের করে বিতরণ শুরু করেন।

একটু এগিয়ে সভাকক্ষে গিয়ে দেখা গেল প্রধানমন্ত্রীর চেয়ারে বসে পালাক্রমে ছবি তুলছেন তারা। দোতলায় প্রধানমন্ত্রীর শয্যাকক্ষে গিয়েও দেখা গেল কেউ কেউ খাটে শুয়ে পড়ছেন। পছন্দমতো জিনিসপত্র বেছে নিচ্ছেন। তবে এসবের মধ্যেই পুরোটা বাসভবনে একাধারে ভাঙচুরও চলছিল সমানতালে। কেউ একজন প্রধানমন্ত্রীর চেয়ারের পেছনের জাতীয় পতাকা নিয়ে ওড়াতে শুরু করলেন। আবারও ছবি তোলার হিড়িক পড়ল সেখানে।

বাইরে এসে দেখা গেল, পুকুরে নেমে ছবি তুলছেন বহু যুবক। প্রধানমন্ত্রীর বাসভবনের সামনে চার যুবক সিজদা দিয়ে কাঁদছিলেন। একজন দু’হাত তুলে মোনাজাত করে বলছিলেন, ‘হে আল্লাহ! এই আন্দোলনে যারা মারা গেছেন, তাদের তুমি শহীদ হিসেবে কবুল করে নাও।’

সোমবার দুপুর দেড়টার পরপরই মিরপুর ১০ নম্বর অরিজিনাল মোড় থেকে সেনা ব্যারিকেড ভেঙে মিছিল কাজীপাড়া, শেওড়াপাড়া ও আগারগাঁও হয়ে শাহবাগের দিকে যায়।

বিজয় সরণি পার হওয়ার সময় একদল গণভবনের দিকে পা বাড়ায়। সেনাসদস্যরা বাধা দেওয়ার চেষ্টা করলেও কাজ হয়নি। আন্দোলনকারীরা পৌনে ৩টায় সংসদ ভবনসংলগ্ন গেট টপকে গণভবনে ঢুকে পড়েন। সেখানে থাকা সেনাসদস্যরা আন্দোলনকারীদের বোঝানোর চেষ্টা করছিলেন। কিছুক্ষণের মধ্যেই প্রথম ও দ্বিতীয় গেট ভেঙে বহু মানুষ গণভবনের ভেতরে প্রবেশ করেন।

এর আগে তারা জিয়া উদ্যান সেতুর সামনে পৌঁছলে বেলা ২টা ২৭ মিনিটে একটি হেলিকপ্টার গণভবন থেকে আকাশে ওড়ে। সে সময় শিক্ষার্থীরা চার-পাঁচটি কালো গ্লাসের গাড়ি থামাতে চেষ্টা করেন; কিন্তু সেগুলো আবার গণভবন প্রান্তে ফিরে যায়। পরে ২টা ৪৭ মিনিটে আন্দোলনকারীরা গণভবনে ঢুকে পড়লে সেখানে কয়েকজন সেনা কর্মকর্তা ছাড়া কাউকেই দেখা যায়নি।

কয়েকজন ঘাসে শুয়ে সেলফি নেন। কেউ কেউ প্রধানমন্ত্রীর আঙিনার কৃষি ক্ষেত থেকে আখ তুলে এনে খেতে শুরু করেন। দুটি মুরগি দুই হাতে নিয়ে এক তরুণ বলছিলেন, ‘আজ রাতে স্বৈরাচার পতনের পার্টি হবে এই মুরগি জবাই করে।’

গণভবনের ভেতর থেকে বের হতেই গাড়ির বারান্দার বাঁ পাশে দেখা হলো বৈষম্যবিরোধী ছাত্র আন্দোলনের শরীয়তপুর জেলার নেতা অভি খসরুর সঙ্গে। বন্ধু অনিক খান ও তিনি পাতাবাহার গাছের তলায় ঘাসে গা এলিয়ে দিয়ে বসে সিগারেট ধরিয়েছিলেন।

অভি খসরু এই প্রতিবেদককে গণভবনের ভেতর থেকে আনা লজেন্স ও কোক এগিয়ে দিচ্ছিলেন। তিনি বলছিলেন, ‘বুঝতেছিলাম না যে, কোনটায় প্রধানমন্ত্রী থাকতেন, ভেবেছি আরও ভেতরে হবে। আমরা অন্তত ৫০ জন শুরুতে ঢুকে ঘাসের মাঠ ধরে দৌড় দিই, একেবারে সুনসান নীরবতা, কাউকে দেখছি না। বাড়িটার নিচতলায় আমরা প্রধানমন্ত্রীর ছবি ভেঙেছি, গুরুত্বপূর্ণ কিছু বই নিয়েছি আমি। সবাইকে বলেছি রাষ্ট্রীয় সম্পদ নষ্ট না করতে। এগুলো আমাদের টাকায় কেনা।’

শরীয়তপুরের জেডএইচ সিকদার বিজ্ঞান ও প্রযুক্তি বিশ্ববিদ্যালয় আইন বিভাগের ২৪ ব্যাচের ছাত্র অভি খসরুর মতো অনেকেই বইপুস্তক নিচ্ছিলেন। সময় যত গড়িয়েছে, লোকজন ততই ভারি জিনিসপত্র নিয়ে যেতে শুরু করেন।

সংসদ ভবনেও উল্লসিত জনতা গণভবন ছাত্র-জনতার নিয়ন্ত্রণে যাওয়ার এক ঘণ্টার মাথায় জাতীয় সংসদ ভবনে ঢুকে পড়েন আন্দোলনকারীরা। আসাদগেট সংলগ্ন ১ নম্বর গেট এবং মানিক মিয়া অ্যাভিনিউ সংলগ্ন ১২ নম্বর গেট দিয়ে তারা সংসদে প্রবেশ করেন। হেঁটে, মোটরসাইকেলে, রিকশায় ও প্রাইভেটকার নিয়ে লোকজন দেদারছে সংসদে যাচ্ছিলেন।

সংসদ ভবনের চারপাশজুড়ে থাকা জলাধারে নেমে গোসল করেন অনেকে। সংসদের ভেতরে ঢুকেও ছবি তুলতে এবং উল্লাস করতে দেখা যায় তরুণ-তরুণীদের। তবে ভাঙচুরের পাশাপাশি অনেককে গুরুত্বপূর্ণ জিনিসপত্র নিয়ে চলে যেতে দেখা যায়।

রাত ৮টায় এই প্রতিবেদন লেখা পর্যন্ত শিক্ষার্থী ও বিভিন্ন শ্রেণিপেশার মানুষ মোহাম্মদপুর, ধানমন্ডি, ফার্মগেট, আগারগাঁও, শ্যামলী প্রান্ত দিয়ে গণভবন ও জাতীয় সংসদ ভবনের দিকে ছুটছিলেন।"
2024-08-06 01:18:09,জলাবদ্ধতা জনদুর্ভোগ,"জলাশয়, খাল-বিল, নদী-নালা ভরাট, পানি নিষ্কাশন তথা বৃষ্টির পানি বেরিয়ে যাওয়ার পর্যাপ্ত ব্যবস্থা না থাকা, অপরিকল্পিত নগরায়ণের ফলে নগরীর খালি জায়গা কমে গেছে। ঘনবসতি হওয়ায় পয়ঃনিষ্কাশন ক্ষমতা অকার্যকর হয়ে গেছে, ডাস্টবিন ছাড়া যত্রতত্র ময়লা-আবর্জনা ফেলে রাখা হয়। ফলে পাড়া-মহল্লার পানি নিষ্কাশনের ড্রেন বন্ধ হয়ে যায়। বর্ষায় অতিরিক্ত খোঁড়াখুঁড়ির ফলে একটু বৃষ্টি হলেই রাস্তাঘাট তলিয়ে যায়।

এ ক্ষেত্রে নাগরিক হিসেবে প্রতিটি মানুষের কিছু দায়িত্ব রয়েছে। আমরা ময়লা-আবর্জনা নিজ দায়িত্বে নির্দিষ্ট জায়গায় ফেলতে পারি। কিন্তু সেটা না করে রাস্তার এখানে সেখানে কিংবা ড্রেনের মধ্যে ফেলে দিই। ড্রেন ছাড়া তো এলাকার পানি নিষ্কাশনের বিকল্প কিছু নেই।

বর্জ্য ব্যবস্থাপনা উন্নত হলে জলাবদ্ধতা নিরসনের বিষয়টি কখনও জটিল হতো না। এখন সমস্যা এতটাই জটিল যে, খুব সহজে এর সমাধানের পথ বের করা সম্ভব নয়। তবে আধুনিক বিশ্বের দিকে তাকালে প্রযুক্তিগত সমাধান অনুকরণের পন্থা খোলা আছে, যদিও তা বেশ ব্যয়বহুল। উন্নত দেশগুলো জলাবদ্ধতা নিরসনে প্রতিরোধমূলক তথা সঠিক ভূমি ও বর্জ্য ব্যবস্থাপনার মাধ্যমে সমস্যার সমাধান করে আসছে। অনেক উন্নয়নশীল দেশেও জলাবদ্ধতার সমস্যা সমাধানে সবকিছু নতুন করে ঢেলে সাজিয়ে সমাধানের পথ বের করেছে। অনেক দেশ সড়ক ও আবাসন এলাকা ভেঙে খাল খনন করেছে, আবার কোথাওবা কৃত্রিম নদী খননের নজিরও আছে।

ভৌগোলিকভাবে বাংলাদেশ একটি বৃষ্টিপ্রবণ এলাকা। মাত্রাতিরিক্ত বৃষ্টিপাতের ফলে দেশের ছোট-বড় সব শহরেই কমবেশি জলাবদ্ধতা দেখা দেয়। ড্রেনেজ সিস্টেম উন্নত করাসহ প্রয়োজনীয় পদক্ষেপের অভাবে প্রতি বছরই ভারী বৃষ্টি হলে জলাবদ্ধতায় চরম দুর্ভোগ পোহাতে হয় দেশবাসীকে। তাই জলাবদ্ধতা প্রতিরোধ করতে রাজধানী ঢাকা, বন্দর নগরী চট্টগ্রামসহ বিভাগীয় ও জেলা শহরগুলোর জলাবদ্ধতা সমস্যা সমাধানে গণসচেতনতা সৃষ্টি করতে হবে। এ সমস্যা এক দিনে সৃষ্টি হয়নি। তাই রাতারাতি নিরসন করাও যাবে না। তবে স্বল্প ও দীর্ঘমেয়াদি পদক্ষেপ স্বচ্ছতার মাধ্যমে বাস্তবায়ন করতে হবে। বিদ্যমান খালগুলো দখলমুক্ত ও খনন করে পানিপ্রবাহ নিশ্চিত করতে হবে। খাল, ড্রেন পরিষ্কার রাখতে হবে। কোথায়ও যেন পলিথিন, প্লাস্টিক বা আবর্জনা আটকে না থাকে, সেদিকে নাগরিকদের দায়িত্বশীল ভূমিকা পালন করতে হবে। যেখানে-সেখানে ময়লা-আবর্জনা ফেলা থেকে বিরত থাকতে হবে এবং তা নির্দিষ্ট স্থানে ফেলতে হবে।

বিল্ডিং কোড অনুযায়ী বাড়িঘর, অফিস-আদালত, শিক্ষাপ্রতিষ্ঠানে বৃষ্টির পানি ধরে রাখার ব্যবস্থা করতে হবে। প্রথম পর্যায়ে সরকারি স্থাপনার ক্ষেত্রে বাধ্যতামূলক করা যেতে পারে। জলবায়ু পরিবর্তনের বিষয়টি মাথায় নিয়ে এখন পরিকল্পনা করতে হবে। কেননা, এখন ঘন ঘন বৃষ্টি হচ্ছে, অসময়েও। এ ছাড়া হাইকোর্টের নির্দেশনা অনুযায়ী অনতিবিলম্বে ঢাকার নদীগুলোর সীমানা নির্ধারণ করে অবৈধ স্থাপনা উচ্ছেদ করতে হবে। সংসদ সদস্য এবং ওয়ার্ড কাউন্সিলররা তাঁর এলাকার জলাভূমি রক্ষার দায়িত্বে থাকবেন। এ ক্ষেত্রে সামাজিক ও পেশাজীবী সংগঠনগুলোর কাছে তারা দায়বদ্ধ থাকবে। আপনি আমি সচেতন হলেই বাংলাদেশ বাঁচবে।"
2024-08-06 01:16:46,বালু উত্তোলনে হুমকিতে পরিবেশ,"দীর্ঘদিন ধরে লামা উপজেলায় পাহাড়ি খাল থেকে প্রশাসনের অনুমোদন ছাড়া বালু উত্তোলন করে আসছে এক দল স্থানীয় ও বহিরাগত অসাধু চক্র। পাহাড়ের পাদদেশ বেয়ে আসা খাল থেকে বালু উত্তোলনের ফলে একদিকে যেমন বিনষ্ট হচ্ছে পরিবেশ, অন্যদিকে পাহাড়ধসে বিশাল ক্ষতির সম্মুখীন হচ্ছে বনভূমি। যে কারণে ক্ষতবিক্ষত হয়েছে রাস্তাঘাট। রাতভর বালু তুলে ট্রাকে তা চড়া দামে বিক্রি করে অনেকেই আর্থিকভাবে লাভবান হওয়ায় এ কাজে যুক্ত হতে আগ্রহী হচ্ছে নতুনরা। এ চক্রের বিরুদ্ধে আইনগত ব্যবস্থা না নেওয়ায় এলাকার জনসাধারণও এই অবৈধ কাজে জড়িয়ে পড়ছেন।

মেশিন দিয়ে ড্রেজিংয়ের মাধ্যমে লামা উপজেলার ৩ নম্বর ফাঁসিয়াখালী ইউনিয়নের কুমারী এলাকায় খাল থেকে দিনরাত বালু উত্তোলন করা হচ্ছে। ফলে হুমকির মুখে পড়েছে পরিবেশ।

স্থানীয় সূত্রে জানা গেছে, স্থানীয় একটি চক্রের পাশাপাশি পার্শ্ববর্তী উপজেলা চকরিয়ার একটি সিন্ডিকেট প্রশাসনের অনুমোদন ছাড়া দীর্ঘদিন বালু উত্তোলন করছে।

কৃষিপ্রধান এই এলাকায় বেশির ভাগ মানুষ জীবিকা নির্বাহ করে‌ চাষাবাদের মাধ্যমে। বালু উত্তোলনের ফলে খালে আজ আর নেই পানি ও স্রোত। হারাচ্ছে তার প্রকৃত রূপ। গতি হারিয়ে বিলীন হচ্ছে বসতবাড়ি, ফসলি জমি, সড়ক, ব্রিজ ও মসজিদ। বালু উত্তোলনের বিষয়টি স্থানীয় প্রশাসন দেখেও কোনো কার্যকর ভূমিকা রাখছে না বলে অভিযোগ তুলেছেন ক্ষতিগ্রস্ত ব্যক্তিরা।

বালু উত্তোলনের ফলে খালগুলো স্বাভাবিক গতি হারিয়ে ফেলে ফসলি জমি বিলীনের পাশাপাশি শুষ্ক মৌসুমে খালগুলোতে পানি শুকিয়ে যায়। ফলে এলাকার ৩০ হেক্টর জমি বোরো মৌসুমে অনাবাদি হওয়ার আশঙ্কা দেখা দিয়েছে। কেননা, খালটি ওই এলাকার চাষের জন্য পানির একমাত্র উৎস। আবার উত্তোলিত বালু বড় বড় ট্রাকে বিভিন্ন স্থানে পাচার করা হয়। এতে সরকারের বিভিন্ন সংস্থা কর্তৃক নির্মিত সড়কগুলো ভেঙেচুরে তছনছ হয়ে যাচ্ছে।

বালুমহাল আইন অনুসারে বিপণনের উদ্দেশ্যে কোনো উন্মুক্ত স্থান, ছড়া, খাল বা নদীর তলদেশ থেকে বালু বা মাটি উত্তোলন করা যাবে না। এ ছাড়া সেতু, কালভার্ট, ড্যাম, ব্যারাজ, বাঁধ, সড়ক, মহাসড়ক, বন, রেললাইন ও অন্যান্য গুরুত্বপূর্ণ সরকারি-বেসরকারি স্থাপনা অথবা আবাসিক এলাকা থেকে বালু ও মাটি উত্তোলন নিষিদ্ধ। বালু বা মাটি উত্তোলনের জন্য বিশেষভাবে ক্ষমতাপ্রাপ্ত কর্তৃপক্ষের অনুমতি ছাড়া বালু বা মাটি উত্তোলন করলে সেই ব্যক্তি বা প্রতিষ্ঠানকে‌ বা তাদের সহায়তাকারী ব্যক্তি বা প্রতিষ্ঠান অনূর্ধ্ব দুই বছরের কারাদণ্ড বা সর্বনিম্ন ৫০ হাজার টাকা থেকে ১০ লাখ টাকা পর্যন্ত অর্থদণ্ড বা উভয় দণ্ডে দণ্ডিত হবেন। অবিলম্বে অবৈধভাবে বালু উত্তোলন বন্ধ ও জড়িতদের বিরুদ্ধে ব্যবস্থা গ্রহণের জন্য প্রশাসনের হস্তক্ষেপ জরুরি।

লামা, বান্দরবান"
2024-08-06 01:14:52,জনতার আন্দোলন,"নাগরিক আন্দোলনের সূত্রপাত ঘটে নাগরিকের মৌলিক দাবি অথবা নাগরিকের সামাজিক, রাজনৈতিক বা অর্থনৈতিক চাহিদা বা দাবির মধ্য দিয়ে। এর পরিণতি অনেক সময় ক্ষমতাকেন্দ্রিক লক্ষ্যে মোড় নিতে পারে। কিন্তু কথা ছিল নাগরিকদের দাবি বা চাহিদাগুলোকে রাজনৈতিক দল ও রাজনীতিসচেতন জনগণই আন্দোলনের মাধ্যমে শাসকদের থেকে আদায় করবে। কিন্তু রাজনৈতিক দলগুলো যখন নাগরিকের অধিকার আদায়ে ব্যর্থ হয়, তখনই জনগণ অধিকার আদায়ে রাস্তায় নামে। দাবি আদায় করতে তারা বদ্ধপরিকর। এ জন্যই নাগরিক আন্দোলনে সমর্থন থাকে দল-মত নির্বিশেষে সব মানুষের। মতপার্থক্যের ঊর্ধ্বে উঠে প্রত্যক্ষ বা পরোক্ষভাবে জনগণের অংশগ্রহণের মাধ্যমে এ আন্দোলন রূপান্তরিত হয় একটি বড় গণআন্দোলনে। যার বহিঃপ্রকাশ আমরা দেখেছি সাম্প্রতিক সময়ের কোটা সংস্কার আন্দোলন ও পূর্বের নিরাপদ সড়ক চাই আন্দোলনে। যেগুলোতে সারাদেশের মানুষের পূর্ণ সমর্থন ছিল, সেটা জনগণের রাজপথে উপস্থিতির মধ্য দিয়েই হোক বা তাদের মৌন সমর্থনের মাধ্যমেই হোক। জনগণ অন্যায়ের বিপরীতে ফুঁসতে থাকে। এক সময় তাদের ক্ষোভ বিক্ষোভে রূপ নেয়। নাগরিক আন্দোলনকে আবার যদি দীর্ঘদিন জিইয়ে রাখা বা প্রলম্বিত করা হয় তখন এ আন্দোলনের গতি-প্রকৃতি পাল্টাতে থাকে। সাধারণ দাবি থেকে শক্ত দাবি আদায়ের দিকে জনগণ ঝুঁকতে থাকে। অর্থাৎ তখন শাসক শ্রেণি আরও বিপদের মধ্যে পড়ে যায়। এমনকি শাসক শ্রেণি অস্তিত্ব সংকটের মধ্যে পড়তে পারে। তারা যখন ক্ষমতার অপব্যবহার করে তখন জনগণ আর তাদের বিশ্বাস করতে চায় না। তার মাশুল শাসককে দিতে হয় ভয়াবহভাবে। জনগণ তার সেই ক্ষমতাকে কেড়ে নেয় ও শাসককে নিন্দা করে, এমনকি তীব্রভাবে ঘৃণা করে।

সাবেক মার্কিন প্রেসিডেন্ট আব্রাহাম লিংকনের সেই ঐতিহাসিক উক্তিটি গুরুত্বপূর্ণ– ‘আপনি কিছু লোককে সব সময় বোকা বানাতে পারেন এবং সব মানুষকে কিছু সময় বোকা বানাতে পারেন। কিন্তু আপনি সব সময় সব মানুষকে বোকা বানাতে পারবেন না।’ অর্থাৎ জনগণ জেগে উঠবেই। জনগণ জেগে উঠবে তার অধিকার আদায়ের জন্য। জনগণ জেগে উঠবে ও চিৎকার করবে তার ন্যায্যতার জন্য। এই চিৎকারকে আপনি কোনো অস্ত্র দিয়ে, কোনো শক্তি দিয়ে বা বলপূর্বক আবদ্ধ করে রাখতে পারবেন না। জনগণকে আপনি যত চাপে রাখবেন, তার মনে তত ক্ষোভের জন্ম হবে, আর জনগণ যখন এই ক্ষোভের বহিঃপ্রকাশ করবে তখন তার আগুনে আপনি, আপনার ক্ষমতা ও দম্ভ জ্বলে পুড়ে অঙ্গার হয়ে যাবে। বাংলাদেশে সেটাই এখন আমরা দেখলাম।"
2024-08-06 01:13:08,শিক্ষক নিয়োগে বৈষম্য কাম্য নয়,"২০০৫ সালে গঠিত হয় বেসরকারি শিক্ষক নিবন্ধন ও প্রত্যয়ন কর্তৃপক্ষ (এনটিআরসিএ)। প্রতিষ্ঠালগ্ন থেকে এনটিআরসিএর কাজ ছিল শুধু প্রত্যয়ন প্রদান। শিক্ষক নিয়োগ হতো ম্যানেজিং কমিটির মাধ্যমে। কিন্তু ২০১৫ সাল থেকে ম্যানেজিং কমিটির মাধ্যমে শিক্ষক নিয়োগ কার্যক্রম বন্ধ করে এনটিআরসিএকে নিয়োগ সুপারিশের অনুমতি দেয় শিক্ষা মন্ত্রণালয়। ম্যানেজিং কমিটির মাধ্যমে শিক্ষক নিয়োগের নামে দুর্নীতি (স্বজনপ্রীতি ও ঘুষ বাণিজ্য) বন্ধ হওয়া নিঃসন্দেহে শিক্ষা মন্ত্রণালয়ের জন্য একটি যুগান্তকারী পদক্ষেপ। স্নাতক-স্নাতকোত্তর করা তরুণ-তরুণীরা নিয়োগ পরীক্ষা দিয়ে ‘নিবন্ধন সনদ’ অর্জন করেছেন এবং শিক্ষক হিসেবে শুধু তাদেরই নিয়োগ দেওয়া হবে। কাজেই শিক্ষক নিয়োগ দেওয়ার কাজটা স্বচ্ছ ও সহজ হওয়ার কথা।

স্বাভাবিকভাবে চিন্তা করলে এনটিআরসিএর কর্মযজ্ঞ যথাযথ ও যৌক্তিক মনে হবে। কারণ এনটিআরসিএ এখন পর্যন্ত প্রায় এক লাখ শিক্ষক নিয়োগ সম্পন্ন করেছে। ১ থেকে ১২তমসহ সদ্য উত্তীর্ণ ১৭তমদের মধ্যে শুধু ৩৫ ঊর্ধ্বরা এনটিআরসিএর অব্যবস্থাপনার শিকার। বর্তমানে এমপিও নীতিমালা অনুসারে ৩৫-ঊর্ধ্বদের শিক্ষকতা পেশায় প্রবেশের সুযোগ দেওয়া হচ্ছে না। অথচ পরীক্ষার মাধ্যমে উত্তীর্ণকালে কারও বয়স ৩৫-ঊর্ধ্ব ছিল না। যথেষ্ট শূন্যপদ থাকার পরও এমপিও নীতিমালা অনুসারে নির্দিষ্ট সময়ের মধ্যে সুপারিশ করতে না পারার অদক্ষতা বা অপারগতার দায় নিশ্চয় নিবন্ধিতদের নয়।

শিক্ষক নিয়োগ সুপারিশের অনুমতি দেওয়ার পর স্বাভাবিকভাবে পরের দিন থেকে এনটিআরসিএ নিয়োগ দেবে– এমনটাই স্বাভাবিক। হাইকোর্টের নির্দেশে উত্তীর্ণদের সম্মিলিত তালিকা প্রকাশিত হয়। ১-১২তম, বিশেষ ১০তম এবং ১৩তমদের নিয়ে জাতীয় মেধা তালিকা প্রকাশ করে এনটিআরসিএ। গুণগত ও মানসম্মত শিক্ষা নিশ্চিত করতে অবশ্যই মেধাবীদের অগ্রাধিকার ভিত্তিতে এ পেশায় সংযুক্ত হওয়ার সুযোগ থাকা উচিত। আসলেই কি এনটিআরসিএ প্রকৃত মেধাবীদের শনাক্ত ও মূল্যায়ন করেছে? প্রতিষ্ঠানভিত্তিক আবেদনের বিপরীতে সুপারিশ কার্যক্রম পরিচালিত হওয়ায় কেউ কেউ ৪০ মার্কেও চাকরি পেয়েছে, আবার কেউ ৮০ মার্ক পেয়ে হয়েছেন নিয়োগবঞ্চিত। এন্ট্রি লেভেলের শিক্ষকদের সঙ্গে ইনডেক্সধারী (ইতোমধ্যে এমপিওপ্রাপ্ত) শিক্ষকদের আবেদনের সুযোগ রাখায় ইনডেক্সধারী শিক্ষক দ্বারা অধিকাংশ পদই পূরণ হতো। ফলে ইনডেক্সধারীরা নতুন শূন্য পদে যোগদান করলে আগের পদটি শূন্য হতো। আর অপেক্ষাকৃত ভালো পদ মনে না করলে, যোগদান না করলে শূন্য পদ শূন্যই থাকত। হাজার হাজার শূন্য পদের বিপরীতে আবেদন করে নিবন্ধিতরা হয়েছেন সর্বস্বান্ত। এনটিআরসিএর অব্যবস্থাপনায় যারা বঞ্চিত, তাদের অধিকার ফিরিয়ে দিন।

nনয়াবাজার, ঢাকা"
2024-08-06 01:11:43,সুন্দর সমাজ গঠনে অপরের কল্যাণ কামনা,"কারও অকল্যাণ চাইলে কিংবা কারও ক্ষতি কামনা করলে সেটা যদি অহেতুক-অযৌক্তিক হয়, তবে তা প্রার্থনাকারী ব্যক্তির দিকেই প্রত্যাবর্তন করে এবং যার অমঙ্গল কামনা করা হয়, সেটা তার কল্যাণের উসিলা হয়! হিংসা কিংবা অহংকারের বশবর্তী হয়ে কিংবা মানসিক দীনতা পোষণ করে কারও ক্ষতি চাইলে ক্ষতি তো হয়-ই না বরং তা তার উপকারে বদলে যায়। যার অশান্তি কামনা করছেন, তিনি যদি অশান্তির কোনো কাজ না করেন, তবে তার জন্য আপনার চাওয়া উল্টো ফলাবর্তে বদলে যায়। কখনও কখনও কোনো ব্যক্তির নিজ যোগ্যতা ও দক্ষতায় উন্নতি-অগ্রগতির পরম শিখরে পৌঁছাতে না পারলেও অপরের কুদৃষ্টি এবং অসৎ প্রার্থনায় তাকে ঐশ্বরিকভাবে পুরস্কৃত করা হয়।

কেউ যখন কারও মঙ্গল প্রার্থনা করে, অপরের উন্নতি-অগ্রগতিতে খুশি হয় কিংবা কেউ সুখে থাকলে তা তাকে আত্মিক প্রশান্তি অনুভব করায়, তখন অন্যদের যতখানি মঙ্গল নিশ্চিত হয়, তারও অনুরূপ কল্যাণ অর্জিত হয়। অপরের জন্য কল্যাণকামী কখনোই অকল্যাণে পতিত হয় না। আপনি আপনার আশপাশে দেখবেন, যারা প্রকৃতার্থে মানুষ তারা নিজের অর্জনের মতোই অন্যদের অর্জনকে সম্মান জানায়। কারও দক্ষতার প্রশংসা করতে কখনোই কৃপণতা করে না।

নিজের উপকার করতে চাইলে কারও অনুপস্থিতিতে তার নামে নিন্দার বদলে প্রশংসা করুন, সমালোচনার অভ্যাস চিরতরে বন্ধ করুন। যে মানুষ সৎ চিন্তা করতে পারে, স্বার্থপরের চেয়ে পরার্থপর হতে পারে, তার জীবনটা আর দশটা সাধারণ জীবনের থেকে অনন্যরকম অসাধারণ হয়। অহেতুক কাউকে গালি দিয়ে, কারও নামে দুর্নাম রটালে তিনি যদি তার জন্য অনুপযুক্ত হন, তবে তা গালিদাতার দিকেই ফিরে আসবে! অমঙ্গলের ফাঁদ পাতার পরিণামও অনুরূপ। সুন্দর মন লালন করলে দুনিয়া সুন্দর হবে।

প্রভাষক, দর্শন মঠবাড়িয়া সরকারি কলেজ, পিরোজপুর

raju69alive@gmail.com"
2024-08-06 01:09:21,"শেখ হাসিনার বিদায়, জনতার জয়","ক্ষমতা স্থায়ী নয়। জোর করে ক্ষমতায় আসা যায়, অনেক দিন থাকাও যায়। কিন্তু এক সময় বিদায় অনিবার্য হয়। জনগণের কাছে প্রত্যাখ্যাত হতে হয়। শেখ হাসিনার করুণ বিদায়ের মধ্য দিয়ে তা আরেকবার প্রমাণ হলো।

বিদায়ী প্রধানমন্ত্রী শেখ হাসিনা জাতির পিতা বঙ্গবন্ধু শেখ মুজিবুর রহমানের কন্যা। ১৯৭৫ সালের ১৫ আগস্ট বঙ্গবন্ধু যখন সপরিবারে নিহত হলেন, তখন তিনি ও তাঁর ছোট বোন শেখ রেহানা বিদেশে ছিলেন। তাই প্রাণে বেঁচে গিয়েছেন। প্রতিকূল পরিবেশে ভারতের প্রধানমন্ত্রী ইন্দিরা গান্ধীর সহৃদয়তায় সেখানে আশ্রয় পেয়েছিলেন। ১৯৮১ সালে সেখান থেকে দেশে ফিরলেন। সেদিন বাংলার মানুষের মধ্যে সে কী উচ্ছ্বাস! আমি তখন আওয়ামী লীগের কেউ না। আওয়ামী লীগের রাজনীতি থেকে আমার যোজন যোজন দূরত্ব। তার পরও আমি শেরেবাংলা নগরে অনুষ্ঠিত শেখ হাসিনার সংবর্ধনা সভায় গিয়েছিলাম। তাঁর কথা ও কান্না আমাকেও স্পর্শ করেছিল। তখন আমার মনে হয়েছিল, শেখ হাসিনা বাংলার মানুষের হৃদয়ে ঠাঁই পাবেন। এমন কথা আওয়ামী লীগের অনেক কট্টর সমালোচকের মুখেও শুনেছি।

বাংলাদেশের রাজনৈতিক অঙ্গনে তিনি ধ্রুবতারা হয়ে জ্বলে উঠলেন। তিনি ছিলেন স্বৈরাচারী এরশাদবিরোধী আন্দোলনের অন্যতম নায়ক এবং ১৯৯৬ সালে তত্ত্বাবধায়ক সরকার প্রবর্তনের অন্যতম রূপকার। বহু চড়াই-উতরাই পেরিয়ে আওয়ামী লীগের ক্ষমতা হারানোর ২১ বছর পর ১৯৯৬ সালে সরকার গঠন করলেন। সেই সরকার জাতিকে এক বিরল সুশাসন উপহার দিল।

২০০১ সালে ক্ষমতায় আসতে পারল না। খালেদা জিয়ার নেতৃত্বে বিএনপি ক্ষমতাসীন হয়। বিএনপিও ১৯৯১-৯৬ সালের শাসনের ধারাবাহিকতা রক্ষা করতে পারল না। শুরু হলো লুটপাটের রাজনীতি, দলীয় ক্যাডারদের দৌরাত্ম্য, ক্ষমতা ধরে রাখার নানা অপকৌশল। এর বিরুদ্ধে শেখ হাসিনার আওয়ামী লীগ সোচ্চার ছিল। সোচ্চার ছিল অন্যান্য দলও। সে যাই হোক, ১/১১ এর প্রেক্ষাপটে ২০০৮ সালে আওয়ামী লীগ আবার বিপুল ভোটের ব্যবধানে জয়ী হয়ে ক্ষমতায় এলো। দুর্ভাগ্যজনক হলেও সত্য, বিএনপির শাসনের চেয়ে জোরেশোরে লুটপাট-দুর্নীতি শুরু হলো; নেতাকর্মীর দৌরাত্ম্য বাড়ল; আমলা-পুলিশও চাটুকারিতায় নিয়েজিত হলো। ক্ষমতাসীনদের ঘিরে সুবিধাভোগী গোষ্ঠী তৈরি হলো। সবচেয়ে কষ্টকর, সব অপকর্ম শুরু হলো মুক্তিযুদ্ধের চেতনার নামে। মুক্তিযুদ্ধের ইতিহাসও বিকৃত করা হলো।

এক দল চাটুকর শেখ হাসিনার গুণকীর্তনে মগ্ন হলেন। তাঁকে বলতে শুরু করলেন, আপনি বিশ্বনেত্রী। আপনার মতো নেত্রী আর কোথাও নেই। নোবেল পুরস্কার আপনারই প্রাপ্য।

এভাবেই একদা জননেত্রী শেখ হাসিনার জনবিচ্ছিন্নতা বাড়তে লাগল। যে গণতান্ত্রিক অধিকারের জন্য ২১ বছর লড়লেন; জান বাজি লড়াই করে তত্ত্বাবধায়ক সরকারের বিধান কায়েম করলেন; তা পরিহার করে ২০১৪ সালে বিরোধী দলকে মাঠের বাইরে রেখে বিনা প্রতিদ্বন্দ্বিতায় ক্ষমতায় গেলেন। ২০১৮ সালে দিনের ভোট রাতে দিয়ে জয়ী হলেন। ২০২৪ সালে আওয়ামী লীগ বনাম আওয়ামী লীগের স্বতন্ত্রের মধ্যে অনুষ্ঠিত ভোটখেলায় আরেক মেয়াদে ক্ষমতাসীন হলেন।

এটি সত্য যে, টানা ১৬ বছরের শাসনে অবকাঠামোগত উন্নয়ন হয়েছে; পদ্মা সেতু, কর্ণফুলী টানেল, মেট্রোরেলসহ নানা স্থাপনা নির্মিত হয়েছে। তা ছাপিয়ে উঠেছে মন্ত্রী-এমপিদের বিত্তবৈভবের প্রতিযোগিতা; বেনজীর-মতিউরদের লুটপাটের কেচ্ছাকাহিনি। স্বয়ং প্রধানমন্ত্রী বলেছেন, তাঁর একজন পিয়ন ৪০০ কোটি টাকার মালিক। কিন্তু আমজনতার আয় বাড়েনি, ব্যয় বেড়েছে। আয়-ব্যয়ের হিসাব মিলছে না। দ্রব্যমূল্যের পাগলা ঘোড়ার সঙ্গে পাল্লা দিতে পারছে না সাধারণ মানুষ।

একদা এমপি-মন্ত্রীরা জনগণের কাছে আসতেন, তাদের কথা শুনতেন। জনগণ বলতে পারতেন, জিনিসপত্রের দাম না কমলে, ছেলেমেয়েদের চাকরি না হলে ভোটের বাক্সে জবাব দেব। শেখ হাসিনার শাসনামলে সে সুযোগ তিরোহিত হয়। নেতারা বলতেন– নৌকা মার্কা পেলেই চলবে, ভোট লাগবে না। ভোটে জিততে ভোটার লাগে না, দরকার ক্যাডার আর আমলা-পুলিশের।

তাই ভোট দিতে না পারার যন্ত্রণা, দ্রব্যমূল্য বৃদ্ধি, মুদ্রাস্ফীতি, বেকারত্ব, লুটপাট, দুর্নীতি, কর্তৃত্ববাদী শাসনের ফলে জনমনে যে ক্ষোভ জমাট বেঁধেছিল, তা আছড়ে পড়েছিল শিক্ষার্থীদের আন্দোলনে। তারা বিস্মৃত হয়েছিলেন, অবকাঠামোগত উন্নয়নই কেবল উন্নয়ন নয়; জনগণের জীবনমানের উন্নয়নই আসল কথা। এ প্রসঙ্গে পাকিস্তান আমলের আইয়ুবের শাসনের কথা উল্লেখ করা যায়। প্রেসিডেন্ট ফিল্ড মার্শাল আইয়ুব খান ১০ বছর ক্ষমতায় ছিলেন। তাঁর শাসন আমলেই রাস্তাঘাটসহ ব্যাপক অবকাঠামোগত উন্নয়ন হয়েছিল। শহর ও গ্রামে, রাজনীতিক ও আমলাদের মধ্যে একটি সুবিধাভোগী গোষ্ঠী জন্ম নিয়েছিল। তারাই ছিল আইয়ুবের তল্পিবাহক। ১৯৬৮ সালে ঘটা করে উন্নয়ন দশক পালন করেছিল। সাধারণ মানুষের গায়ে উন্নয়নের ছোঁয়া লাগেনি। তাদের কষ্টবোধ ছিল, ভোটাধিকার কেড়ে নিয়েছিল, কেবল বিডি মেম্বাররাই ছিল ভোটের মালিক। জনগণ উপহাস করে বলত, আইয়ুবেব ৮০ হাজার ফেরেশতা; যার মধ্যে বাংলাদেশে ছিল ৪০ হাজার। ‘উন্নয়ন দশক’-এর এক বছরের মাথায় জনগণের সেই পুঞ্জীভূত ক্ষোভের আগুন জ্বলেছিল ঊনসত্তরের গণআন্দোলনে, যা স্বৈরশাসক প্রেসিডেন্ট আইয়ুবের বিদায়ঘণ্টা বাজিয়েছিল।

৫৫ বছর পর একই ঘটনার পুনরাবৃত্তি ঘটল। স্বাধীন বাংলাদেশে গণআন্দোলনের মুখে স্বৈরশাসক শেখ হাসিনার পতন ঘটল আরও করুণভাবে। তিনি হেলিকপ্টারযোগে দেশ থেকে পালিয়ে ভারতের আগরতলায় আশ্রয় নিলেন। বলা বাহুল্য, শেখ হাসিনার সঙ্গে ভারত, চীন ও রাশিয়ার সমর্থন ছিল। তাতে কোনো কাজ দিল না। একদা যাদের ভোটাধিকার কেড়েছিলেন; ন্যায়সংগত দাবি অগ্রাহ্য করেছিলেন, আন্দোলনরত শিক্ষার্থীদের রাজাকারের নাতিপুতি বলে উপহাস করেছিলেন। ভুলে গিয়েছিলেন সেই অমোঘ বাণী, ‘বিচারপতি তোমার বিচার করবে যারা, আজ জেগেছে সেই জনতা।’ সেই জাগ্রত জনতার ভয়ে শেখ হাসিনাকে পালিয়ে যেতে হলো। প্রমাণিত হলো দেশের মালিক জনগণ। জনগণের শক্তিই বড় শক্তি।

শেখ হাসিনার বিদায়, জনতার জয়। এখন যে অন্তর্বর্তীকালীন সরকার আসছে, তাদের সামনে বিরাট চ্যালেঞ্জ। মুক্তিযুদ্ধের চেতনা আজ ভূলুণ্ঠিত। একাত্তরের চেতনায় বৈষম্যহীন বাংলাদেশ আমরা গড়তে পারিনি। নব্বইয়ের গণঅভ্যুত্থানের স্বপ্ন আমরা বাস্তবায়ন করতে পারিনি। গণতান্ত্রিক বিধিব্যবস্থা কায়েম করা যায়নি। ফিরিয়ে আনা সম্ভব হয়নি সুশাসন। আমরা কি ২৪ সালের গণঅভ্যুত্থানের পর সেই বাংলা ফিরে পাব, যেখানে সবাই মেধা ও যোগ্যতায় চাকরি পাবে, অর্থনীতিতে সাম্য আসবে?

যে শ্রম ও কর্মজীবী মানুষ শিক্ষার্থীদের পাশে থেকে এই আন্দোলনে অংশ নিয়েছিলেন, তাদের জীবনে কি শান্তি ও স্বস্তি ফিরে আসবে?"
2024-08-06 01:07:10,আন্দোলনের ক্রম: কোটা সংস্কার থেকে সরকার পতন,"বৈষম্যবিরোধী ছাত্র আন্দোলনের কোটা সংস্কার আন্দোলন থেকে ৯ দফা এবং এক দফার মাধ্যমে শেষ পর্যন্ত প্রধানমন্ত্রী শেখ হাসিনার পতন হয়। এখানে গত ৫ জুন থেকে মঙ্গলবার ৫ আগস্টের চূড়ান্ত আন্দোলনের টাইমলাইন দেওয়া হলো। গ্রন্থনা: ইফতেখারুল ইসলাম ও জোবায়ের আহমেদ

৫ জুন– সরাসরি নিয়োগের ক্ষেত্রে (৯ম থেকে ১৩তম গ্রেড) মুক্তিযোদ্ধা কোটা বাতিলের পরিপত্র অবৈধ ঘোষণা করে হাইকোর্টের রায়।

৬ জুন– কোটা পুনর্বহালে আদালতের দেওয়া রায় বাতিলের দাবিতে ঢাকা বিশ্ববিদ্যালয়ে তাৎক্ষণিক বিক্ষোভ।

৯ জুন– কোটা ব্যবস্থা পুনর্বহালের প্রতিবাদে আবারও বিক্ষোভ সমাবেশ ঢাকা বিশ্ববিদ্যালয়ের শিক্ষার্থীদের। দাবি মানতে সরকারকে ৩০ জুন পর্যন্ত সময় বেঁধে দেওয়া হয়। অ্যাটর্নি জেনারেলকে স্মারকলিপি। এ সময়ের মধ্যে দাবি পূরণ না হলে সর্বাত্মক আন্দোলনের ঘোষণা দেওয়া হয়। একই দাবিতে চট্টগ্রাম ও বরিশাল বিশ্ববিদ্যালয়ের শিক্ষার্থীরাও আন্দোলন কর্মসূচি পালন করেন।

১ জুলাই– ২০১৮ সালের পরিপত্র পুনর্বহালের দাবিতে ঢাকা বিশ্ববিদ্যালয় কেন্দ্রীয় লাইব্রেরির সামনে থেকে মিছিল নিয়ে রাজু ভাস্কর্যের সমাবেশ করে লাগাতার কর্মসূচি ঘোষণা, জগন্নাথ বিশ্ববিদ্যালয়ে বিক্ষোভ আর জাহাঙ্গীরনগর বিশ্ববিদ্যালয়ে ঢাকা-আরিচা মহাসড়ক অবরোধ।

২ জুলাই– লাইব্রেরির সামনে থেকে সাড়ে চার কি.মি. গণপদযাত্রা করে নীলক্ষেত-সায়েন্সল্যাব ঘুরে এক ঘণ্টা শাহবাগ অবরোধ।

৩ জুলাই– লাইব্রেরির সামনে থেকে পদযাত্রা করে দোয়েল চত্বর-মৎস্য ভবন ঘুরে দুই ঘণ্টা শাহবাগ অবরোধ। ২০১৮ সালের পরিপত্র আইনে পরিণত করার দাবিসহ চার দফা দাবি।

৪ জুলাই– সারাদেশে সড়ক-মহাসড়ক-রেলপথ অবরোধ; শাহবাগে ৬ ঘণ্টা অবরোধ। পরিপত্র অবৈধ ঘোষণা বিষয়ে হাইকোর্টের রায় আপিল বিভাগে স্থগিত না করে প্রধান বিচারপতি ওবায়দুল হাসানের নেতৃত্বাধীন ছয় সদস্যের আপিল বিভাগ ‘নট টুডে’ বলে আদেশ দেন।

৫ জুলাই– সারাদেশে শিক্ষার্থীদের ক্লাস বর্জন, সকল কলেজ ও বিশ্ববিদ্যালয়ে অনলাইন এবং অফলাইনে জনসংযোগ ও সমন্বয়– চট্টগ্রাম, খুলনা ও গোপালগঞ্জে সড়ক অবরোধ।

৬ জুলাই– দেশের বিভিন্ন বিশ্ববিদ্যালয়ে বিক্ষোভ ও অবরোধ কর্মসূচি। ছাত্র ধর্মঘট এবং সারাদেশে সড়ক-মহাসড়ক অবরোধের ডাক দিয়ে ‘বাংলা ব্লকেড’।

৭ জুলাই– বাংলা ব্লকেডে স্থবির রাজধানী। অনির্দিষ্টকালের জন্য বিশ্ববিদ্যালয় ও কলেজে ক্লাস-পরীক্ষা বর্জনের ঘোষণা। দেশের বিভিন্ন স্থানে অবরোধ।

৮ জুলাই– বাংলা ব্লকেডের দ্বিতীয় দিন রাজধানীতে। দেশের বিভিন্ন স্থানে মহাসড়ক, রেলপথ অবরোধ। নাহিদ ইসলাম এক দফা ঘোষণা করেন। সরকারি চাকরিতে সব গ্রেডে অযৌক্তিক ও বৈষম্যমূলক কোটা বাতিল করে শুধু সংবিধান অনুযায়ী অনগ্রসর জনগোষ্ঠীর জন্য ন্যূনতম কোটা রেখে সংসদে আইন পাস করতে হবে। বৈষম্যবিরোধী ছাত্র আন্দোলনের নামে ৬৫ সদস্যের সমন্বয়ক টিম গঠন।

৯ জুলাই– তৃতীয় দিনে চার ঘণ্টা ব্লকেড রাজধানীতে। হাইকোর্টের রায় স্থগিত চেয়ে দুই শিক্ষার্থীর আবেদন। শুনানি পরের দিন। আবেদনের সঙ্গে সম্পর্ক নেই জানিয়ে আন্দোলন চালিয়ে যাওয়ার ঘোষণা আন্দোলনকারীদের।

১০ জুলাই– কোটার বিষয়ে চার সপ্তাহের জন্য স্থিতাবস্থা আপিল বিভাগের। শাহবাগে আন্দোলনকারীদের সমন্বয়কদের দাবি– এটি সরকারের নীতিগত বিষয়।

১১ জুলাই– শিক্ষার্থীদের পুলিশের বাধার মধ্যে শাহবাগসহ দেশের বিভিন্ন স্থানে অবরোধ। আওয়ামী লীগের সাধারণ সম্পাদক ওবায়দুল কাদের বলেন, কোটাবিরোধী আন্দোলনকারীরা সর্বোচ্চ আদালতের বিরুদ্ধে শক্তি প্রদর্শন করছেন। শাহবাগ থানায় অজ্ঞাত মামলা কোটা আন্দোলনকারীদের বিরুদ্ধে।

১২ জুলাই– শুক্রবার ছুটির দিনেও দেশের বিভিন্ন বিশ্ববিদ্যালয় ও কলেজ ক্যাম্পাসে বিক্ষোভ করেন শিক্ষার্থীরা। ঢাকায় শাহবাগ অবরোধ এবং রাবিতে রেলপথ অবরোধ।

১৩ জুলাই– মধুর ক্যান্টিনে ছাত্রলীগের সংবাদ সম্মেলন, কোটা সংস্কার আন্দোলনকে রাজনৈতিক রূপ দেওয়া হচ্ছে বলে মন্তব্য। কোটা সংস্কারপন্থি সমন্বয়কদের সংবাদ সম্মেলন এবং রাষ্ট্রপতি বরাবর স্মারকলিপি দেওয়ার নিমিত্তে পদযাত্রার ঘোষণা।

১৪ জুলাই– পদযাত্রা কর্মসূচি নিয়ে রাষ্ট্রপতির সামরিক সচিবের কাছে স্মারকলিপি আন্দোলনকারীদের; জাতীয় সংসদে জরুরি অধিবেশন ডেকে সভ গ্রেডে কোটা সংস্কার করে আইন করতে সরকারকে ২৪ ঘণ্টার আলটিমেটাম। গণভবনে অনুষ্ঠিত সংবাদ সম্মেলনে প্রধানমন্ত্রী শেখ হাসিনার বক্তব্য ‘মুক্তিযোদ্ধাদের নাতি-পুতিরা পাবে না, তাহলে কি রাজাকারের নাতি-পুতিরা চাকরি পাবে?’ এর প্রতিবাদে রাতে ঢাকা বিশ্ববিদ্যালয়সহ বিভিন্ন স্থানে বিক্ষোভ। ‘রাজাকার’ স্লোগান।

১৫ জুলাই– আন্দোলনকারীদের ‘রাজাকার’ স্লোগানের জবাব ছাত্রলীগই দেবে বলে মন্তব্য করেন আওয়ামী লীগের সাধারণ সম্পাদক ওবায়দুল কাদের। ‘আমি রাজাকার’ স্লোগানদানকারীদের শেষ দেখিয়ে ছাড়বেন বলে মন্তব্য ছাত্রলীগের কেন্দ্রীয় সভাপতি সাদ্দাম হোসেনের। ঢাকা বিশ্ববিদ্যালয়ে দফায় দফায় মহানগর দক্ষিণ ছাত্রলীগের হামলা আন্দোলনরত শিক্ষার্থীদের ওপর, কোথাও সংঘর্ষ।

১৬ জুলাই– সারাদেশে দিনভর ব্যাপক বিক্ষোভ ও সংঘর্ষ। আন্দোলনকারীদের ওপর হামলা ছাত্রলীগ, যুবলীগসহ সরকার সমর্থকদের। নিহত ছয়জন। রংপুরে আন্দোলনকারী বেগম রোকেয়া বিশ্ববিদ্যালয়ের শিক্ষার্থী আবু সাঈদ পুলিশের বুলেটে নিহত। রাজু ভাস্কর্যে ছাত্রলীগ, শহীদ মিনারে আন্দোলনকারীদের সমাবেশ। সবার হাতে লাঠিসোটা।

১৭ জুলাই– ঢাকা বিশ্ববিদ্যালয়সহ দেশের বিভিন্ন বিশ্ববিদ্যালয় থেকে ছাত্রলীগের নেতাকর্মী বিতাড়ন করে ‘রাজনীতিমুক্ত’ ঘোষণা। ছুটির দিনেও ঢাকাসহ সারাদেশের বিভিন্ন এলাকায় ছাত্র বিক্ষোভ, সড়ক-মহাসড়ক অবরোধ। গায়েবানা জানাজায় পুলিশের সাউন্ড গ্রেনেড, টিয়ার শেলের মুখে ঢাবিতে গায়েবানা জানাজা পণ্ড, শিক্ষার্থীদের বাধ্যতামূলক হলত্যাগ। রাতে জাতির উদ্দেশে সাবেক প্রধানমন্ত্রী শেখ হাসিনার ভাষণে বিচার বিভাগীয় তদন্ত আর আন্দোলনকারীদের সর্বোচ্চ আদালতের রায় পর্যন্ত ধৈর্য ধরার আহ্বান। মোবাইল ফোনে ইন্টারনেট বন্ধ।

১৮ জুলাই– প্রাইভেট বিশ্ববিদ্যালয়ের শিক্ষার্থীরা রাজপথে। আন্দোলনকারী শিক্ষার্থীদের সর্বাত্মক অবরোধ কর্মসূচিকে কেন্দ্র করে ঢাকাসহ সারাদেশ প্রায় অচল। মোট নিহত ২৭ জন। রাজধানী ছাড়াও দেশের ৪৭টি জেলায় দিনভর বিক্ষোভ, অবরোধ, পাল্টাপাল্টি ধাওয়া, পুলিশের হামলা-গুলি ও সংঘাতের ঘটনা ঘটে। এসব ঘটনায় আহত হয়েছেন অন্তত দেড় হাজার। ইন্টারনেটে ব্ল্যাকআউট।

১৯ জুলাই– ‘কমপ্লিট শাটডাউন’ কর্মসূচিতে রাজধানী ঢাকায় ব্যাপক সংঘর্ষ, গুলি, অগ্নিসংযোগ। সারাদেশে নিহতের সংখ্যা ৫৬। প্রধানমন্ত্রীর ছাত্র হত্যার দায় নিয়ে ক্ষমা চাওয়াসহ ৯ দফা কর্মসূচি সমন্বয়ক আব্দুল কাদেরের। আসিফ মাহমুদ, আবু বাকেরকে তুলে নিয়ে যায় সরকারি সংস্থা।

২০ জুলাই– দেশজুড়ে কারফিউ, সেনা মোতায়েন। সাধারণ ছুটি ঘোষণা। যাত্রাবাড়ী, উত্তরা, বাড্ডা, মিরপুরসহ বিভিন্ন স্থানে সংঘর্ষে নিহত ২৬। কাজীপাড়া ও মিরপুর-১০ নম্বর মেট্রো স্টেশনের বিপুল ক্ষতি। নাহিদ ইসলামকে তুলে নেওয়া হয়।

২১ জুলাই– ৭ শতাংশ কোটা রেখে দেশের সর্বোচ্চ আদালতের রায়। গত দিনগুলোতে মৃত্যু বেড়ে ১৭৪। আর এদিন (২১ জুলাই) ১৯ জনের মৃত্যু। ইন্টারনেট সংযোগ চালুসহ চার দফা ঘোষণা। নাহিদ ইসলামকে নির্যাতিত পাওয়া যায় এবং গণস্বাস্থ্য কেন্দ্রে ভর্তি। সমন্বয়কদের বিবৃতিতে কমপ্লিট শাটডাউন জোরদারের ঘোষণা। সমন্বয়ক আসিফ মাহমুদ, আবু বাকের মজুমদারসহ কয়েকজন নিখোঁজ।

২২ জুলাই– কোটা প্রথা সংস্কার করে আদালতের নির্দেশ অনুযায়ী তৈরি করা প্রজ্ঞাপন অনুমোদন করেন সাবেক প্রধানমন্ত্রী শেখ হাসিনা। সংঘর্ষে আরও ১৩ জন নিহতের খোঁজ পাওয়া গেছে। কর্মসূচি অব্যাহত; সারাদেশে সংঘাত।

২৩ জুলাই– কোটা প্রথা সংস্কার করে প্রজ্ঞাপন জারি। এদিন পর্যন্ত ঢাকাসহ বিভিন্ন জেলায় সংঘর্ষে ১৯৭ জনের মৃত্যুর খবর পাওয়া গেছে। ঢাকা মেডিকেল কলেজ হাসপাতালে চিকিৎসাধীন অবস্থায় চট্টগ্রাম বিশ্ববিদ্যালয়ের ছাত্র হৃদয় চন্দ্র তরুয়ার মৃত্যু। রাতে সীমিত আকারে ব্রডব্যান্ড ইন্টারনেট সেবা চালু।

২৪ জুলাই– এদিন পর্যন্ত ২০১ জনের মৃত্যুর খবর পাওয়া যায়। বৈষম্যবিরোধী ছাত্র আন্দোলনের সমন্বয়ক আসিফ মাহমুদ, আবু বাকের মজুমদার ও রিফাত রশীদের খোঁজ। নিখোঁজ থাকার পাঁচ দিন পর আসিফ ও বাকেরকে চোখ বাঁধা অবস্থায় ফেলে যাওয়া হয়েছে বলে ফেসবুকে পোস্ট দিয়ে দু’জনই জানিয়েছেন। রিফাত আত্মগোপনে।

২৫ জুলাই– ছুটির দুই দিন শুক্র ও শনিবার কারফিউ শিথিল থাকবে ৯ ঘণ্টা। এদিন পর্যন্ত মোট ২০৪ জনের মৃত্যুর খবর। শেখ হাসিনার মেট্রোস্টেশন পরিদর্শন। আইন পাস না হওয়ায় দাবি আদায় হয়নি, মন্তব্য আন্দোলনকারীদের; রাজপথে থাকার ঘোষণা।

২৬ জুলাই– সারাদেশে অভিযান, ব্লক রেইড; অন্তত ৫৫৫টি মামলা। গ্রেপ্তারের সংখ্যা ৬ হাজার ২৬৪। বিভিন্ন স্থানে চিকিৎসারত আরও তিনজনসহ পাঁচজনের মৃত্যু। গণস্বাস্থ্য নগর হাসপাতাল থেকে নাহিদ ইসলাম, আসিফ মাহমুদ, আবু বাকের মজুমদার ডিবি হেফাজতে।

২৭ জুলাই– সারজিস আলম ও হাসনাত আবদুল্লাহ ডিবি হেফাজতে। ১১ দিনে গ্রেপ্তার ৯ হাজার ১২১ জন। এর মধ্যে রাজধানীতে গ্রেপ্তার ২ হাজার ৫৩৬ জন। অন্যদিকে হাসপাতালে আরেক মৃত্যু। সব মিলিয়ে সংঘর্ষে নিহত বেড়ে ২১০ জন। ঢাকায় কারফিউ শিথিল ১১ ঘণ্টা। শেখ হাসিনার পঙ্গু হাসপাতাল, সেতু ভবনসহ কয়েকটি স্থাপনা পরিদর্শন।

২৮ জুলাই– কোটা সংস্কার আন্দোলনের সমন্বয়ক নুসরাত তাবাসসুম ডিবি হেফাজতে। ডিবি কার্যালয়ে থেকে ছয়জন সমন্বয়কের কর্মসূচি প্রত্যাহারের ভিডিও। বাকি সমন্বয়কদের আন্দোলন চালিয়ে যাওয়ার ঘোষণা। মোবাইলে ইন্টারনেট সচল।

২৯ জুলাই– জামায়াত-শিবির নিষিদ্ধের সিদ্ধান্ত ১৪ দলের বৈঠকে। ৬ সমন্বয়ক ডিবি হেফাজতে। রাজধানীসহ দেশের বেশ কিছু স্থানে শিক্ষার্থীদের বিক্ষোভ কর্মসূচিতে বাধা ও হামলার ঘটনা ছাত্রলীগ ও পুলিশের। সরকার ঘোষিত মঙ্গলবারের রাষ্ট্রীয় শোক প্রত্যাখ্যান করে একক বা ঐক্যবদ্ধভাবে লাল কাপড় মুখে ও চোখে বেঁধে ছবি তোলা এবং অনলাইনে প্রচার কর্মসূচি।

৩০ জুলাই– হত্যার বিচার চেয়ে মুখে লাল কাপড় বেঁধে মিছিল। জাতিসংঘ মহাসচিবের বিবৃতি, স্বচ্ছ তদন্তের আহ্বান। কোটা সংস্কার আন্দোলন ঘিরে সংঘর্ষে নিহত ব্যক্তিদের স্মরণে সামাজিক যোগাযোগমাধ্যম ফেসবুকের প্রোফাইল লাল রঙের ফ্রেমে রাঙিয়েছেন অনেকে।

৩১ জুলাই– ৯ দফা দাবি আদায়ের লক্ষ্যে রাজধানীর হাইকোর্ট মোড়সহ বিভিন্ন স্থানে ‘মার্চ ফর জাস্টিস’ কর্মসূচি পালন বৈষম্যবিরোধী ছাত্র আন্দোলনের। সারাদেশে বিভিন্ন স্থানে পুলিশের বাধা ও শতাধিক আটক। দলীয় নেতাদের তোপে কাদের ও রাজ্জাক।

১ আগস্ট– জামায়াতে ইসলামী ও ইসলামী ছাত্রশিবিরকে নিষিদ্ধ করে প্রজ্ঞাপন জারি করে সরকার। গোয়েন্দা পুলিশের (ডিবি) হেফাজতে থাকা বৈষম্যবিরোধী ছাত্র আন্দোলনের ছয় সমন্বয়ককে ছেড়ে দেওয়া হয়। তাদের ৩২ ঘণ্টা অনশন। রিমেম্বারিং আওয়ার হিরোজ কর্মসূচি পালন। বিভিন্ন স্থানে কর্মসূচিতে পুলিশের বাধা ও হামলা।

২ আগস্ট– ‘গণহত্যা ও গণগ্রেপ্তারের প্রতিবাদে এবং শিক্ষার্থীদের ৯দফা দাবি আদায়ের লক্ষ্যে’ সারাদেশে মসজিদে জুমার নামাজ শেষে দোয়া মোনাজাত, মন্দির, গির্জাসহ সব প্রার্থনালয়ে প্রার্থনার আয়োজন, এবং জুমার নামাজ শেষে শহীদদের কবর জিয়ারত ও ছাত্র-জনতার গণমিছিল কর্মসূচি পালন আন্দোলনরত ছাত্র-জনতার এবং তাতে আওয়ামী লীগপন্থিদের সন্ত্রাসী হামলা; বিভিন্ন স্থানে নিহত ২; গুলিবিদ্ধসহ আহত দুই শতাধিক। অসহযোগ আন্দোলনের ঘোষণা।

৩ আগস্ট– কেন্দ্রীয় শহীদ মিনারে বিক্ষোভ সমাবেশ থেকে সরকার পতনের এক দফা ঘোষণা। সর্বাত্মক অসহযোগ আন্দোলন এবং অসহযোগের রূপরেখা ঘোষণা। কোটা সংস্কার আন্দোলনকারীদের ১৫৮ সদস্যের বর্ধিত সমন্বয়ক কমিটি প্রদান। ছাত্র নাগরিকের অভ্যত্থানের ঘোষণা নাহিদ ইসলামের।

৪ আগস্ট– রাজধানীর গুরুত্বপূর্ণ পয়েন্টে বিক্ষোভ ও গণসমাবেশ কর্মসূচি পালন; কেন্দ্রীয়ভাবে শাহবাগে বিক্ষোভ অবরোধ। সারাদেশে নজিরবিহীন সংঘাতে নিহত ১০১ জন।

৫ আগস্ট– লংমার্চের ডাকে সাড়া দিয়ে সারাদেশ থেকে লাখ লাখ মানুষ শাহবাগে জড়ো হয়। এক পর্যায়ে দুপুরে জাতির উদ্দেশে সেনাপ্রধানের ভাষণ দেওয়ার ঘোষণা আসে। এর মধ্যেই জানা যায়, শেখ হাসিনা দেশ ছেড়েছেন। বেলা ৩টার দিকে জনস্রোত গণভবনের দিকে এগিয়ে যায়। অবশেষে সেনাপ্রধানের ভাষণে শেখ হাসিনার পতনের খবর নিশ্চিত হয়।"
2024-08-06 01:05:39,বিজয়ী ‘বিকল্প নেতৃত্ব’ ও করণীয়,"বিকল্প একটি আপেক্ষিক ব্যাপার। বিকল্পের জন্য কোনোকালে জগতের কোনো কিছু আটকে থাকেনি। থাকেও না। বৈষম্যবিরোধী ছাত্র আন্দোলন ঘটনা পরম্পরায় যখন ছাত্র-জনতার গণঅভ্যুত্থানে রূপ নিল, তখন এর পরিণতিতে বর্তমান সরকার ও শেখ হাসিনার বিকল্প নেতৃত্ব নিয়ে অনেকেই প্রশ্ন তুলেছিলেন। কে হবেন বিকল্প নেতৃত্ব– এমন প্রশ্নকারীদের প্রধান উদ্দেশ্য ছিল, আন্দোলনকারীদের এই প্রশ্ন তুলে হতাশ করে দেওয়া যে, এই আন্দোলনের নেতা কে? বর্তমান সরকারের পতন হলে নেতা কে হবেন ইত্যাদি। অতএব শেখ হাসিনাতে ভরসা রাখার কোনো বিকল্প নেই। আরেকটি অংশ ছিল, যারা আসলেই নেতৃত্বের হতাশায় ভুগতেন। তারা ছাত্র-জনতা আন্দোলনের পরিণতিতে কোনো নেতৃত্ব দেখতে পেতেন না।

কিন্তু বিজয়ী গণআন্দোলন প্রমাণ করেছে, বিকল্প নেতৃত্ব নিয়ে চিন্তাকারী উভয় পক্ষই প্রথাগত পথে হেঁটেছেন। দেখিয়েছে যে, আন্দোলন সবসময় প্রথাগত পথে হাঁটতে চায় না। আর কোটা সংস্কার আন্দোলন শুধু কোটা নয়, সবকিছুর সংস্কার চেয়েছে। আরও নির্দিষ্ট করে বললে, রাষ্ট্রের কাঠামোগত ও গুণগত সংস্কার বা পরিবর্তন চেয়েছে। তাই এর নেতৃত্বও প্রথাগত নয়। কোনো ব্যক্তিবিশেষের ওপর এর নেতৃত্ব নির্ভরশীল নয়। তারা যৌথ নেতৃত্বের চর্চা করছেন। তা ছাড়া গণঅভ্যুত্থানের প্রক্রিয়ায় নেতৃত্ব গড়ে ওঠে এবং উঠবে, তাতে কোনো সন্দেহ নেই। ফলে গণঅভ্যুত্থানের এই পর্যায়ে গণঅভ্যুত্থানের নেতাদের ওপর আস্থা না রেখে বিকল্পের প্রশ্ন তোলাই অবান্তর।

বৈষম্যবিরোধী ছাত্র আন্দোলন গড়ে তোলার প্রক্রিয়ায় ছাত্রদের নেতৃত্বে শিক্ষাপ্রতিষ্ঠানকেন্দ্রিক সমন্বয় কমিটি গড়ে উঠেছে। এই সমন্বয় কমিটি এখনও এই আন্দোলনের নেতা, তারাই নেতৃত্ব দিচ্ছেন। যদিও আন্দোলনের বিভিন্ন পর্যায়ে পারস্পরিক যোগাযোগ রাখতে পারেননি এবং সবার মধ্যে সবসময় সমন্বয় করা সম্ভব হয়নি। কিন্তু তাতে তাদের ওপর ছাত্র-জনতার আস্থা এতটুকুও কমেনি। তাদের ঘোষিত কর্মসূচি মেনেই সবাই আন্দোলনে যুক্ত হয়েছেন এবং শেষ পর্যন্ত বিজয়ী হয়েছেন।

কোটা সংস্কার আন্দোলন যেভাবে রাষ্ট্র সংস্কারের কথা বলেছে, গণঅভ্যুত্থানের চূড়ান্ত বিজয়ে তারা যেভাবে নেতা হয়ে উঠেছেন, এটিকে অনেকে ইউটোপিয়ান বা কাল্পনিক চিন্তা বলে উড়িয়ে দিয়েছিলেন। কিন্তু ৩ আগস্টের সমাবেশে সমন্বয় কমিটির একজন নেতা পরিষ্কারভাবে বলেছিলেন, ‘ফ্যাসিবাদী শাসন ব্যবস্থার বিলোপ করতে হবে। আমরা এমন একটি বাংলাদেশ গঠন করতে চাই, এমন একটি রাজনৈতিক বন্দোবস্ত তৈরি করতে চাই, যেখানে আর কখনও কোনো ধরনের স্বৈরতন্ত্র-ফ্যাসিবাদ ফিরে আসতে না পারে।’

যে কারণে অন্তর্বর্তীকালীন সরকারের সময়েও নেতৃত্ব সমন্বয় কমিটির হাতেই রাখতে হবে। নতুন করে সমন্বয় কমিটিতে কাউকে যুক্ত বা বিযুক্ত করা যাবে না। কারণ বৈষম্যবিরোধী ছাত্র আন্দোলন সমন্বয় কমিটি ব্যতীত বর্তমান বাংলাদেশে আর কোনো সংগঠিত শক্তি নেই, যাদের ওপর ব্যাপক জনগণের আস্থা আছে। চলমান এই আন্দোলনের স্পিরিট বা চেতনাকে ধারণ করার মতো কোনো একক রাজনৈতিক দল, জোট বা গোষ্ঠীও সম্ভবত নেই। এই স্পিরিট ছাত্ররাই ধারণ করতে পারে এবং ছাত্রদের প্রতিনিধি হিসেবে বৈষম্যবিরোধী ছাত্র আন্দোলনের সমন্বয় কমিটি একে সমন্বয় করতে পারে।

এখন কোটা সংস্কার আন্দোলনের সমন্বয়করাই ঠিক করবেন ভবিষ্যতের বাংলাদেশ কেমন হবে, কীভাবে চলবে। কোথায় কী পরিবর্তন আনতে হবে। অন্তর্বর্তীকালীন আইনশৃঙ্খলা রক্ষার ব্যাপারটিও তারাই সমন্বয় করতে পারেন। আন্দোলনরত ছাত্র-জনতার সমন্বয়ে স্বেচ্ছাসেবক বাহিনী গড়ে তোলা যেতে পারে। কারণ, ছাত্র-জনতা বৈষম্যবিরোধী ছাত্র আন্দোলনের নেতাদের ব্যতীত আর কারও ওপর আস্থা রাখেন না, আর কারও নির্দেশনা মানছেন না, মানবেন না। অন্তর্বর্তীকালীন সরকার চাইলে বিভিন্ন খাতভিত্তিক বিশেষজ্ঞদের উপদেষ্টা হিসেবে নিয়োগ দিতে পারেন। যারা দেশের অর্থনৈতিক, সামাজিক ও রাজনৈতিক পুনর্গঠনে দিকনির্দেশনামূলক সহায়তা দেবেন।

দেখা যাচ্ছে, বৈষম্যবিরোধী ছাত্র আন্দোলনের সমন্বয়কারীদের বয়স ২০ থেকে ৩০ বছরের মধ্যে। মুক্তিযুদ্ধও সংগঠিত হয়েছিল তরুণদের নেতৃত্বে এবং তাদের নেতৃত্বেই দেশ স্বাধীনতা লাভ করেছিল। কিন্তু স্বাধীনতার পর নেতৃত্ব প্রধানত তাদের হাতে থাকেনি, যা মুক্তিযুদ্ধের চেতনা, সাম্য, মানবিক মর্যাদা ও সামাজিক ন্যায়বিচার প্রতিষ্ঠায় প্রধান অন্তরায় হয়ে দাঁড়িয়েছিল। এর পুনরাবৃত্তি যেন না ঘটে, সেটা নিশ্চিত করতে হবে।

আবুল কালাম আজাদ: পরিবেশ ও মানবাধিকার কর্মী"
2024-08-06 01:04:43,জনতার শক্তির জয়,"শেষ পর্যন্ত আন্দোলনরত শিক্ষার্থী ও জনতারই জয় হইয়াছে। ছাত্র-জনতার ব্যাপক অভ্যুত্থানের মুখে প্রধানমন্ত্রী শেখ হাসিনা সোমবার অপরাহ্ণে পদত্যাগ ও দেশত্যাগ করিয়াছেন। তাঁহার বিদায়ের অব্যবহিত পরই অন্তর্বর্তীকালীন সরকার গঠন প্রক্রিয়া সূচিত হইয়াছে। আমরা প্রত্যাশা করিব, এই পরিবর্তনের মধ্য দিয়া দেশে শাস্তি ও স্থিতিশীলতা প্রতিষ্ঠা হইবে এবং গণতান্ত্রিক অধিকার ও মতপ্রকাশের স্বাধীনতা ফিরিয়া আসিবে। আমরা প্রত্যাশা করিব, অতীতের সংঘাতময় পরিস্থিতি কাটাইয়া উঠিয়া সকল পক্ষ উন্নত ও সমৃদ্ধ বাংলাদেশ গঠনে মনোনিবেশ করিবে। সোমবার হইতেই দেশের বিভিন্ন স্থানে হামলা, ভাঙচুর ও অগ্নিসংযোগের যেই খবর পাওয়া গিয়াছে, উহা যথেষ্ট উদ্বেগজনক। সদ্য বিদায়ী সরকারের মন্ত্রী, সংসদ সদস্য, নেতাকর্মী, সংখ্যালঘু সম্প্রদায়ের গৃহ ও বাণিজ্যালয়ে হামলা এবং অগ্নিসংযোগের যেই সকল ঘটনা ঘটিয়াছে, সেইগুলি অবিলম্বে বন্ধ করিতে সেনাবাহিনী ও পুলিশকে ব্যবস্থা লইতে হইবে। বৈষম্যবিরোধী ছাত্র আন্দোলনের পক্ষ হইতেও জানানো হইয়াছে অভিন্ন আহ্বান। আমরা দেখিতে চাহিব, এই ক্ষেত্রে বিজয়ী পক্ষই সচেতনতা ও সক্রিয়তার পরিচয় দিয়াছে। ইহাই বাংলাদেশের শান্তিপ্রিয় বিপুল অধিকাংশ নাগরিকের আকাঙ্ক্ষা। আমরা প্রত্যাশা করিব, আন্দোলনে বিজয়ী পক্ষ, নূতন সরকার ও তাহাদের সমর্থকগণ জনগণের আকাঙ্ক্ষার অনুগামী হইয়া থাকিবেন।

বস্তুত সোমবারের পরিবর্তনের মধ্য দিয়া প্রমাণ হইয়াছে, জনতার আকাঙ্ক্ষার বিপরীতে সকল প্রকার শক্তি প্রয়োগ করিয়া কোনো ক্ষমতাই শেষ পর্যন্ত টিকিয়া থাকিতে পারে না। জনস্বার্থসংশ্লিষ্ট কোনো সমস্যা সমাধানের শান্তিপূর্ণ পথ না খুঁজিয়া উপেক্ষা, উস্কানি বা বলপ্রয়োগ বুমেরাং হইতে বাধ্য।

আমরা জানি, যেই আন্দোলনের ধাক্কায় শেখ হাসিনা সরকারের পতন হইল, উহার সূচনা ঘটাইয়াছিল ঢাকা বিশ্ববিদ্যালয়সহ বিভিন্ন বিশ্ববিদ্যালয়ের শিক্ষার্থীরা ১ জুলাই। তাহারা সরকারি চাকরিতে কোটা প্রথার সংস্কার দাবি করিয়াছিল; কিন্তু সরকার স্পষ্টতই আন্দোলনকারী শিক্ষার্থীদের প্রতি ঔদাসীন্য দেখাইল এবং কার্যত দাবিটিকেও উপেক্ষা করিয়াছিল। আমরা অত্র সম্পাদকীয় স্তম্ভে সেই শুরু থেকেই সরকারকে শিক্ষার্থীদের সহিত আলোচনায় বসার তাগিদ দিয়াছিলাম। কিন্তু উহাতে তাহারা কর্ণপাত করার প্রয়োজনীয়তা অনুভব করেন নাই। সরকার যখন তাহার ছাত্র সংগঠন ছাত্রলীগকে শিক্ষার্থীদের বিরুদ্ধে লেলাইয়া দিয়া এক প্রকার উস্কানি দিল, যাহার পরিণামে অনেকাংশে শিক্ষাপ্রতিষ্ঠানে সীমাবদ্ধ শান্তিপূর্ণ আন্দোলনটি সমগ্র দেশে ছড়াইয়া পড়ে, তখনও আমরা আলোচনার মাধ্যমে শিক্ষার্থীদের দাবিটি সুরাহার পরামর্শ দিয়াছিলাম। উহাও দুঃখজনকভাবে এক প্রকার অরণ্যে রোদন বলিয়া প্রমাণিত হইয়া আসিয়াছে। উপরন্তু পুলিশসহ বিভিন্ন আইনশৃঙ্খলা বাহিনী দ্বারা আন্দোলন দমনের পথ ধরিয়াছিল। পরিণামে গতকাল সোমবার অবধি তিন শতাধিক মানুষের প্রাণ গেল; আহত হইল কয়েক সহস্র মানুষ, যাহদের মধ্যে শুধু শিক্ষার্থীই নহে; বহু শিশু, নারী ও শ্রমজীবী মানুষ আছেন। হতাহতদের তালিকা দেখিলেই আন্দোলনটির ব্যাপকতা যদ্রূপ বোঝা যায়, তদ্রূপ বোঝা যায় উহার গভীরতা। ইহা সত্য, সম্প্রতি সরকার শিক্ষার্থীদের প্রতি আলোচনার আহ্বান জানাইয়াছিল। ততদিনে বুড়িগঙ্গার প্রবাহ অনেক দূর গড়াইয়া গিয়াছে। সরকারের পদত্যাগের এক দফাই হইয়া উঠিয়াছে আন্দোলনের প্রধান অভিমুখ। মধ্যখানে আন্দোলনের ছয় সমন্বয়ককে বেআইনিভাবে কথিত নিরাপত্তা হেফাজতে লইয়া পুলিশের গোয়েন্দা শাখা যে প্রহসন মঞ্চস্থ করে, উহাও সরকারের সহিত শিক্ষার্থীদের আলোচনার পথ রুদ্ধ করিয়া দেয়।

আমরা জানি, বাংলাদেশ আন্দোলন, সংগ্রাম, বিপ্লব-বিদ্রোহের দেশ। এ দেশের মানুষ আন্দোলন-সংগ্রামের মাধ্যমে অতীতে শুধু বহু বিদেশি শাসককেই তাড়ায় নাই; কোনো দেশীয় স্বৈরতন্ত্রকেও স্থায়ী আসন গাড়িতে দেয় নাই। আমরা মনে করি, এবারের শিক্ষার্থীদের আন্দোলন ইতিহাসের এই সত্যই পুনরায় তুলিয়া ধরিল। আমরা এই জন্য ঐ শিক্ষার্থীদেরসহ গণঅভ্যুত্থানে অংশগ্রহণকারী জনতাকে অভিনন্দন জানাই। বলা বাহুল্য, এই বিষয়টি সদ্যবিদায়ী শাসক দলের নেতাদের জানা ছিল না এমন নহে। বরং অতীতে তাহাদেরই আন্দোলনের মুখে গণআকাঙ্ক্ষার বিপরীতে দাঁড়ানো অনেক শাসক বিতাড়িত হইয়াছিল। তবে দুর্ভাগ্যবশত ইতিহাসের শিক্ষা এই– ইতিহাস হইতে কেহ শিক্ষা গ্রহণ করে না; তেমনি আওয়ামী লীগও অতীত হইতে শিক্ষা গ্রহণ করে নাই। ফলে আজকের নির্মম পরিণাম দলটি ও তাহার নেতৃত্বকে ভোগ করিতে হইতেছে। তবে আমাদের বিশ্বাস, ভবিষ্যতে যিনি বা যাহারাই রাষ্ট্রক্ষমতায় আসিবেন, তাহারা এই শিক্ষাটি গ্রহণ করিবেন।"
2024-08-06 01:03:25,"অল্প বয়সে পোলাডারে বিয়া দিছি, বউডার কী হইব","ছোট্ট পোলাডারে আদর কইরা অল্প বয়সে বিয়া করাইছিলাম। এহন পুতের বউডার কী হইব? তোমরা আমার পোলাডারে ফিরাইয়া দেও; আমার বাবারে আইন্না দেও। নইলে আমারে বাবার ধারে নিয়া চলো। ওরে ছাড়া ক্যামনে বাঁচমু?

কথাগুলো বলতে বলতেই অচেতন হয়ে পড়েন চট্টগ্রামের বহদ্দারহাট এলাকায় গুলিবিদ্ধ মো. রাব্বির মা জয়তুন বেগম। চেতনা ফিরে আসার পর আবার কান্নায় ভেঙে পড়েন।

মো. রাব্বি ভোলার চরফ্যাসন উপজেলার জাহানপুর ইউনিয়নের ৯ নম্বর ওয়ার্ডের সেলিম মাঝির ছেলে। পাঁচ ভাইবোনের মধ্যে সবার ছোট। চার মাস আগে মাত্র ২০ বছর বয়সে শখ করে ধুমধাম করে বিয়ে দেন বাবা। দুই মাস পর নতুন সংসার গোছাতে চট্টগ্রামের বহদ্দারহাট এলাকায় বড় ভাইয়ের সঙ্গে রাজমিস্ত্রির কাজ নেন। নতুন বউকে কথা দিয়েছিলেন, তার জন্য নতুন শাড়ি নিয়ে আসবেন। কিন্তু ফেরা হলো না তাঁর। ঘাতকের বুলেট কেড়ে নিল প্রাণ।

রোববার বিকেল সাড়ে ৫টায় চট্টগ্রামে কর্মস্থল নির্মাণাধীন ভবন থেকে নিচে নামেন নাশতা খাওয়ার উদ্দেশ্যে। দোকানে ঢোকার আগেই গুলিবিদ্ধ হন রাব্বি। খবর পেয়ে বড় ভাই রাসেল তাঁকে উদ্ধার করে চট্টগ্রামের পাঁচলাইশ এলাকার একটি হাসপাতালে নিয়ে যান। সন্ধ্যা সাড়ে ৭ টায় সেখানে তাঁর মৃত্যু হয়।

স্বজনরা রাতেই রাব্বির মরদেহ জাহানপুর ইউনিয়নের ৯ নম্বর ওয়ার্ডের নিজ বাড়িতে আনেন। সোমবার সকালে বাড়ি-সংলগ্ন মালেক মুনসী জামে মসজিদের কবরস্থানে দাফন করা হয়। এ সময় রাব্বির স্বজনের আহাজারিতে হৃদয়বিদারক পরিবেশের সৃষ্টি হয়।

রাব্বির বাড়ি গেলে দেখা যায় তাঁর স্ত্রী সুমাইয়া কাঁদছিলেন। আবার কখনও শোকে পাথর হয়ে বসে ছিলেন। কাঁদতে কাঁদতে বলেন, বিয়ের চার মাসেই বিধবা হইলাম! এহন আমার কী উপায় হইব? ফোনে কইছিল, এইবার বাড়িতে আহনের সময় নতুন শাড়ি নিয়া আইব। মানুষটা আইল লাশ হইয়া।

বড় ভাই রাসেল জানান, রাব্বি তার সঙ্গে চট্টগ্রামের বহদ্দারহাট এলাকায় থাকতেন। সেখানে তারা রাজমিস্ত্রির কাজ করেন। দুপুরে না খেয়েই কাজ করতে হয়। রাব্বি বলছিল, ‘ভাই, অনেক ক্ষুধা লাগছে। নাস্তা খাইতে যামু।’ এ কথা বলেই সে নিচে নেমে যায়। এর পর গুলিবিদ্ধ হয়।

শশীভূষণ থানার ভারপ্রাপ্ত কর্মকর্তা এনামুল হক জানান, রাব্বিকে বাড়ি-সংলগ্ন মসজিদের কবরস্থানে দাফন করা হয়েছে।"
2024-08-06 01:00:26,‘কলিজাটা চোখের সামনে মরে গেল’,"লক্ষ্মীপুর সরকারি হাসপাতাল। সোমবার দুপুর ১২টা। হাসপাতালের বারান্দায় পড়ে রয়েছে ১১টি মৃতদেহ। বৈষম্যবিরোধী ছাত্র আন্দোলনে সংঘর্ষের ঘটনায় নিহতদের স্বজনের আহাজারিতে ভারি হয়ে উঠেছে বাতাস।

দেখা গেছে, হাসপাতালে গুরুতর আহত হয়ে সংকটাপন্ন অবস্থায় আছেন ১২ জন।

এ ছাড়া গুলি ও ইটপাটকেল নিক্ষেপের ঘটনায় আহত রয়েছেন শতাধিক। নিহত ব্যক্তিদের মধ্যে সাতজন আওয়ামী লীগের নেতাকর্মী ও চারজন বিক্ষোভকারী। এ ঘটনায় নিহতের সংখ্যা আরও বাড়তে পারে বলে আশঙ্কা করা হচ্ছে।

সোমবার দুপুর ২টায় ছোট ভাই তানভীর হায়দার রিয়াজের (৩৫) মৃতদেহ দেখে চিনতে পেরে মর্গে কাঁদছেন বোন মনেকা হায়দার পিংকি। বিলাপ করে বলছিলেন, তাঁর ছোট ভাই কোনো দল করতেন না। ১০ বছর ধরে সৌদিতে ছিলেন। তিন মাস আগে বাংলাদেশে আসেন। তাঁর সংসারে এক ছেলে ও এক মেয়ে রয়েছে। থাকতেন সদর উপজেলার হামছাদীতে। রোববার সকালে সদর উপজেলা চেয়ারম্যান এ কে এম সালাউদ্দিন টিপু তাঁকে বাড়ি থেকে ডেকে নিয়ে যান। রাত ৮টার দিকে টিপুর বাড়ি ‘পিংকি প্লাজা’র সামনের রাস্তায় রিয়াজকে পিটিয়ে আহত করে হামলাকারীরা। রাতে রাস্তাতেই তাঁর মৃত্যু হয়। কথা বলতে বলতেই ‘রিয়াজ তুই কই রে’ বলে ডুকরে কেঁদে ওঠেন পিংকি। রিয়াজ হত্যার বিচার চেয়ে তিনি বলেন, এ রকম মৃত্যু যেন আর কারও না হয়, এ জন্য সবার কাছে তাঁর অনুরোধ।

হাসপাতালে ভাইয়ের মৃতদেহ নিতে এসেছেন বোন আমেনা বেগম। তিনি বলেন, তাঁর ছোট ভাই ইউছুফ মিজিকে (৪৫) টেলিফোন করে বাড়ি থেকে ডেকে নিয়ে যান সদর উপজেলা চেয়ারম্যান টিপু। টিপুর ডাকে এলেও কোনো আন্দোলনে ছিলেন না ইউছুফ। তিনি (আমেনা) ভেবেছিলেন হাসপাতালে তাঁর ভাই আহত অবস্থায় শুয়ে আছেন। তাঁর স্ত্রী শাহীনা বেগম ও ছেলে-মেয়েকে কী বলে সান্ত্বনা দেবেন তিনি– এ কথা বলে আহাজারি করতে দেখা যায় তাঁকে।

স্বজন হারিয়ে অনেক মানুষ আহাজারি করছিলেন। তাদের মধ্যে ছিলেন পৌর শহীদ স্মৃতি একাডেমির শিক্ষক তৌফিকুল আনোয়ার পিন্টু। তাঁর ছেলে আকীবুর রহমান সিফাতকে (২২) হারিয়ে লক্ষ্মীপুর সদর হাসপাতালে জরুরি বিভাগে আর্তনাদ করছিলেন তিনি। জরুরি বিভাগের ফ্লোরে বসে কান্না করতে করতে বলেন, ‘আহা রে আমার চোখের মণি সিফাত, আমি এখন কারে নিয়ে বাঁচব? আমার কলিজা চোখের সামনে মরে গেল।’"
2024-08-06 00:59:10,"এই বাতাসটা স্বস্তির, আনন্দের","কয়েক দিন ধরেই শিক্ষার্থীদের আন্দোলনে সামিল হন রংপুর নগরীর ডিএল রায় রোডের বাসিন্দা গৃহিণী আঞ্জুমান আরা (৪৫)। গতকাল সোমবার দুপুরে তিনি ভাত খাচ্ছিলেন। এরই মধ্যে প্রধানমন্ত্রী পদ থেকে শেখ হাসিনার পদত্যাগ করে দেশত্যাগের সংবাদ পান। হাত না ধুয়েই ছুটে আসেন ছাত্র-জনতার বিজয় মিছিলে। সঙ্গে ছিলেন তাঁর অষ্টম শ্রেণি পড়ুয়া মেয়েটি। রংপুরের টাউনহল গেটে আঞ্জুমান আরা বলছিলেন, ‘এই বাতাসটায় আমি স্বস্তি পাচ্ছি।’

দেশজুড়ে লাখো মানুষ এভাবেই অনুভূতি প্রকাশ করেন। গত ১৫ বছরের শাসনের প্রতি ক্ষোভ প্রকাশ করেন তারা। শেষে এমন অবস্থা থেকে মুক্তির স্বস্তিও ছিল তাদের চোখেমুখে।

ধৈর্যের ফল মিলেছে

কারফিউর কারণে মানুষজন ছিলেন বাড়িতে। সাধারণ ছুটির মধ্যে দুপুর ২টায় সেনাপ্রধানের বক্তব্য শোনার জন্য অনেকেই ছিলেন টেলিভিশনের সামনে। এরই মধ্যে খবর ছড়িয়ে পড়ে পদত্যাগ করে দেশ ছেড়েছেন শেখ হাসিনা। রংপুরের মানুষ তাৎক্ষণিক ঘর থেকে বেরিয়ে আসেন। দুপুরের পর বৃষ্টিতে ভিজে সর্বস্তরের মানুষ রাস্তায় নেমে উল্লাস করেন। অংশ নেন বিজয় মিছিলে। অথচ সকাল থেকে কারফিউর কারণে সুনসান ছিল রংপুর নগরী।

দুপুর সাড়ে ৩টায় নগরীর বিভিন্ন স্থান থেকে পায়ে হেঁটে, রিকশা, সাইকেল, মোটরসাইকেল ও গাড়িতে করে জাতীয় পতাকা ও বাঁশি হাতে নিয়ে মানুষজন বেরিয়ে আসে। অল্প সময়ের মধ্যে নগরীর টাউনহল, শহীদ মিনার প্রাঙ্গণ কানায় কানায় ভরে যায়।

শেখ হাসিনা সরকারের বিরুদ্ধে ক্ষোভ প্রকাশ করে তারা বলেন, দীর্ঘদিন তারা অত্যাচারিত হয়েছে। শিক্ষার্থীদের আন্দোলনে পুলিশ দিয়ে গুলি করিয়েছে। জিনিসপত্রের দাম বাড়িয়ে

আর্থিক সক্ষমতা নষ্ট করে দিয়েছে। আজ যেন তারা এসব অত্যাচার থেকে মুক্তি পেলেন। এ যেন আরেক স্বাধীনতা। এমন অর্জনের জন্য শিক্ষার্থীদের ধন্যবাদ জানান।

টাউনহল গেটে কথা হয় কারমাইকেল কলেজের হিসাব বিজ্ঞান বিভাগের ছাত্রী শাকিলা জামানের (২২) সঙ্গে। তিনি বলেন, বলেন, ‘অনেক ধৈর্য্যের পরীক্ষা দেওয়ার পর ছাত্র আন্দোলন শুরু হয়েছে। আমাদের আশা ছিল, সফল হবই। শেষ পর্যন্ত সেই বিজয়ের স্বাদ পেলাম।’

দূর হয়েছে সব ভয়

খুলনা নগরীর কেডিএ অ্যাভিনিউতে পরিবারসহ বিজয় উল্লাসে অংশ নেন ব্যাংক কর্মকর্তা সিরাজুল ইসলাম। বৃদ্ধ মায়ের সঙ্গে তাঁর দুই মেয়ে ও স্ত্রী ছিলেন। আরও ছিলেন ভাইয়ের ছেলে-মেয়েরা। পাশ দিয়ে যাওয়া মিছিলের সঙ্গে কণ্ঠ মিলিয়ে কিছু সময় পরপর চিৎকার করে উঠছিল শিশুরা।

সিরাজুল ইসলাম বলেন, ‘এত নিরীহ ছাত্রের রক্ত ঝরলো, কিন্তু ভয়ে কোনো প্রতিবাদ করতে পারিনি। ব্যাংকের মালিকরা সরকারি দল করে; যদি চাকরির সমস্যা হয় (এই ভয়ে)। আজ সব ভয় দূর হয়েছে।’

বিকেল তিনটার পর থেকে খুলনার সড়কে হাজার হাজার মানুষ নেমে আসে। সাড়ে তিনটার মধ্যে বৈষম্যবিরোধী ছাত্র আন্দোলনের সমাবেশস্থল শিববাড়ি মোড় জনসমুদ্রে পরিণত হয়। মুখর হয়ে ওঠে স্লোগানে স্লোগানে। এছাড়া নগরীর প্রতিটি সড়কেই দেখা গেছে মিছিল। সবার হাতে ছিল জাতীয় পতাকা। অনেক মানুষ স্ত্রী-সন্তানসহ পরিবারের সদস্যদের নিয়ে সড়কে নেমে আসেন। যারা সড়কে নামেননি বাড়ির ছাদে উঠে জাতীয় পতাকা হাতে সংহতি জানান বিজয় মিছিলে। খুলনার সড়কে এত মানুষ, এত উচ্ছ্বাস অতীতে কখনও দেখা যায়নি। প্রতিটি মিছিলই ছিল গন্তব্যহীন। কেউ পরিবার নিয়ে, কেউ বন্ধুদের

নিয়ে আনন্দে মেতেছেন। মোড়ে মোড়ে বিজয় মিছিলকে স্বাগত জানান স্থানীয় লোকজন। শিববাড়ি মোড়ে অনেকে রঙ উৎসবে মেতে ওঠেন। একে অপরকে মিষ্টিও খাইয়ে দেন।

দমবন্ধ অবস্থা থেকে মুক্তি

যে ধরনের সরকারই গঠন হোক না কেন, দ্রুত সময়ের মধ্যে পরিস্থিতি স্বাভাবিক হয়ে আসবে এমন কামনা করছেন কিশোরগঞ্জের মানুষ। সোমবার দুপুরে শহরের গৌরাঙ্গ বাজার এলাকায় হাজারো মানুষ জাতীয় পতাকা হাতে বিজয়োল্লাসে অংশ নেন। সেখানে কথা হয় হোসেনপুরের গোবিন্দপুর উচ্চ বিদ্যালয়র প্রধান শিক্ষক আফাজুর রহমান খানের সঙ্গে। তিনি বলেন, ‘যে ধরনের সরকারই গঠন হোক, পরিস্থিতি দ্রুত স্বাভাবিক হয়ে আসুক, এই কামনা করি। শিক্ষার্থীদের অনেক ক্ষতি হয়েছে। আমি আশা করবো, অচিরেই শিক্ষা প্রতিষ্ঠান খুলে দিয়ে স্বাভাবিক শিক্ষা কার্যক্রম শুরু হবে।’

সদর উপজেলার বিন্নাটি এলাকার ব্যবসায়ী মমিনুল ইসলাম বলেন, ‘একটা দমবন্ধ করা অবস্থা থেকে জাতি মুক্তি পেল। আমাদের ব্যবসারও অনেক ক্ষতি হয়েছে। এখন অনেক আনন্দ লাগছে।’ তবে দ্রুত পরিস্থিতি শান্ত ও স্বাভাবিক হবে বলে কামনা করছেন তিনি।

গান-কবিতায় বিজয় উদযাপন

শেখ হাসিনা পদত্যাগ করে দেশত্যাগের সংবাদ প্রচারের সঙ্গে সঙ্গে কুড়িগ্রামের পথে পথে নেমে আসে ছাত্রজনতা। এতে সব শ্রেণি-পেশার মানুষ অংশ নেন। খণ্ড খণ্ড মিছিল নিয়ে তারা মিলিত হয় জেলা শহরের কেন্দ্রীয় শহীদ মিনারে। আনন্দোল্লাসের পাশাপাশি গণসংগীত ও মিছিলে প্রকম্পিত হয়ে উঠে গোটা শহর।

কলেজছাত্রী জান্নাতুল ফেরদৌসী মিম বলেন, ‘ইতিহাস বলে, ছাত্র আন্দোলন কখনও বৃথা যায়নি। আজ ছাত্রদের অধিকার আদায় হয়েছে। আমরা গান-কবিতায় সবাই মিলে উদযাপন করছি।’

ব্যবসায়ী সাইয়েদ বাবু বলেন, ‘দীর্ঘ ১৭ বছর ধরে মানুষ স্বাধীনভাবে তার মতামত প্রকাশ করতে পারেনি। গতকালও (রোববার) শান্তির শহর কুড়িগ্রাম অশান্তির শহরে পরিণত হয়েছিলো। আজ সারাদেশের মতো কুড়িগ্রামও স্বাধীন। সাধারণ জনতা ছাত্রদের সঙ্গে বিজয় উল্লাস করছে।’

বৈষম্য বিরোধী ছাত্র আন্দোলনের কুড়িগ্রাম জেলার অন্যতম সমন্বয়ক রেদওয়ান পর্ব বলেন, ‘আমাদের দাবি আদায়ে যারা পাশে ছিলেন, সবার প্রতি কৃতজ্ঞতা। এ বিজয় ছাত্রদের নয়, এ দেশের ১৬ কোটি মানুষের।’

বগুড়ার পথে পথে মানুষ

সকাল থেকে বৃষ্টি থাকায় বগুড়া শহরে সোমবার সাধারণ মানুষ রাস্তায় ছিল না। পাশাপাশি আন্দোলনারীদেরও খুব একটা দেখা যায়নি। দুপুর ২টার দিকে শেখ হাসিনার পদত্যাগের সংবাদে মানুষ রাস্তায় নেমে পড়ে। হাজারো নারী-পুরুষ, শিশু-বৃদ্ধ সামিল হন বিজয় উল্লাসে। মুহূর্তেই

কানায় কানায় পূর্ণ হয়ে যায় সাতমাথা-শেরপুর সড়ক, বড়গোলা, দত্তবাড়ি, সাতমাথা থেকে সার্কিট হাউস মোড় হয়ে নওয়াববাড়ি সড়ক ও সার্কিট হাউস থেকে জলেশ্বরীতলা রোমেনা আফাজ সড়ক, খান্দার ও শেরপুর রোড।

ময়মনসিংহে উচ্ছ্বাসের ঢেউ

পদত্যাগ করে শেখ হাসিনার দেশত্যাগের পরই ময়মনসিংহ নগরে আনন্দ উল্লাস করে ছাত্র-জনতা। সোমবার বেলা ৩টার পর তারা নগরের টাউন হল মোড়ে খণ্ড খণ্ড মিছিল নিয়ে সমবেত হন। পরে আনন্দ মিছিল নিয়ে নগরজুড়ে উল্লাস করে। জাতীয় পতাকা জড়িয়ে ও বাদ্যযন্ত্র বাজিয়ে মিছিলে অংশ নেন তারা। বিভিন্ন স্থানে মিষ্টিও বিতরণ করা হয়েছে।

বৃষ্টির মধ্যেও মানুষের ঢল

সোমবার বিকেল ৩টার দিকে সিলেটের রাজপথে নামতে শুরু করেন ছাত্র-জনতা। অল্পক্ষণের মধ্যেই বন্দরবাজার, জিন্দাবাজার, আম্বরখানা, তেমুখি, টুকেরবাজারসহ গুরুত্বপূর্ণ এলাকা ও মোড়ে জনতার ঢল নামে। বৃষ্টিতে ভিজেই তাদের উল্লাস করতে দেখা যায়। বেলা বাড়ার সঙ্গে মানুষে ভিড় দেখা যায় সব অলিগলিতে। তারা নানাভাবে আনন্দ-উল্লাস করেন।

উল্লাসভরে মিষ্টি বিতরণ

ছাত্র-জনতার দাবির মুখে প্রধানমন্ত্রী শেখ হাসিনা পদত্যাগ করে দেশ ছেড়েছেন। এ সংবাদ ছড়িয়ে পড়ার সঙ্গে সঙ্গে পাবনায় বিজয় উল্লাস মিছিল করেন সর্বস্তরের জনগণ। সোমবার বিকেল সাড়ে ৫টার দিকে শহরের টার্মিনাল থেকে শুরু করে অনন্ত মোড় হয়ে বিভিন্ন এলাকায় মিছিল নিয়ে

বের হয় জনতা। ট্রাফিক মোড়ে লাখো জনতার

ভিড় দেখা যায়। সেখানে নানা স্লোগান দেন তারা। এরই মধ্যে আব্দুল হামিদ রোডে জনতার মাঝে

মিষ্টি বিতরণ করা হয়।

নির্যাতনকারীর পতন

সরকার পতনের সঙ্গে সঙ্গে পিরোজপুরের ইন্দুরকানীতে হাজারো মানুষ নেমে আসেন পথে। তাদের সঙ্গে যোগ নেন নানা রাজনৈতিক দলের নেতাকর্মী। ইন্দুরকানী বাজারের ব্যবসায়ী জাকির হোসেন (৪০) বলেন, ১৫ বছরে আওয়ামী লীগের হাতে তাঁকে নির্যাতনের শিকার হতে হয়েছে। ঠিকমতো ব্যবসা করতে পারেননি। এই সরকারের পতনে নির্যাতন থেকে মুক্তি পেয়েছেন। তাই বিজয় মিছিলে এসেছেন।

বালিপাড়া গ্রামের লাকি আক্তার (৪৫) বলেন, তাঁর স্বামী কালাম শিকদার বিএনপির রাজনীতি করেন। এ কারণে এখনও তিনি জেলে। দফায় দফায় আওয়ামী লীগের নির্যাতনের শিকার হয়েছে তাঁর পরিবার। তাদের পতনে উল্লাসে অংশ নিতে পাঁচ কিলোমিটার দূর থেকে হেঁটে ইন্দুরকানী বাজারে এসেছেন। তিনি আওয়ামী লীগের পতনকে দেখছেন নির্যাতনকারীর পতন হিসেবে।"
2024-08-06 00:56:25,প্রোস্টেট বড় হওয়ার কারণ,"প্রোস্টেট গ্রন্থির সমস্যায় অনেকেই ভোগে। তবে অনেক সময় লজ্জায় কাউকে বলতে পারেন না। এতে পরিস্থিতি আরও জটিল হয়ে ওঠে। প্রোস্টেট পুরুষদের ইন্টারনাল অর্গানের মধ্যে গুরুত্বপূর্ণ অঙ্গ।

পুরুষের মূত্রথলির ঠিক নিচে থাকে প্রোস্টেট গ্রন্থি। বয়সের সঙ্গে এই গ্রন্থি আকারে বড় হয়। বিশেষ করে ৫০ বছরের বেশি বয়সী পুরুষের অনেক সময় প্রোস্টেট গ্রন্থি স্বাভাবিকের চেয়ে বড় হয়ে গিয়ে নানা সমস্যার সৃষ্টি করে।

বেশির ভাগ ক্ষেত্রে এই অস্বাভাবিক বৃদ্ধি নিরীহ ধরনের, অর্থাৎ ক্যান্সার বা ম্যালিগন্যান্ট নয়। তবে ৫০ বছরের পর পুরুষদের প্রোস্টেটে ক্যান্সার, প্রদাহ ইত্যাদির ঝুঁকি বেড়ে যায়। এ সময় প্রোস্টেট নিয়ে সতর্ক থাকাই ভালো। প্রোস্টেট গ্রন্থি স্বাভাবিকের চেয়ে বড় হওয়াকে চিকিৎসাবিদ্যার ভাষায় বলে ‘হাইপারট্রফি’ এবং এই রোগকে বলে বিনাইন এনলারজমেন্ট অব প্রোস্টেট বা সংক্ষেপে বিইপি। অনেকের ধারণা, প্রোস্টেট বড় হওয়া মানেই প্রোস্টেট ক্যান্সার। বিষয়টি মোটেও ঠিক নয়।

প্রোস্টেট যখন বড় হচ্ছে

বয়স্ক পুরুষদের প্রস্রাব নিয়ন্ত্রণে অক্ষমতা বা প্রস্রাব ধরে রাখতে না পারা এর প্রধান লক্ষণ। এ ছাড়া প্রস্রাবের ধারা দুর্বল হওয়া, ফোঁটা ফোঁটা প্রস্রাব হওয়া, প্রস্রাব একবারে পরিষ্কার না হওয়ার কারণে রাতে বারবার ওঠা, ইতস্তত ভাব, প্রস্রাবের ধারা একবার বন্ধ হওয়া এবং আবার শুরু হওয়া ইত্যাদিতে বিব্রতকর পরিস্থিতির উদ্ভব হতে পারে। প্রস্রাব করার পর প্রস্রাবের থলিতে আরও প্রস্রাব থেকে গেছে এমন একটা অস্বস্তিকর অনুভূতি কাজ করে। এমন লক্ষণ টের পেলে চিকিৎসকের পরামর্শ নেওয়া জরুরি।

চিকিৎসা

প্রোস্টেট গ্রন্থির বৃদ্ধি বা বিইপি চিকিৎসার কিছু ধাপ রয়েছে। প্রথম দিকে প্রস্রাবের ধারা যুক্ত রাখতে বিভিন্ন ওষুধ ব্যবহার করা হয়ে থাকে। এতে উপসর্গের উন্নতি হয়। কিন্তু এমনচিকিৎসায় উন্নতি না হলে এবং বেশি জটিলতা দেখা দিলে শল্যচিকিৎসার প্রয়োজন হয়। প্রোস্টেট গ্রন্থি বৃদ্ধির কারণে মূত্রথলিতে চাপ সৃষ্টি হয়, প্রস্রাব পরিষ্কার হয় না। এতে বারবার প্রস্রাবে সংক্রমণ হতে পারে, প্রস্রাবের সঙ্গে রক্ত যেতে পারে। সমস্যাটি আপাতত তেমন জটিল ধরনের মনে না হলেও এর সুচিকিৎসা আবশ্যক এবং প্রয়োজন নিয়মিত পর্যবেক্ষণ।

লেখক : সার্জারি বিভাগ, সোহরাওয়ার্দী মেডিকেল কলেজ ও হাসপাতাল"
2024-08-06 00:55:03,ক্ষমতার কেন্দ্রবিন্দু শেখ বাড়ি এখন পোড়া বাড়ি,"খুলনা নগরীর শেরেবাংলা রোডে দোতলা বাড়ির মালিক সাবেক প্রধানমন্ত্রী শেখ হাসিনার চাচাতো ভাই সংসদ সদস্য শেখ হেলাল উদ্দিন ও তাঁর চার ভাই। আওয়ামী লীগ ক্ষমতায় আসার পর বাড়িটি পরিচিতি পায় ‘শেখ বাড়ি’ হিসেবে। গত প্রায় ১৬ বছর ধরে, বিশেষ করে গত ৬ বছর ধরে বাড়িটি খুলনায় ‘ক্ষমতার কেন্দ্রবিন্দু’ হিসেবে পরিচিত। আলোচিত সেই বাড়িটিতে রোববার ৩ দফায় ব্যাপক ভাঙচুর, অগ্নিসংযোগ ও বাড়ির মালামাল লুট করে বিক্ষুব্ধরা। গতকাল সোমবার আবারও ২ দফা ভাঙচুর ও অগ্নিসংযোগের পর বাড়িটি এখন ধ্বংসস্তূপ।

প্রত্যক্ষদর্শীরা জানান, গত রোববার দুপুর ১টার দিকে বিক্ষুব্ধরা লাঠিসোটা নিয়ে গেট ভেঙে শেখ বাড়িতে হামলা চালায়। এ সময় তারা ব্যাপক ভাঙচুর এবং বাড়ির নিচতলা ও দোতলায় অগ্নিসংযোগ করলেও আওয়ামী লীগের নেতাকর্মী কিংবা পুলিশ সেখানে যায়নি। হামলাকারীরা চলে যাওয়ার পর কিছুসংখ্যক পুলিশ ও এপিবিএন সদস্য এবং যুবলীগের কিছু নেতাকর্মী ওই বাড়িতে যায়। যুবলীগের নেতাকর্মীরা কিছু সময় অবস্থানের পর চলে যায়।

গতকাল বিকেল সাড়ে ৩টার দিকে বিক্ষুব্ধরা আবারও ওই বাড়িতে হামলা চালায়, তাদের ধাওয়ায় পুলিশ পিছু হটতে বাধ্য হয়। তারা ভাঙচুর করে চলে যায়। পরে সন্ধ্যায় আরেক দফা হামলা চালিয়ে বাড়ির কিছু মালামাল নিয়ে যায়। এ ছাড়া বাড়িতে আগুন দেওয়া হয়। কিন্তু আওয়ামী লীগ ও অঙ্গ-সংগঠনের কোনো নেতাকর্মী আর ওই বাড়িতে যায়নি। কয়েক দফা হামলা, ভাঙচুরের পর ক্ষমতার কেন্দ্রবিন্দু সেই বাড়িটি এখন শুধুই ধ্বংসস্তূপ।

সরেজমিন সোমবার বেলা ১১টায় শেখ বাড়ির সামনে গিয়ে দেখা যায়, উৎসুক কিছু লোকজন তাকিয়ে বাড়ির অবস্থা দেখছেন। বাড়িতে সংসদ সদস্য শেখ হেলালের পরিবারের কেউ নেই। ২-৩ জন কর্মচারী বাড়িতে রয়েছেন।

অথচ গত ১৬ বছর খুলনায় ঠিকদারি কাজ নিয়ন্ত্রণ, চাকরিতে নিয়োগ ও বদলি, ব্যবসা-বাণিজ্য, ক্রীড়াঙ্গনসহ সবকিছু নিয়ন্ত্রণ হতো এই বাড়ি থেকে। আওয়ামী লীগ ও অঙ্গ সংগঠনগুলো এমনকি পেশাজীবী সংগঠনগুলো চলতো এই বাড়ির নির্দেশনায়। দলের কমিটিগুলো গঠন করে দিতেন তারাই। বিভাগীয় কমিশনার, জেলা প্রশাসক, ডিআইজি, পুলিশ কমিশনার, পুলিশ সুপার, সিভিল সার্জনসহ সরকারি উচ্চপদস্থ কর্মকর্তা যারাই খুলনায় বদলি হয়ে আসতেন তারাই হাজিরা দিতেন শেখ বাড়িতে।

সংসদ সদস্য শেখ হেলাল উদ্দিন ঢাকায় থাকতেন। তাঁর ভাই সংসদ সদস্য শেখ সালাহ উদ্দিন জুয়েল, যুবলীগের প্রেসিডিয়াম সদস্য শেখ সোহেল, শেখ রুবেল ও শেখ বাবু কখনও ঢাকায় কখনও খুলনার বাড়িতে থাকতেন। তারা বাড়িতে থাকলে গভীর রাত পর্যন্ত বাড়ি থাকতো খুলনার বিভিন্ন শ্রেণি-পেশার লোকে লোকারণ্য। সেই বাড়ি এখন পুরোপুরি পোড়া বাড়ি। এ বাড়ির বাসিন্দারা হামলার আশঙ্কায় আগেই বাড়ি ছেড়েছিলেন।

দুপুরে শেখ বাড়ির সামনে দাঁড়িয়ে থাকা উৎসুক রিকশাচালক জয়নাল গাজী বলেন, সংসদ সদস্য শেখ হেলাল বাড়ি থাকলে লোকের ভিড়ের কারণে এই বাড়ির সামনের রাস্তা দিয়ে রিকশাও চালানো যেত না। পুলিশ সড়ক বন্ধ করে দিত। অথচ সেই বাড়ির এই অবস্থা দেখে সবাই অবাক হচ্ছে।

পথচারী হেলাল হোসেন বলেন, এই সড়ক দিয়ে যাতায়াতের সময় বাড়ির ভেতরে ও বাইরে অনেক লোক দেখতাম। সাধারণ মানুষও বাড়ির গেটের মধ্যে ঢুকতে পারত না।"
2024-08-06 00:51:57,বৃক্ষ তুমি সখা,"পরিবেশের ভারসাম্য রক্ষায় গাছের বিকল্প নেই। বিষয়টি গুরুত্বের সঙ্গে বিবেচনায় নিয়ে সমকাল সুহৃদ সমাবেশ প্রতিবছর আয়োজন করে বৃক্ষরোপণ কর্মসূচির। এরই ধারাবাহিকতায় রাজবাড়ী ও ফরিদপুরের সুহৃদরা বিভিন্ন স্থানে ফলদ, বনজ ও ঔষধি গছের চারা রোপণ করেন

রাজবাড়ী

রবিউল রবি

গাছ আমাদের অকৃত্রিম বন্ধু। প্রাকৃতিক সৌন্দর্য, সম্পদ ও পরিবেশ রক্ষায় গাছের ভূমিকা অনন্য। প্রকৃতি ও পরিবেশের ভারসাম্য রক্ষায় আমাদের গাছের সংখ্যা সীমিত, যার ফলে সৃষ্টি হচ্ছে প্রাকৃতিক দুর্যোগ ও অতিরিক্ত গরম। তাই আমাদের সবার উচিত পরিকল্পিতভাবে বৃক্ষরোপণ করা। গাছ লাগানোর এখন উপযুক্ত সময় হওয়ায় রাজবাড়ী সুহৃদ সমাবেশ বিভিন্ন স্থানে বৃক্ষরোপণ ও বিতরণ করেছে গাছের চারা। ১ আগস্ট সকালে বর্ষার বৃষ্টিভেজা দিনে এই কর্মসূচি করেন সুহৃদরা। এ সময় রাজবাড়ীর শেরেবাংলা বালিকা উচ্চ বিদ্যালয়ের শিক্ষার্থী ও সাধারণ মানুষের মধ্যে ফলদ ও ভেষজ গাছের চারা বিতরণ করা হয়। এ ছাড়া শহরের কয়েকটি জায়গায় যেখানে গাছ কম, সেসব স্থানে চারা রোপণ করেন সুহৃদরা। শিক্ষার্থী ও সাধারণ মানুষের মধ্যে নিম, চালতা, শিউলি, চিকরাশি, অর্জুন, জারুল, আমলকী, পেয়ারা, জলপাই গাছের উপকারিতা সম্পর্কে অবহিত করেন এবং তাদের হাতে বিভিন্ন গাছের চারা তুলে দেন।

রাজবাড়ী সুহৃদ সমাবেশের সভাপতি কমল কান্তি সরকারের সভাপতিত্বে বৃক্ষরোপণ কর্মসূচিতে উপস্থিত ছিলেন শেরেবাংলা বালিকা উচ্চ বিদ্যালয়ের প্রধান শিক্ষক মো. রেজাউল করিম, সহকারী শিক্ষক মো. হাফিজুর রহমান, রাজবাড়ী সুহৃদ সমন্বয়ক সৌমিত্র শীল চন্দন, সাধারণ সম্পাদক রবিউল রবি, পাঠচক্রবিষয়ক সম্পাদক আব্দুর রব সুমন, যুগ্ম সাধারণ সম্পাদক রোখসানা রহমান, স্মৃতি প্রামাণিক, আল মামুন, রাফিদুল ইসলাম রাফিদ প্রমুখ।

কর্মসূচি উদ্বোধন শেষে সুহৃদরা সংক্ষিপ্ত সভায় মিলিত হন। এতে পরবর্তী কার্যক্রম নিয়ে আলোচনা করেন। সার্বিক পরিস্থিতি বিবেচনায় নিয়ে সমসাময়িক বিষয়ে পরবর্তী সভা করার সিদ্ধান্তের মধ্য দিয়ে শেষ হয় আয়োজন।

সাধারণ সম্পাদক"
2024-08-06 00:22:19,মাগুরায় আগুনে পুড়ল সাকিবের পার্টি অফিস,"শেখ হাসিনার পদত্যাগ এবং তার দেশ ছাড়ার পরই বিক্ষুব্ধ ছাত্র-জনতা হামলা-ভাঙচুর করছেন আওয়ামী লীগের নেতা-কর্মীদের কার্যালয় ও বাসভবন। মাগুরায় সাকিবের বাসার অদূরে পার্টি অফিসে হামলার পর আগুন দেয় দুবৃর্ত্তরা। এছাড়া নড়াইল-২ আসনের সংসদ সদস্য মাশরাফি বিন মর্তুজার নড়াইলের বাড়ি পুড়িয়ে দিয়েছেন বিক্ষোভকারীরা। আজ বিকেলের দিকে এ ঘটনা ঘটে।

কানাডা লিগে খেলা সাকিব পরিবারের সঙ্গে সময় কাটাতে রয়েছেন যুক্তরাষ্ট্রে। পাকিস্তান সফরের জন্য শিগগিরই তার দেশে ফেরার কথা রয়েছে। ১৭ আগস্ট পাকিস্তান যাওয়ার কথা টাইগারদের।

জানা গেছে, জাতীয় দলের এই ক্রিকেটারদের নিয়ে সবাই ক্ষুদ্ধ মূলত কোটা সংস্কার ইস্যুতে। পুরো দেশ যখন কোটা বৈষম্যবিরোধী ছাত্র আন্দোলনের সঙ্গে সংহতি প্রকাশ করছিলেন তখন সাকিব ছিলেন নীরব ভূমিকায়। ফলে তুমুল বিতর্কের মধ্যে পড়েন তারা। ক্রিকেটার এমপি সাকিব আল হাসানের শহরের কেশব মোড় এলাকার বাড়িতে এখনো কিছু না হলেও তার রাজনৈতিক অফিস পুড়িয়ে দেওয়া হয়েছে।"
2024-08-06 00:19:05,তৈরি পোশাক কারখানা মঙ্গলবার বন্ধ থাকবে,"দেশের বর্তমান পরিস্থিতিতে রপ্তানিমুখী তৈরি পোশাক কারখানা আগামীকাল মঙ্গলবার বন্ধ থাকবে। পোশাকশিল্পের মালিকদের দুই সংগঠন বিজিএমইএ ও বিকেএমইএ সোমবার বিষয়টি নিশ্চিত করে।

এদিকে সোমবার রাতে আন্তঃবাহিনী জনসংযোগ পরিদপ্তর (আইএসপিআর) এক বিজ্ঞপ্তিতে জানায়, কাল মঙ্গলবার ভোট ছয়টা পর্যন্ত কারফিউ বলবৎ থাকবে। কাল থেকে সরকারি-বেসরকারি প্রতিষ্ঠান ও শিল্পকারখানা চালু থাকবে।

আইএসপিআরের এই বিজ্ঞপ্তির আগেই বাংলাদেশ তৈরি পোশাক প্রস্তুত ও রপ্তানিকারক সমিতি (বিজিএমইএ) গণমাধ্যমে পাঠানো এক সংবাদ বিজ্ঞপ্তিতে জানায়, উদ্ভূত পরিস্থিতি বিবেচনায় শ্রমিক-কর্মচারী ভাইবোনদের সার্বিক নিরাপত্তার কথা ভেবে পরবর্তী নির্দেশ না দেওয়া পর্যন্ত সারা দেশের সব পোশাকশিল্প কারখানা বন্ধ রাখতে মালিকদের অনুরোধ করা হলো।"
2024-08-06 00:13:32,মাশরাফির বাড়িতে ভাঙচুর-অগ্নিসংযোগ,"শেখ হাসিনার পদত্যাগ করে দেশ ত্যাগের খবরে নড়াইলে বৈষম্যবিরোধী শিক্ষার্থীদের অংশগ্রহণে বিজয় মিছিল অনুষ্ঠিত হয়েছে। এ সময় জাতীয় সংসদের হুইপ নড়াইল-২ সংসদ সদস্য মাশরাফি বিন মর্তুজার শহরের বাড়ি ভাঙচুর করে আগুন দেয় আন্দোলনকারীরা। এছাড়া জেলা আ’লীগের সভাপতি-সাধারণ সম্পাদকসহ অন্তত ২৫ নেতা-কর্মীর বাড়ি, গাড়ী, দোকান ভাংচুর-লুটপাট ও আগুন দিয়েছে আন্দোলনকারীরা। এ সময় কমপক্ষে ৩০ জনের সাধারণ মানুষ, আওয়ামী লীগ ও সহযোগী সংগঠনের নেতা-কর্মী আহত হয়।

খোঁজ নিয়ে জানা গেছে, প্রধানমন্ত্রী শেখ হাসিনার পদত্যাগের খবরে বিকেল থেকে জামায়াত, বিএনপি, যুবদল ও ছাত্রদলের নেতা-কর্মীরা শহরে খন্ড খন্ড আনন্দ মিছিল বের করে। প্রত্যক্ষদর্শীরা জানান, মিছিলকারীদের একাংশ এসব ঘটনা ঘটায়। জেলা আ’লীগ অফিস,নড়াইল শহরে অবস্থিত নড়াইল-২ আসনের এমপি মাশরাফি বিন মর্তুজার ডুপ্লেক্স বাড়ি, জেলা আ’লীগের সভাপতি অ্যাডভোকেট সুবাস চন্দ্র বোসের দ্বিতল বাড়ি, সাধারণ সম্পাদক নিজাম উদ্দিন খান নিলুর বাড়িতে ভাঙচুর ও লুটপাট করে। পরে আগুন ধরিয়ে দেয়।

এ সময় ফায়ার সার্ভিসকে আগুন নেভাতে ফোন করা হলেও তারা নিরাপত্তার কারণে আগুন নেভাতে অপারগতা প্রকাশ করে। এ ছাড়া শহরের দু’টি স্থানে স্থাপন করা বঙ্গবন্ধুর ম্যুরাল, নড়াইল পৌরসভার নৌকা আকৃতির গেট ভাংচুর, নড়াইল পৌরসভার প্যানেল মেয়র কাজী জহিরুল হক, জেলা ছাত্রলীগের সাধারণ সম্পাদক স্বপ্নীল সিকদার নীলের বাড়ি ভাংচুর ও আগুন, জেলা স্বেচ্ছাসেবক লীগের সভাপতি এস.এম পলাশের বাড়ি,সদর উপজেলা ছাত্রলীগের সাধারণ সম্পাদক সিদ্ধার্থ সিংহ পল্টুর বাড়ি, আ’লীগ নেতা মিলন খান, অ্যাডভোকেট মাহমুদুল হাসান কায়েস, ব্যবসায়ী বুলু খান, রূপগঞ্জ টাউন ক্লাব, পোলট্রি ব্যবসায়ী বাটুল মজুমদার,ব্যবসায়ী নিপু সরকারের বাড়ি ও দেশী মদেও দোকান ভাঙচুর ও লুটপাট করে।

শুধু মাশরাফিই নন, জাতীয় দলের সাবেক অধিনায়ক মাগুরা-১ আসরের সংসদ সদস্য সাকিব আল হাসানের শহরের কেশব মোড় এলাকার বাড়িতে কিছু না হলেও তার রাজনৈতিক অফিস পুড়িয়ে দেওয়া হয়েছে।"
2024-08-06 00:06:03,রাষ্ট্রপতির সঙ্গে বৈঠক: খালেদা জিয়াকে মুক্তির সর্বসম্মত সিদ্ধান্ত,"কারাবন্দী বিএনপি চেয়ারপারসন খালেদা জিয়ার মুক্তির বিষয়ে সিদ্ধান্ত হয়েছে। সোমবার বঙ্গভবনে রাষ্ট্রপতির সঙ্গে দেশের তিন বাহিনী প্রধান ও বিভিন্ন রাজনৈতিক দলের নেতা ও নাগরিক সমাজের প্রতিনিধিদের এক বৈঠকে সর্বসম্মতিক্রমে এ সিদ্ধান্ত হয়।

রাষ্ট্রপতির কার্যালয়ের প্রেস উইং থেকে এক সংবাদ বিজ্ঞপ্তিতে এ তথ্য জানানো হয়েছে। অন্তর্বর্তীকালীন সরকার গঠনের লক্ষ্যে এ বৈঠক অনুষ্ঠিত হয় বলে বিজ্ঞপ্তিতে উল্লেখ করা হয়।

বিএনপি মহাসচিব মির্জা ফখরুল ইসলাম আলমগীর ও দলটির স্থায়ী কমিটির সদস্য মির্জা আব্বাস দলের পক্ষ থেকে ওই বৈঠকে অংশ নেন। বঙ্গভবন থেকে বেরিয়ে ফখরুলও খালেদা জিয়ার মুক্তির সিদ্ধান্তের বিষয়টি সাংবাদিকদের জানান।

সভায় প্রতিনিধিদলে ছিলেন বাংলাদেশ জাতীয়তাবদী দল (বিএনপি)’র মহাসচিব মির্জা ফখরুল ইসলাম আলমগীর ও মির্জা আব্বাস, জাতীয় পার্টির জি এম কাদের, মজিবুল হক চুন্নু ও আনিসুল ইসলাম, নাগরিক ঐক্যের মাহমুদুর রহমান মান্না, হেফাজত ইসলামের মামুনুল হক, মুফতি মনির কাসেমী ও মাহাবুবুর রহমান, জামায়াতে ইসলামের ড. শফিকুর রহমান ও শেখ মো. মাসুদ, মেজর জেনারেল ফজলে রাব্বি (অব.), বাংলাদেশ খেলাফত মজলিসের মাওলানা জালাল উদ্দীন আহমদ, গণসংহতি আন্দোলনের জুনায়েদ সাকী, জাকের পার্টির শামিম হায়দার, গণ-অধিকার পরিষদের অ্যাডভোকেট গোলাম সারওয়ার জুয়েল, ইসলামী আন্দোলন বাংলাদেশের নায়েবে আমীর সৈয়দ মো. ফয়জুল করিম ও যুগ্ম মহাসচিব মো. আশরাফুল আলম, ঢাকা বিশ্ববিদ্যালয়ের শিক্ষক আসিফ নজরুল, ফিরোজ আহমদ এবং বৈষম্য বিরোধী ছাত্র আন্দোলনের সমন্বয়ক আব্দুল্লাহ আল হোসাইন, আরিফ তালুকদার, ওমর ফারুক ও মোবাশ্বেরা করিম মিমি এবং ইঞ্জিনিয়ার মো. আনিছুর রহমান।"
2024-08-07 23:37:57,হেনরীর বাড়ি চেনা দুষ্কর,"কয়েক দিন আগেও বাড়িটি ছিল দৃষ্টিনন্দন। ছিল সংসদ সদস্যসহ কত মানুষের আনাগোনা। অথচ বাড়িটি এখন আর চেনার উপায় নেই। পরিণত হয়েছে ভূতুড়ে বাড়িতে। ভেতরে মানুষ পোড়ার গন্ধ। ভস্মীভূত বাড়িটি সিরাজগঞ্জ জেলা আওয়ামী লীগের যুগ্ম সাধারণ সম্পাদক ড. জান্নাত আরা হেনরীর। গত রোববার তাঁর বাড়িতে অগ্নিসংযোগ করে শতাধিক দুর্বৃত্ত।

অগ্নিকাণ্ডের পর দফায় দফায় লুটপাট-ভাঙচুর চলে ড. হেনরীর বাড়িতে। হামলার সময় প্রাণভয়ে হেনরীর দুই কর্মী বাড়ির ভেতর বাথরুমে লুকিয়ে থেকেও রক্ষা পাননি। পুড়ে কঙ্কাল হন তারা। ভস্মীভুত বাড়িটি দেখতে ভিড় করছেন লোকজন। সত্যিই বাড়িটি চেনা দুষ্কর।

ড. হেনরীর বাড়িটি তাঁর শ্বশুর জেলা আওয়ামী লীগের প্রয়াত সাবেক সভাপতি মোতাহার হোসেন তালুকদারের। ’৫২র ভাষা আন্দোলন, ’৭১ এর স্বাধীনতা যুদ্ধকালীন ও পরে ’৯০র গণআন্দোলনের সময়কার বিশেষ গুরুত্ব রয়েছে বাড়িটির। আওয়ামী লীগ, ছাত্রলীগ ও যুবলীগ নেতাকর্মীর মিলনমেলা তথা রাজনীতির কেন্দ্রস্থল ছিল বাড়িটি। ড. হেনরী ও তাঁর স্বামী জেলা পরিষদ চেয়ারম্যান শামিম তালুকদার লাবু বাস করেন ওই বাড়িতে।

নব্বইয়ের দশকে বিয়ের পর থেকে এ বাড়িতে থাকেন হেনরী। সবুজ কানন স্কুল অ্যান্ড কলেজের সাবেক শিক্ষক হেনরী গত দেড় দশকে রাজনীতি ও ব্যবসার মাধ্যমে আশাতীত ভাগ্য গড়ে নিয়েছেন। ভাগ্য দেবতা এতটাই তাঁর প্রতি সুপ্রসন্ন, পরপর ছয়বার জেলার সেরা করদাতা নির্বাচিত হন হেনরী। এর আগে সোনালী ব্যাংকের পরিচালনা পর্ষদ পরিচালক হয়ে হলমার্ক কেলেঙ্কারিতে জড়ালেও পরে দুদক থেকে তদন্ত হয়। কিন্তু বিশেষ আশীর্বাদে শেষ পর্যন্ত দুদকের জালে না জড়িয়ে সহজেই নিষ্কৃতি পান হেনরী। অগ্নিসংযোগের পর স্বামী ও আত্মীয়স্বজন নিয়ে আত্মগোপনে হেনরী।

এ ছাড়া জেলার এনায়েতপুরে অসহযোগ আন্দোলনের প্রথম দিনেই থানা ঘেরাও, হামলা ও লুটপাটের ঘটনায় ১৫ পুলিশ সদস্যকে হত্যা করে দুর্বৃত্তরা। এর বাইরেও হামলা-সংঘর্ষে আওয়ামী লীগ, যুবদল ও আন্দোলনরত শিক্ষার্থীসহ ১৫ জন মারা যান। হত্যাকাণ্ডের পর জেলা পুলিশের মনোবল ভেঙে যায়। সেনাবাহিনীর টহল চালু থাকলেও পুলিশের তৎপরতা না থাকায় আইনশৃঙ্খলা পরিস্থিতির অবনতি হয়।

জেলা আওয়ামী লীগের সভাপতি কে এম হোসেন আলী বলেন, ‘কোটা সংস্কার আন্দোলনের নামে ছাত্র-জনতার সঙ্গে জামায়াত-বিএনপির লোকজন তাণ্ডব চালায়।’

এদিকে, জনদূরত্ব কমাতে পুলিশ সুপার কার্যালয়ে বুধবার দুপুরে আলোচনা হয় জেলা বিএনপি নেতাকর্মীর। পুলিশ সুপারের সভাপতিত্বে সভায় উপস্থিত ছিলেন জেলা বিএনপির নেতারা।

পুলিশ সুপার আরিফুর রহমান মণ্ডল জানান, বর্তমান পরিস্থিতিতে পুলিশের মনোবল ও সম্পৃক্ততা বাড়াতে বিএনপি ও স্থানীয়দের সঙ্গে ‘কমিউনিটি-হারমনি’ বা পুলিশ-জনতার ঐক্যপ্রীতি প্রয়োজন।"
2024-08-07 23:22:58,চট্টগ্রাম বিশ্ববিদ্যালয় খুলবে ১৯ আগস্ট,"চট্টগ্রাম বিশ্ববিদ্যালয়ের আবাসিক হল খুলবে ১৮ আগস্ট ও ক্লাস শুরু হবে আগামী ১৯ আগস্ট। ১৬ আগস্ট থেকে নিয়মিত সূচিতে চলবে বিশ্ববিদ্যালয়ের শিক্ষার্থীদের যাতায়াতের অন্যতম বাহন শাটল ট্রেন। ১০ আগস্ট থেকে আবাসিক হলের আসন বরাদ্দের প্রক্রিয়া শুরু হবে। আজ রাত দশটায় এক জরুরি সিন্ডিকেট সভা শেষে এসব সিদ্ধান্ত নেয় কর্তৃপক্ষ।

বুধবার সন্ধ্যা সাতটার দিকে অনলাইনে (জুম মিটিং) এই সভা শুরু হয়। এতে বৈষম্য বিরোধী ছাত্র আন্দোলনে নিহত বিশ্ববিদ্যালয় দুই শিক্ষার্থীর পরিবারকে আর্থিক সহায়তা দেওয়ার সিদ্ধান্ত নেওয়া হয়েছে। এ ছাড়া আন্দোলনে আহত শিক্ষার্থীদেরও চিকিৎসা ব্যয় দেওয়ার বিষয়ে সিদ্ধান্ত হয়েছে। সভা শেষে সিন্ডিকেটের সদস্যরা এসব তথ্য নিশ্চিত করেছেন।

সিন্ডিকেট সদস্যরা জানান, আগামী ১০ আগস্ট থেকে ১৪ আগস্ট হলের আসনের জন্য শিক্ষার্থীরা আবেদন করবেন। পরে ১৭ আগস্ট হলের আসন বরাদ্দ দেওয়া হবে। বরাদ্দ পাওয়া শিক্ষার্থীরা ১৮ আগস্ট হলে উঠবেন। ক্যাম্পাস থেকে শিক্ষার্থীর স্থায়ী ঠিকানার দূরত্ব ও পরীক্ষার ফলাফল যাচাই করে এই বরাদ্দ দেওয়া হবে। যেসব শিক্ষার্থী আগে আবেদন করেছে তাদেরকেও নতুন করে আবেদন করতে হবে। তবে শিক্ষার্থীদের নতুন করে ফি দিতে হবে না৷ বিজ্ঞপ্তি আবেদনের ভিত্তিতে বরাদ্দ পাওয়া শিক্ষার্থীরাই কেবল হলে উঠার সুযোগ পাবেন।

জানতে চাইলে সিন্ডিকেট সদস্য অধ্যাপক শামিম উদ্দিন খান বলেন, বহিরাগতরা কেউ ক্যাম্পাসে ঢুকতে পারবে না। এটা সিন্ডিকেটে সিদ্ধান্ত নেওয়া হয়েছে। এ ছাড়া দলীয় লেজুড়বৃত্তিক রাজনীতি ক্যাম্পাস থেকে বন্ধ করতে হবে৷ এই বিষয়টা ধীরে ধীরে কার্যকর করা হবে।

এর আগে গত ১৭ জুলাই চট্টগ্রাম বিশ্ববিদ্যালয় অনির্দিষ্টকালের জন্য বন্ধ ঘোষণা করে কর্তৃপক্ষ। ওইদিনই সন্ধ্যা ৬টার মধ্যে ছাত্রীদের ও রাত ১০টার মধ্যে ছাত্রদের হল ত্যাগের নির্দেশ দেওয়া হয়। তবে এই বন্ধের প্রতিবাদেও ছাত্রীরা বিক্ষোভ করেন। তবে এ বিক্ষোভের মধ্যে ছাত্রীদেরকে জোরপূর্বক ১৮ জুলাই হল থেকে বের করে দেওয়ার অভিযোগ উঠেছিল বিশ্ববিদ্যালয় কর্তৃপক্ষের বিরুদ্ধে।

বর্তমানে বিশ্ববিদ্যালয়ের ছাত্র-ছাত্রীর সংখ্যা ২৭ হাজার ৩৩০ জন। এসব শিক্ষার্থীদের থাকার জন্য হল রয়েছে ১৪টি। এর মধ্যে চালু আছে ১২টি। চালু থাকা হলের মধ্যে ছাত্রদের ৭টি, বাকি ৫টি ছাত্রীদের। ছাত্রীদের হলে বরাদ্দপ্রক্রিয়া চলমান। নিয়ম মেনে ছাত্রদের হলগুলোতে সর্বশেষ ২০১৭ সালের জুনে বরাদ্দ দেওয়া হয়েছিল। এরপর ২০১৯ সালে ও ২০২২ সালে কর্তৃপক্ষ আসন বরাদ্দের বিজ্ঞপ্তি দেয়। তবে দুইবার চেষ্টা করেও বৈধভাবে হলে আসন বরাদ্দ করতে ব্যর্থ হয় বিশ্ববিদ্যালয় কর্তৃপক্ষ।"
2024-08-07 23:15:28,"পাবলিক বিশ্ববিদ্যালয় পদত্যাগ করেছেন ২ উপাচার্য, করতে পারেন আরও কয়েকজন","আওয়ামী লীগ সরকারের পতনের পর দেশের সরকারি বিশ্ববিদ্যালয়গুলোর প্রশাসনেও পরিবর্তনের হাওয়া বইছে। এরই মধ্যে দুইজন উপাচার্য পদত্যাগ করেছেন। তাদের সঙ্গে একইসঙ্গে পদত্যাগ করেন এই দুই বিশ্ববিদ্যালয়ের উপ–উপাচার্য ও প্রক্টরাও। তারা সবাই রাষ্ট্রপতি তথা চ্যান্সেলর বরাবরে লিখিতভাবে পদত্যাগ করেন। আরও কয়েকজন উপাচার্য আগামী দু’একদিনের মধ্যে পদত্যাগ করতে পারেন বলে জানা গেছে।

বিশেষ করে বড় কয়েকটি বিশ্ববিদ্যালয়ের উপাচার্যের পদত্যাগের বিষয়ে বৈষম্যবিরোধী ছাত্র আন্দোলনের দাবি রয়েছে। এ বিশ্ববিদ্যালয়ের শিক্ষার্থীরা কোটাবিরোধী আন্দোলনের সময়ে পুলিশ ও ছাত্রলীগের ক্যাডারদের হাতে নির্যাতিত হয়েছেন, গুলি খেয়েছেন।

মঙ্গলবার (৬ আগস্ট) রাত ৯টার পর পদত্যাগপত্র জমা দেন রাজধানীর শেরেবাংলা কৃষি বিশ্ববিদ্যালয়ের (শেকৃবি) উপাচার্য অধ্যাপক ড. শহীদুর রশীদ ভূইয়া, উপ-উপাচার্য অধ্যাপক ড. অলক কুমার পাল এবং প্রক্টর ড. হারুন অর অর রশিদ।

বৈষম্যবিরোধী ছাত্র আন্দোলনের সমন্বয়কদের দাবির পরিপ্রেক্ষিতে পদত্যাগ করেছেন বলে জানা গেছে। উপাচার্য কার্যালয় এবং শেকৃবি রেজিস্ট্রার শেখ রেজাউল করিম সমকালকে বিষয়টি নিশ্চিত করেছেন।

শেকৃবি রেজিস্ট্রার বলেন, উপাচার্য পদত্যাগ করেছেন। তার পদত্যাগপত্র পেয়েছি। পাশাপাশি উপ-উপাচার্য ড. অলক কুমার পাল এবং প্রক্টর ড. হারুন অর রশিদও পদত্যাগ করেন।

সমকালের শেকৃবি প্রতিনিধি জানান, অধ্যাপক শহীদুর রশীদ ভূঁইয়া গত ২০২০ সালের ১৭ নভেম্বর শেরেবাংলা কৃষি বিশ্ববিদ্যালয়ের উপাচার্য হিসেবে নিয়োগ পান। আর উপ-উপাচার্য হিসেবে ড. অলক কুমার পাল নিয়োগ পান ২০২৩ সালের ৩০ এপ্রিল৷

অধ্যাপক শহীদুর রশীদ ভূঁইয়া উপাচার্য হবার আগে এক মেয়াদে চার বছর উপ–উপাচার্যও ছিলেন।

পদত্যাগ করেছেন টাঙ্গাইলের মওলানা ভাসানী বিজ্ঞান ও প্রযুক্তি বিশ্ববিদ্যালয়ের উপাচার্য (ভিসি) অধ্যাপক ড. মো. ফরহাদ হোসেনসহ ছয় জন। তারা গত সোমবার (৫ জুলাই) রাতে শিক্ষার্থীদের তোপের মুখে পদত্যাগের পর বিশ্ববিদ্যালয়ের অ্যাম্বুলেন্সে করে ক্যাম্পাস ছাড়েন। তবে ভিসির পদত্যাগপত্রটি এখনও রাষ্ট্রপতির কাছে পৌঁছায়নি।

নিজ হাতে লেখা পদত্যাগপত্রে তিনি লিখেছেন, ‘ছাত্রদের দাবির প্রেক্ষাপটে আমি পদত্যাগ করছি।’

একইসঙ্গে পদত্যাগ করে ক্যাম্পাস ছেড়েছেন বিশ্ববিদ্যালয়ের প্রক্টর প্রফেসর ড. মো. মুছা মিয়া, বঙ্গবন্ধু হলের প্রভোস্ট প্রফেসর ড. মো. নুরুল ইসলাম, জাহানারা ইমাম হলের প্রভোস্ট ড. মোসা. নার্গিস আক্তার, শেখ রাসেল হলের প্রভোস্ট প্রফেসর ড. মো. ইদ্রিস আলী ও শিক্ষার্থী কল্যাণ পরামর্শ কেন্দ্রের উপ-পরিচালক ড. ফয়জুন নাহার মিম।

বিশ্ববিদ্যালয় সূত্রে জানা গেছে, সরকারের পদত্যাগের পর বৈষম্যবিরোধী শিক্ষার্থীরা বিশ্ববিদ্যালয়ের ভিসিসহ ছয় জনকে সোমবার রাত ১০টার মধ্যে ক্যাম্পাস ছাড়ার আল্টিমেটাম দেন। সেইসঙ্গে তাদের ঘেরাও করেন। তোপের মুখে পড়ে রাত ১১টার দিকে ভিসি বাদে বাকি পাঁচজন হাতে লেখা পদত্যাগপত্র বিশ্ববিদ্যালয়ের এক কর্মকর্তার কাছে রেখে চলে যান। ভিসি নিজের পদত্যাগপত্র সঙ্গে নিয়ে ক্যাম্পাস ত্যাগ করেন।’

এদিকে, পদত্যাগের দাবি উঠেছে সিলেটের শাহজালাল বিজ্ঞান ও প্রযুক্তি বিশ্ববিদ্যালয়ের ভাইস চ্যান্সেলর (ভিসি) অধ্যাপক ফরিদ উদ্দিন আহমেদ, প্রো-ভাইস চ্যান্সেলর অধ্যাপক ড. মো. কবির হোসেন এবং ট্রেজারার অধ্যাপক আমিনা পারভীনের। ২৪ ঘণ্টার মধ্যে তাদের পদত্যাগের আলটিমেটাম দিয়েছেন শিক্ষার্থীরা।

গতকাল বুধবার (৭ আগস্ট) বিকেলে বৈষম্যবিরোধী ছাত্র আন্দোলনের শাবিপ্রবির সমন্বয়ক হাফিজুল ইসলাম বিষয়টি নিশ্চিত করেন। তিনি বলেন, আজ ৮ আগস্ট বিকেল ৫টার মধ্যে তাদের পদত্যাগ করতে হবে।

অন্যদিকে, ভিসির পদত্যাগের দাবিতে রাজধানীর বঙ্গবন্ধু শেখ মুজিব মেডিকেল বিশ্ববিদ্যালয় ক্যাম্পাসে মিছিল করেছে বিভিন্ন মেডিকেল কলেজের ছাত্রদলের নেতারা। কেন্দ্রীয় ছাত্রদলের সহ-সভাপতি ডাক্তার তৌহিদুর আউয়ালের নেতৃত্বে এই মিছিল হয়। ডাক্তার তৌহিদুর রহমান আওয়াল সমকালেক বলেন, ‘এই বিএসএমইউ হাসপাতালের ভেতর থেকেই ডাক্তারলীগ, ছাত্রলীগ, যুবলীগ শাহবাগে শিক্ষার্থীর ওপরে গুলি চালায়। পিজির বিভিন্ন ছাদের ওপর থেকে ইটপাটকেল নিক্ষেপ করে কয়েক হাজার ছাত্র-জনতাকে আহত করে।’

তিনি আরও বলেন, ‘এই হাসপাতালে ব্যবহার করে গণহত্যার চালিয়েছে আওয়ামী স্বৈরাচারী ক্যাডারেরা। আমরা গণহত্যার সহযোগী ভিসির পদত্যাগ ও বিচার চাই।’

বিশ্ববিদ্যালয় মঞ্জুরি কমিশন (ইউজিসি) সূত্রে জানা গেছে, দেশে সরকারি বিশ্ববিদ্যালয় রয়েছে মোট ৬১টি। এর মধ্যে একাডেমিক কার্যক্রম চালু আছে ৫৫টিতে, বাকিগুলো নতুন। এই ৫৫ বিশ্ববিদ্যালয়ে পড়ছেন (অধিভুক্ত কলেজগুলোসহ) সাড়ে চার লাখ শিক্ষার্থী। দেশের উচ্চশিক্ষা স্তরে এ মুহুর্তে মোট ৪৭ লাখ শিক্ষার্থী অধ্যয়নরত। আর জাতীয় বিশ্ববিদ্যালয়ের অধীনে ২২ শ’র বেশি কলেজে অন্তত ৩৬ লাখ ছাত্রছাত্রী পড়াশোনা করছে। উন্মুক্ত বিশ্ববিদ্যালয়ের অধীনে শিক্ষার্থী রয়েছে আরও লক্ষাধিক। দেশের সব মেডিকেল কলেজ ও প্রকৌশল শিক্ষায় রয়েছেন অন্তত ৫০ হাজার ছাত্রছাত্রী।"
2024-08-07 23:03:28,"বাংলাদেশে শেখ হাসিনার পতন, মণিপুরে কারফিউ জারি","বাংলাদেশ থেকে মানুষের অনুপ্রবেশ রোধে ভারতের উত্তর–পূর্বাঞ্চলীয় মণিপুর রাজ্য সরকার আজ বুধবার আসাম সীমান্তবর্তী দুই জেলা ফেরজাওল ও জিরিবামে কারফিউ (সান্ধ্য আইন) জারি করেছে। ওই দুই জেলার ম্যাজিস্ট্রেটরা এই নিষেধাজ্ঞা জারি করেছেন।

বাংলাদেশের সঙ্গে মণিপুরের কোনো আন্তর্জাতিক সীমান্ত নেই, তবে মণিপুরের সঙ্গে দক্ষিণ আসামের সীমানা রয়েছে। যেহেতু আসামের সঙ্গে বাংলাদেশের সীমান্ত রয়েছে, তাই এই কারফিউ জারি করা হয়েছে বলে জানানো হয়েছে।

গত সোমবার উত্তর-পূর্ব ভারতের আরেক রাজ্য মেঘালয়ও রাতের কারফিউ জারি করেছিল। মেঘালয়ের সঙ্গে বাংলাদেশের প্রায় ৪৫০ কিলোমিটার সীমান্ত রয়েছে।"
2024-08-07 22:58:30,সুপ্রিম কোর্টে অনির্দিষ্টকালের জন্য বিচারকাজ বন্ধ: প্রধান বিচারপতি,"রাষ্ট্রপতি মো. সাহাবুদ্দিনের সঙ্গে পরামর্শ করে সুপ্রিম কোর্টে অনির্দিষ্টকালের জন্য বিচারকাজ বন্ধ রাখার সিদ্ধান্ত জানিয়েছেন প্রধান বিচারপতি ওবায়দুল হাসান।

বুধবার সুপ্রিম কোর্টের রেজিস্ট্রার জেনারেল আজিজ আহমেদ ভূঞা সই করা বিজ্ঞপ্তিতে এই তথ্য জানানো হয়েছে।

বিজ্ঞপ্তিতে বলা হয়, প্রধান বিচারপতি পরবর্তী নির্দেশনা না দেওয়া পর্যন্ত সুপ্রিম কোর্টের উভয় বিভাগ অর্থাৎ হাইকোর্ট ও আপিল বিভাগে বিচার কার্যক্রম বন্ধ থাকবে।"
2024-08-07 22:52:30,সংস্কারবাদী দল ভাঙার আদেশ থাই আদালতের,"থাইল্যান্ডে গত বছর সাধারণ নির্বাচনে বিপুল ভোটে সর্বাধিক আসনে জয়লাভ করা ‘সংস্কারবাদী’ দল মুভ ফরোয়ার্ড পার্টি ভেঙে দেওয়ার আদেশ দিয়েছেন দেশটির আদালত। সংস্কারবাদী মুভ ফরোয়ার্ড পার্টি নির্বাচনী প্রচারে থাইল্যান্ডের কঠোর রাজকীয় মানহানি আইন সংস্কারের প্রতিশ্রুতি দিয়েছিল। তাদের এই সংস্কার প্রতিশ্রুতি অসাংবিধানিক বলে জানুয়ারিতে রায় দেন সাংবিধানিক আদালত। খবর বিবিসির।

লটি নির্বাচনে জয় পেলেও সরকার গঠন করতে বাধা দেওয়া হয়েছিল। আদালতের রায়ে মুভ ফরোয়ার্ড পার্টির ক্যারিশমাটিক, তরুণ সাবেক নেতা পিটা লিমজারোয়েনারট এবং আরও ১০ জন জ্যেষ্ঠ নেতাকে ১০ বছরের জন্য রাজনীতি থেকে নিষিদ্ধও করা হয়েছে। এর পর আদালতের পক্ষ থেকে দলটি ভেঙে দেওয়ার আদেশের রায় আসাটা এক রকম অনুমিতই ছিল। দলটির বিরুদ্ধে আদালতে পিটিশন দাখিল করেছিল থাইল্যান্ডের নির্বাচন কমিশন।

রায়ে আদালত বলেছেন, কঠোর লেসে-ম্যাজিস্টি আইন (থাই রাজতন্ত্রকে যে কোনো ধরনের সমালোচনা কিংবা মানহানি থেকে সুরক্ষা আইন) পরিবর্তন করাটা সাংবিধানিক রাজতন্ত্রকে ধ্বংসের আহ্বান জানানোর শামিল। রাজতন্ত্রের ক্ষমতা ও মর্যাদা রক্ষায় অনির্বাচিত প্রতিষ্ঠানগুলো কতদূর যেতে ইচ্ছুক, তা বুধবারের আদালতের এই সিদ্ধান্তই স্মরণ করিয়ে দিচ্ছে। তবে আদালতের এ রায়েই থাই রাজনীতিতে সংস্কারবাদী আন্দোলনের অবসান ঘটাবে না। মুভ ফরোয়ার্ড পার্টির ১৪২ জন এমপি অন্য নিবন্ধিত দলে স্থানান্তরিত হবেন এবং পার্লামেন্টে প্রধান বিরোধী দলের ভূমিকা অব্যাহত রাখবেন বলে মনে করা হচ্ছে।

থাইল্যান্ডে রাজনৈতিক দল বিলুপ্ত করে দেওয়া নতুন কোনো ঘটনা নয়। ২০২০ সালেও একই ধরনের ঘটনা ঘটেছিল। সেই সময়ও নির্বাচনে অপ্রত্যাশিত রকম ভালো ফলাফল করা ফিউচার ফরোয়ার্ড পার্টি ভেঙে দেওয়া হয়েছিল। সেই দলটিই পরে মুভ ফরোয়ার্ড পার্টিতে রূপান্তরিত হয়। চার বছর আগের দল ভেঙে দেওয়ার আদালতের রায়ের পর নতুন প্রজন্মের ছাত্রের নেতৃত্বে রাস্তায় বিশাল বিক্ষোভের আগুন জ্বলে উঠেছিল, যা ছয় মাস ধরে চলে। সেই সময় রাজতন্ত্রকে আরও জবাবদিহির মুখে দাঁড় করানোর জন্য নজিরবিহীন দাবি ওঠে। কর্তৃপক্ষ তখন থেকেই মুভ ফরোয়ার্ড পার্টির এমপিসহ শত শত বিক্ষোভকারী ও নেতাদের বিচারের জন্য লেসে-ম্যাজিস্টি আইনের ব্যাপক ব্যবহার করেছে। থাইল্যান্ডে মতপ্রকাশের স্বাধীনতা রুদ্ধ করার কারণে আইনটি ব্যাপকভাবে সমালোচিত হয়েছে এবং মুভ ফরোয়ার্ড পার্টির ইশতেহারে এই আইনে সাজা কমানোর প্রস্তাব করা হয়েছে।

পিটা লিমজারাটের দল মুভ ফরওয়ার্ড থাইল্যান্ডের নির্বাচনে অবিশ্বাস্য জয় পায় গত বছর। গত এক দশক ধরে সেনাসমর্থিত সরকারকে প্রত্যাখ্যান করে ভোটাররা তাঁকে বিজয়ী করে। পিটার জন্ম থাইল্যান্ডের এক ধনী পরিবারে, রাজনীতির সঙ্গে ঘনিষ্ঠ সম্পর্ক ছিল তাঁর পরিবারের। তাঁর বাবা ছিলেন থাইল্যান্ডের কৃষি মন্ত্রণালয়ের উপদেষ্টা এবং চাচা ছিলেন থাইল্যান্ডের ক্ষমতাচ্যুত প্রধানমন্ত্রী থাকসিন সিনাওয়াত্রার ঘনিষ্ঠ সহযোগী।"
2024-08-07 22:49:26,আওয়ামী লীগকে শেষ করা সম্ভব না: জয়,"নতুন বাংলাদেশ গড়ে তোলা আওয়ামী লীগ ছাড়া সম্ভব নয় বলে দাবি করেছেন দলটির সভাপতি, সদ্য সাবেক প্রধানমন্ত্রী শেখ হাসিনার ছেলে সজীব ওয়াজেদ জয়। তিনি বলেছেন, 'আওয়ামী লীগ কোথায় যাবে না, শেষ হয়ে থাকবে না।'

বুধবার নিজের ভেরিফায়েড ফেসবুক পেজে দেওয়া এক ভিডিও বার্তায় এসব কথা বলেন তিনি।

২ মিনিট ৩৬ সেকেন্ডের ভিডিও বার্তায় সজীব ওয়াজেদ জয় বলেন, বাংলাদেশে এখন বিশৃঙ্খল পরিস্থিতি চলছে। সারা দেশে ভাঙচুর হচ্ছে, লুটপাট হচ্ছে। আমাদের নেতাকর্মীদের ওপর হামলা করছে। অনেককে হত্যা করা হয়েছে। এ পরিস্থিতিতে বলতে চাই, আওয়ামী লীগ হচ্ছে বাংলাদেশের সবচেয়ে পুরাতন গণতান্ত্রিক বড় দল। আওয়ামী লীগ মরে যায়নি। আওয়ামী লীগ দেশকে স্বাধীন করেছে, আওয়ামী লীগ শেষ করা সম্ভব নয়।

তিনি বলেন, আমি বলেছিলাম আমার পরিবার আর রাজনীতি করবে না। তবে, আমাদের নেতাকর্মীদের ওপর যেভাবে হামলা হচ্ছে, এ পরিস্থিতিতে আমরা হাল ছেড়ে দিতে পারি না।

দলীয় নেতাকর্মীদের উদ্দেশে জয় বলেন, আপনারা সাহস নিয়ে দাঁড়ান। আপনারা একা না। আমরা আছি। বঙ্গবন্ধুর পরিবার কোথাও যায়নি। আমরা আপনাদের সঙ্গে আছি।"
2024-08-07 22:49:17,দাঙ্গাবাজদের ঠেকাতে পুলিশ রাস্তায় থাকবে: স্টারমার,"ব্রিটিশ প্রধানমন্ত্রী কিয়ার স্টারমার বলেছেন, মুসলিমবিদ্বেষী ও অভিবাসীবিরোধী দাঙ্গা সামলাতে পর্যাপ্ত পুলিশ রাস্তায় থাকবে। তিনি সহিংস বিক্ষোভের প্রস্তুতি নেওয়া সম্প্রদায়গুলোকে আশ্বস্ত করার চেষ্টা করেন। কিন্তু তাতে কাজ না হওয়ায় কঠোর এ বার্তা দিয়েছেন।

স্থানীয় সময় মঙ্গলবার মন্ত্রী ও পুলিশপ্রধানদের সঙ্গে জরুরি বৈঠকের পর দেওয়া বক্তব্যে স্টারমার বলেন, পুলিশ যে কোনো বিশৃঙ্খলা মোকাবিলায় থাকবে। আমাদের প্রথম কর্তব্য হলো, আমাদের বিভিন্ন সম্প্রদায়ের মানুষের নিরাপত্তা নিশ্চিত করা। তারা যাতে নিরাপদ থাকে, তা নিশ্চিত করার জন্য আমরা যথাসাধ্য চেষ্টা চালিয়ে যাচ্ছি।

উত্তর-পশ্চিম ইংল্যান্ডের সমুদ্রতীরবর্তী শহর সাউথপোর্টের একটি ইভেন্টে তিন শিশুকে হত্যার জেরে বেশ কয়েকটি শহরে দাঙ্গা ছড়িয়ে পড়ে। সামাজিক যোগাযোগমাধ্যমে গুজব ছড়িয়ে পড়ে– সন্দেহভাজন হত্যাকারী একজন মুসলিম অভিবাসী, যদিও এ হত্যাকাণ্ডের সঙ্গে কোনো ইসলামপন্থি যোগসূত্র ছিল না। এতে সহিংসতা ছড়িয়ে পড়ে। দাঙ্গাবাজরা মসজিদ লক্ষ্য করে হামলা চালায়। তারা মধ্যপ্রাচ্য ও আফ্রিকা থেকে আশ্রয় নেওয়া লোকজনের বাড়ির জানালা ভেঙে দেয়। এ সময় তারা ‘তাদের বের করে দাও’ বলে স্লোগান দিতে থাকে। যুক্তরাজ্যে গত ১৩ বছরের মধ্যে এটা সবচেয়ে বড় দাঙ্গা।

সূত্রের বরাত দিয়ে রয়টার্স জানায়, দাঙ্গাবাজরা অভিবাসীদের সহায়তাকারী অভিবাসন কেন্দ্র ও আইন সংস্থাগুলোর ওপর হামলা চালাতে পারে। এ অবস্থায় ব্রিটেনের ফ্যাসিবাদবিরোধী সংগঠনগুলো বলছে, তারা এ বিক্ষোভকারীদের মোকাবিলা করবে।

স্টারমার বলেন, বিভিন্ন স্থান বিচ্ছিন্নভাবে বিক্ষোভ হওয়ায় তা নিয়ন্ত্রণ করা কঠিন হয়ে পড়েছে। তবে তিনি আশ্বস্ত হয়েছেন, পুলিশ যে কোনো ধরনের বিশৃঙ্খলা মোকাবিলা করতে সক্ষম হবে। দাঙ্গায় জড়িত থাকার অভিযোগে এ পর্যন্ত ৪০০ জনের বেশি লোককে গ্রেপ্তার করা হয়েছে।"
2024-08-07 22:46:03,ড. ইউনূসকে সশস্ত্র বাহিনী সর্বতোভাবে সহায়তা করবে: সেনাপ্রধান,"নোবেলজয়ী মুহাম্মদ ইউনূসের নেতৃত্বে অন্তর্বর্তীকালীন সরকারের শপথ আগামীকাল বৃহস্পতিবার রাত ৮টার দিকে হতে পারে বলে জানিয়েছেন সেনাবাহিনীর প্রধান জেনারেল ওয়াকার-উজ-জামান। তিনি বলেন, ড. ইউনূসকে সশস্ত্র বাহিনী সর্বতোভাবে সহায়তা করবে।

আজ বুধবার সন্ধ্যা পৌনে ৬টার দিকে সেনাসদরে এক সংবাদ সম্মেলনে সেনাপ্রধান এ কথা বলেন। তিনি বলেন, ‘কিছুক্ষণ আগে ড. ইউনূসের সঙ্গে আমার কথা হয়েছে। আমার কাছে মনে হয়েছে, উনি অত্যন্ত আগ্রহী এই কাজটা করার জন্য।’

বিদেশে অবস্থানরত মুহাম্মদ ইউনূস আজ বেলা দুইটার দিকে দেশে আসবেন জানিয়ে সেনাপ্রধান বলেন, আমি উনাকে রিসিভ (অভ্যর্থনা জানাতে) করতে যাব। আমরা তাকে সর্বতোভাবে সহায়তা করব। সেনাপ্রধান, নৌবাহিনীর প্রধান, বিমানবাহিনীর প্রধান, সব রাজনৈতিক দল, শিক্ষার্থী—সবার কাছ থেকে তিনি সহযোগিতা পাবেন। আমি নিশ্চিত যে অত্যন্ত সফলভাবে ওনার এ কাজ সমাধা করতে সক্ষম হবেন।

এক প্রশ্নের জবাবে সেনাপ্রধান বলেন, আগামীকাল শপথ গ্রহণের জন্য যথাসাধ্য চেষ্টা করছি। একটা প্রস্তাব ছিল বিকেলে করার। বিকেলে খুব টাইট হয়ে যেতে পারে, যেহেতু উনি ২টা ১০ মিনিটের দিকে আসবেন। আমরা রাত ৮টার দিকে করতে পারি। হয়তো ৪০০ জন লোকের উপস্থিতি সেখানে থাকবে। অন্তর্বর্তীকালীন সরকারে ১৫ জনের মতো থাকতে পারেন। তবে এর সঙ্গে দু-একজন যোগ-বিয়োগ হতে পারে।

দেশের নিরাপত্তার দায়িত্ব সেনাপ্রধান ছাড়া আর কেউ নেওয়ার ছিল না এবং তাই সেই দায়িত্ব নিয়েছেন বলে জানান জেনারেল ওয়াকার-উজ-জামান। শান্তিশৃঙ্খলা বজায় রাখতে তিনি সব রাজনৈতিক দলের কাছে সহযোগিতা চেয়েছিলেন এবং তারা সহযোগিতার প্রতিশ্রুতি দিয়েছিল বলেও জানান সেনাপ্রধান।

জেনারেল ওয়াকার-উজ-জামান বলেন, তারপরও কিছু কিছু ঘটনা ঘটেছে। পরিস্থিতি অনেক শান্ত হয়ে আসছে। পুলিশ কোনো দায়িত্ব পালন করছে না। পুলিশের একটা বড় শক্তি, এটার যে ভয়েড (শূন্যতা) সৃষ্টি হয়েছে, তা সেনাবাহিনী দিয়ে পূরণ করা সম্ভব নয়। তারপরও চেষ্টা করে যাচ্ছি। হাজার হাজার লোককে আমরা এসব সমস্যা থেকে উদ্ধার করেছি। বহু পুলিশ সদস্য, সরকারি কর্মকর্তা-কর্মচারীদের উদ্ধার করেছে সেনাবাহিনী।

অনেক ধরনের গুজব চলছে এবং তাতে কান না দেওয়ার আহ্বান জানিয়ে সেনাপ্রধান বলেন, সেনাবাহিনী নিয়ে সেনানিবাসের মধ্যে বিভিন্ন কিছু হচ্ছে—এসব গুজব রটানো হচ্ছে। নিশ্চিত না হয়ে কাউকে কোনো সংবাদ দেওয়া থেকে বিরত থাকতে হবে গণমাধ্যম ইতিমধ্যে অত্যন্ত দায়িত্বপূর্ণভাবে সংবাদ পরিবেশন করছে বলেও উল্লেখ করেন তিনি। শিক্ষার্থীরা এখনো ভালো কাজ চালিয়ে যাওয়ায় তাদের অভিনন্দন জানান সেনাপ্রধান।"
2024-08-07 22:36:43,হানিয়া হত্যায় ভারতীয় বংশোদ্ভূত গুপ্তচর জড়িত,"ইরানের রাজধানী তেহরানে গত ৩১ জুলাই খুন হয়েছেন হামাসপ্রধান ইসমাইল হানিয়া। তাকে রিমোট কন্ট্রোল বোমার সাহায্যে হত্যা করা হয়েছে বলে জানা গেছে। এ হত্যাকাণ্ডের পেছনে ভারতীয় বংশোদ্ভূত গুপ্তচর জড়িত বলে দাবি করেছে তুরস্ক।

হানিয়াকে হত্যা করার অন্তত দুই মাস আগে ইরানের রাজধানী তেহরানের সেই গেস্ট হাউসে দূর নিয়ন্ত্রিত বোমা বসিয়েছিল ইসরায়েলি গুপ্তচর সংস্থা মোসাদ। ইরান সেনার ‘এলিট রেভলিউশনারি গার্ড’ বাহিনীর কয়েকজন কর্মকর্তার সূত্র উদ্ধৃত করে এ খবর জানিয়েছে নিউইয়র্ক টাইমস। ইরান প্রশাসনের অন্দরে ইসরায়েলি গুপ্তচর সংস্থার ‘জাল’ কতটা বিস্তৃত, হানিয়া হত্যার ঘটনা তারই প্রমাণ।

‘রেভলিউশনারি গার্ড’ বাহিনীর দুই কর্মকর্তা জানান, ২০২০ সালে ইরানি পরমাণু বিজ্ঞানী মোহসেন ফাকরিহজাদেহকে নিখুঁতভাবে রিমোট কন্ট্রোল মেশিনগানের সাহায্যে হত্যা করেছিল মোসাদ। একই পদ্ধতিতে খুন হয়েছেন হানিয়াও। তবে রিমোট কন্ট্রোল মেশিনগানের বদলে তাঁকে খুন করা হয়েছে রিমোট কন্ট্রোল বোমার সাহায্যে। ইরান এই হামলার জন্য ইসরায়েলকে দায়ী করে প্রতিশোধ নেওয়ার অঙ্গীকার করেছে।

তবে রিমোট কন্ট্রোল বোমাটি ওই গেস্ট হাউসে রেখেছিল কারা– এ নিয়ে প্রশ্ন সামনে আসে। তখন তুরস্কের সংবাদমাধ্যমে অমিত নাকেশ নামে একজনকে হত্যার সঙ্গে জড়িত বলা হয়। তাদের দাবি ছিল, অমিত ভারতীয় বংশোদ্ভূত এক ইসরায়েলি, যিনি কাজ করেন ইসরায়েলি গুপ্তচর সংস্থা মোসাদের হয়ে।

ইসরায়েল এবং ইরানের মধ্যে উত্তেজনা যখন তুঙ্গে, তখন তুরস্কের সংবাদমাধ্যম ‘আকদেনিজ গেরেক গেজেটেসি’, ‘গুনেইডোগু এক্সপ্রেস’ এবং ‘হ্যাবার গ্লোবাল’-এর প্রতিবেদনে বলা হয়, মোসাদের নির্দেশে তিনিই গিয়ে উত্তর তেহরানের ওই গেস্ট হাউসে বোমা লাগিয়ে ছিলেন, যেখানে হানিয়া ছিলেন।

এদিকে আন্তর্জাতিক বিচার আদালতে ইসরায়েলের বিরুদ্ধে দক্ষিণ আফ্রিকার করা গণহত্যা মামলায় যুক্ত হতে যাচ্ছে তুরস্ক। বুধবার স্থানীয় সময় সন্ধ্যা সাড়ে ৭টায় এ-বিষয়ক একটি ঘোষণাপত্র জমা দেবে দেশটি। একটি কূটনৈতিক সূত্রের বরাতে রয়টার্স এই খবর জানিয়েছে।

ফিলিস্তিনের অবরুদ্ধ গাজা উপত্যকায় গণহত্যা চালানোর অভিযোগে ইসরায়েলের বিরুদ্ধে গণহত্যা মামলা করেছিল দক্ষিণ আফ্রিকা। মে মাসে দক্ষিণ আফ্রিকার করা এই মামলায় যোগদানের সিদ্ধান্ত নেওয়ার কথা জানিয়েছিল তুরস্ক। চলতি সপ্তাহে তুরস্কের পররাষ্ট্রমন্ত্রী হাকান ফিদানও এই সিদ্ধান্তের কথা জানিয়েছিলেন। সূত্রটি বলছে, এই মামলায় তুরস্ক হস্তক্ষেপ করলে গাজায় মানবিক সংকটকে স্বীকৃতি দিতে এবং তা মোকাবিলা করতে আন্তর্জাতিক সম্প্রদায় বাধ্য হবে।

অন্যদিকে, ফিলিস্তিনের সশস্ত্র গোষ্ঠী হামাসের নতুন রাজনৈতিক প্রধান হিসেবে ইয়াহিয়া সিনওয়ারের নাম ঘোষণা করা হয়েছে। মঙ্গলবার এক বিবৃতিতে এই ঘোষণা দিয়েছে গোষ্ঠীটি। তিনি এখন গত সপ্তাহে তেহরানে নিহত হামাস নেতা ইসমাইল হানিয়ার উত্তরসূরি।

৭ অক্টোবর ইসরায়েলের ওপর কয়েক দশকের মধ্যে সবচেয়ে বিধ্বংসী হামলা চালায় হামাস। এই হামলার মূল পরিকল্পনাকারী সিনওয়ার। গাজায় আত্মগোপনে ছিলেন তিনি। যুদ্ধ শুরুর পর থেকেই তাঁকে হত্যা প্রচেষ্টা করে আসছে ইসরায়েল।"
2024-08-07 22:36:17,নোয়াখালীর সাবেক এমপি ইব্রাহীমের বাড়িতে অগ্নিসংযোগ,"নোয়াখালী-১ আসনের (চাটখিল-সোনাইমুড়ী) সদ্য সাবেক সংসদ সদস্য এইচ.এম. ইব্রাহিমের গ্রামের বাড়ি চাটখিলে অগ্নিসংযোগ ও ভাঙচুর করেছে একদল দুর্বৃত্ত।

বুধবার (৭ আগস্ট) বিকেল সাড়ে ৪টার দিকে চাটখিল উপজেলার খিলপাড়া ইউনিয়নের দত্তেরবাগ গ্রামে এই ঘটনা ঘটে। চাটখিল উপজেলা ছাত্রলীগের লীগ সাবেক সভাপতি ও এইচ.এম. ইব্রাহিমের অনুসারী সালাহউদ্দিন সুমন এসব তথ্য নিশ্চিত করেন।

প্রত্যক্ষদর্শীরা জানায়, বিকেলে পার্শ্ববর্তী লক্ষীপুর সদর উপজেলা ও চাটখিল উপজেলার রামনারায়ণপুর ইউনিয়ন থেকে একদল অস্ত্রধারী যুবক মল্লিকা দিঘীর পাড়ে অবস্থান নিয়ে মিছিল করে। সেখান থেকে ২৫-৩০টি মোটরসাইকেল ও তিনটি মাইক্রোবাসযোগে ৭০-৮০ জন যুবক বিএনপি ও জামায়াতের স্লোগান দিয়ে এমপি ইব্রাহীমের দত্তেরবাগ গ্রামের বাড়িতে যায়। পরবর্তীতে তারা সেখানে দ্বিতল বাসভবনে ভাঙচুর করে আগুন ধরিয়ে দেয়।

তবে ওই সময় ইব্রাহীম বাড়িতে ছিলেন না। হামলাকারীদের মধ্যে বেশ কিছু যুবক মুখোশ পরা ছিল। খবর পেয়ে দ্রুত সেনাবাহিনীর টিম ঘটনাস্থলে পৌঁছালে হামলাকারীরা পালিয়ে যায়।

যোগাযোগ করা হলে চাটখিল উপজেলা বিএনপির সভাপতি অ্যাডভোকেট আবু হানিফ বলেন, হামলাকারীরা অস্ত্রধারী ছিল। হামলাকারীরা লক্ষীপুর জেলা থেকে এসে এমপির বাড়িতে হামলা চালায়। আমার দল এই ধরনের হামলা সমর্থন করে না। আমি এ হামলার তীব্র নিন্দা জানাই।

নোয়াখালীর পুলিশ সুপার (এসপি) মোহাম্মদ আসাদুজ্জামান বলেন, অগ্নিকাণ্ডের ঘটনাটি শুনেছি।

এ ব্যাপারে চাটখিল, সোনাইমুড়ী ও সেনবাগ উপজেলার দায়িত্বপ্রাপ্ত সেনাবাহিনীর মেজর তানভীর রহমান বলেন, হামলা ও অগ্নিসংযোগের খবর পেয়ে দ্রুত ঘটনাস্থল পৌঁছে আগুন নিয়ন্ত্রণে আনি। সেনাবাহিনী সময়মত না পৌঁছালে আগুনে আরও বেশী ক্ষতি হতো। পরে সেনাবাহিনীর সদস্যদের উপস্থিতি টের পেয়ে হামলাকারীরা পালিয়ে যায়। তাদেরকে শনাক্ত করে আইনের আওতায় আনতে আমরা কাজ করে যাচ্ছি।"
2024-08-07 22:28:51,কত তীব্র হতে পারে ইরানের হামলা,"তেহরানে হামাসের রাজনৈতিক শাখার প্রধান ইসমাইল হানিয়া ও লেবাননের বৈরুতে হিজবুল্লাহ নেতা ফুয়াদ সুকার হত্যাকাণ্ডের জেরে মধ্যপ্রাচ্য কাঁপছে। হানিয়া হত্যার শোধ নিতে ইসরায়েলে হামলা চালাতে পারে ইরান, যা মধ্যপ্রাচ্যে একটি সর্বাত্মক যুদ্ধের সূত্রপাত ঘটাতে পারে। মাসের পর মাস গাজায় হামলা চালিয়ে ইসরায়েল প্রায় ৪০ হাজার মানুষকে হত্যা করেছে, যা ইরান ও লেবাননের হিজবুল্লাহকে ক্ষেপিয়ে তুলেছে। আগামী দিনে বৃহৎ পরিসরে যুদ্ধ বেধে গেলে সবচেয়ে কঠোর হামলার শিকার হতে পারে লেবানন।

বুধবার আলজাজিরার প্রতিবেদনে এসব তথ্য উঠে আসে। এতে বলা হয়, হানিয়া ও সুকার হত্যাকাণ্ডের পর এক সপ্তাহ কেটে গেছে। কিন্তু এ পর্যন্ত ইসরায়েলে বড় কোনো হামলা হয়নি। এ পরিস্থিতিতে মধ্যপ্রাচ্যের বিভিন্ন দেশে চলছে কূটনীতিকদের আনাগোনা। তারা চান উত্তেজনার প্রশমন; বৃহত্তর যুদ্ধ যেন না বাধে। সোমবার ইরানের পররাষ্ট্র মন্ত্রণালয়ের মুখপাত্র নাসের কানানি বলেন, তারা হত্যাকাণ্ডের জবাব দেবেন। কেবল ‘আগ্রাসনকারীকে শাস্তি দেওয়ার মাধ্যমেই আঞ্চলিক স্থিতিশীলতা আসতে পারে।’

এ অবস্থায় প্রশ্ন উঠছে, ইরানের হামলা কেমন হবে? এটা কি সর্বাত্মক যুদ্ধ এড়াতে বিবেচনাপ্রসূত হবে, যেমনটা তারা সর্বশেষ গত এপ্রিলে করেছিল। অথবা ইরানের নেতারা কি মনে করেন, বড় যুদ্ধের শঙ্কা সত্ত্বেও সাম্প্রতিক হামলার জবাব হওয়া উচিত কঠোর?

এক দিনের মধ্যে লেবাননে সুকার ও তেহরানে হানিয়া হত্যাকাণ্ড মধ্যপ্রাচ্যে উত্তেজনা চরমে নিয়ে গেছে। আন্তর্জাতিক পর্যবেক্ষক গ্রুপ এসিএলইডির তথ্য অনুযায়ী, ইসরায়েল এ পর্যন্ত মধ্যপ্রাচ্যে ইরানসমর্থিত ‘প্রতিরোধ সংগঠনগুলোর’ ৩৯ কমান্ডারকে হত্যা করেছে। গ্রুপটির মধ্যপ্রাচ্য অঞ্চলের বিশেষজ্ঞ আমেনেহ মেহবার বলেন, প্রতিরোধ গ্রুপগুলোর জ্যেষ্ঠ নেতাদের হত্যার মাধ্যমে ইসরায়েলের বর্তমান সংকটের সমাধান হওয়ার নয়। জিম্মিদের মুক্তি দিতে সক্ষম– এ রকম একটি যুদ্ধবিরতি চুক্তিও বহুদূর। এ অবস্থায় সাম্প্রতিক হত্যাকাণ্ড পুরো অঞ্চলকে যুদ্ধের দ্বারপ্রান্তে নিয়ে এসেছে, যা মধ্যপ্রাচ্যসহ বিভিন্ন এলাকার জন্য ধ্বংসাত্মক পরিণতি নিয়ে আসতে পারে। ইরান হামলা চালালে পাল্টা হামলার হুমকিও দিয়েছে ইসরায়েল।

বিশ্লেষকরা বলছেন, ইরানের সম্ভাব্য হামলা অনেকটাই আসন্ন। কিন্তু এটা হতে পারে বিবেচনাপ্রসূত। যদিও ইরানের মাটিতে হানিয়ার হত্যাকাণ্ড দেশটির সরকারের জন্য বড় ধরনের অপমান, তথাপি এটা ইসরায়েল ও তার প্রধান সমর্থক যুক্তরাষ্ট্রের সঙ্গে সর্বাত্মক যুদ্ধ এড়াতে তাদের ইচ্ছার পরিবর্তন করবে না। ইনস্টিটিউট অব ওয়ার অ্যান্ড পিস রিপোর্টিংয়ের মধ্যপ্রাচ্য ও উত্তর আফ্রিকাবিষয়ক প্রকল্প ব্যবস্থাপক রেজা আকবরি বলেন, ‘আমি মনে করি না ইরানের সিদ্ধান্ত গ্রহণকারীদের মাথায় উস্কানির বিষয়টি রয়েছে।’ তবে তিনি এ-ও বলেন, হামলার বিষয়টি নিয়ে নীতিনির্ধারকরা দ্বিধাবিভক্ত হয়ে থাকতে পারেন।

ইরানের নীতিনির্ধারকদের মধ্যে সব সময়ই কট্টরপন্থি ও সংস্কারপন্থি মতানৈক্য দৃশ্যমান। দেশটির নতুন প্রেসিডেন্ট মাসুদ পেজেশকিয়ানকেও সংস্কারপন্থি মনে করা হয়। এর আগে গত এপ্রিলে ইরান সরাসরি ক্ষেপণাস্ত্র হামলা চালায় ইসরায়েলে। তখন পেজেশকিয়ান ক্ষমতায় ছিলেন না। তখন প্রেসিডেন্ট ছিলেন কট্টরপন্থি ইব্রাহিম রইসি, যিনি পরবর্তী সময়ে হেলিকপ্টার দুর্ঘটনায় নিহত হন।

ইরানের শীর্ষ নেতারা হুমকি-ধমকি দিলেও কূটনীতিকদের সঙ্গে তাদের ধারাবাহিক যোগাযোগ বিশ্লেষকদের এ বার্তা দেয়, বৃহত্তর যুদ্ধের সম্ভাবনা অনেকটাই কম। সম্প্রতি জর্ডানের পররাষ্ট্রমন্ত্রীও ইরান সফর করেছেন। তেল আবিবভিত্তিক রাজনৈতিক বিশ্লেষক ওরি গোল্ডবার্গ বলেন, ইরান যেভাবে সময় নিচ্ছে, তাতে মনে হয়, হামলা নিয়ন্ত্রিত ও সংযত হতে পারে। তবে ইসরায়েলে এটা সাধারণভাবে প্রচলিত, বেনিয়ামিন নেতানিয়াহু ইরানের সঙ্গে একটি যুদ্ধ চান এবং এটার জন্য তিনি কাজও করছেন।"
2024-08-07 22:14:30,বেরোবি উপাচার্যের পদত্যাগসহ ৮ দফা দাবি সমন্বয়কদের,"বেগম রোকেয়া বিশ্ববিদ্যালয়ের (বেরোবি) উপাচার্য যথাযথ দায়িত্ব পালনে ব্যর্থ হওয়ায় প্রকাশ্যে ক্ষমা চেয়ে তার পদত্যাগসহ ৮ দফা দাবি জানিয়েছে বৈষম্যবিরোধী ছাত্র আন্দোলনের সমন্বয়করা। বুধবার দুপুরে বিশ্ববিদ্যালয়ের কেন্দ্রীয় ক্যাফেটেরিয়ার সামনে সমন্বয়ক বকুল ইসলাম এবং সাবিনা ইয়াসমিন এই ঘোষণা দেন।

তারা বলেন, বেগম রোকেয়া বিশ্ববিদ্যালয়ের সকল সাধারণ শিক্ষার্থীদের চাওয়া, প্রত্যাশা এবং আলোচনার ভিত্তিতে আমরা দাবিগুলো উত্থাপন করছি। আমাদের বিশ্বাস দাবিগুলো পূরণের মাধ্যমে আমাদের এই বিদ্যাপীঠ একটি নিরাপদ, যুগোপযোগী ও আন্তর্জাতিক মানের বিশ্ববিদ্যালয়ে পরিণত হওয়ার পথে অগ্রসর হবে। দাবিগুলো হল উপাচার্য অধ্যাপক ড. মো. হাসিবুর রশীদ তার যথাযথ দায়িত্ব পালনে ব্যর্থ হওয়ায় প্রকাশ্যে ক্ষমা চেয়ে অনতিবিলম্বে পদত্যাগ করবে এবং একজন যোগ্য এবং ‘মেরুদন্ড’ বিশিষ্ট ব্যক্তি তার স্থলাভিষিক্ত হবে।

প্রক্টরিয়াল বডি, প্রভোস্ট বডি, বহিরাঙ্গণ ও দায় পরামর্শক বিভাগসহ দায়িত্বরত যাদের মদদ ও অবহেলায় বেগম রোকেয়া বিশ্ববিদ্যালয়ে কালো অধ্যায় রচিত হয়েছে তাদেরকে প্রকাশ্যে ক্ষমা চেয়ে অনতিবিলম্বে পদত্যাগ করতে হবে। সকল লেজুড়বৃত্তি ছাত্র রাজনীতি ও শিক্ষক রাজনীতি বন্ধ করে সুষ্ঠু নেতৃত্ব চর্চা ও জবাবদিহিমূলক প্রশাসন গঠনের লক্ষ্যে অতি দ্রুত কেন্দ্রীয় ছাত্র সংসদ প্রতিষ্ঠা করতে হবে। শহীদ আবু সাঈদ এর স্মৃতি রক্ষার্থে একটি স্মৃতিস্তম্ভ এবং ১ নং গেইটের নাম শহীদ আবু সাঈদ তোরণ করতে হবে, পারিবারিক আর্থিক সচ্ছলতার কারণে তার পরিবারের একজনকে চাকরি প্রদান করতে হবে। একই প্রেক্ষিতে অদূর ভবিষ্যতে অডিটোরিয়াম তৈরির যাবতীয় ব্যবস্থা নিয়ে সেটির নামকরণ শহীদ আবু সাঈদ করতে হবে এবং আবু সাঈদ হত্যার সাথে জড়িত আইনশৃঙ্খলা বাহিনীর অপরাধীদের শনাক্ত করে তাদের যথাযথ বিচারের ব্যবস্থা করতে হবে।

এছাড়াও বৈষম্যবিরোধী ছাত্র আন্দোলনের সমন্বয়করা নিরপরাধ আন্দোলনরত সাধারণ শিক্ষার্থীদের ওপর দেশীয় অস্ত্র নিয়ে হামলার সাথে জড়িত শিক্ষক, কর্মকর্তাদের বরখাস্তসহ হামলাকারী ছাত্রলীগ কর্মীদের বিশ্ববিদ্যালয় থেকে বহিষ্কারসহ যথাযথ তথ্যপ্রমাণের ভিত্তিতে সকলকে বিচারের আওতায় আনা, মেধা ও আর্থিক অস্বচ্ছলতার ভিত্তিতে নিয়মতান্ত্রিকভাবে হলে শিক্ষার্থীদের আবাসন সুবিধা প্রদান, অবৈধভাবে সিট দখলকারীদের বিচারের আওতায় আনা এবং যেকোনো রাজনৈতিক কর্মকাণ্ডকে প্রশ্রয় না দিয়ে শক্ত হাতে দমন করার দাবি জানান।

এ প্রসঙ্গে যোগাযোগ করা হলে বিশ্ববিদ্যালয়ের উপাচার্য অধ্যাপক ড. হাসিবুর রশীদ বলেন, পদত্যাগ বিষয়ে আমার কোন বক্তব্য নেই। তবে অন্য দাবিগুলো আমরা বাস্তবায়ন করার চেষ্টা করব।"
2024-08-07 22:05:26,"ইসলামী ব্যাংকে বিক্ষোভ চলমান, অতিরিক্ত এমডির পদত্যাগ","ইসলামী ব্যাংকে বিক্ষোভ অব্যাহত রয়েছে। ২০১৭ সালে ব্যাংকটির মালিকানা পরিবর্তনের পর বাদ পড়া ও বঞ্চিত কর্মকর্তারা বুধবারও বিক্ষোভ করেছেন। এ সময় তারা ব্যাংকের অতিরিক্ত ব্যবস্থাপনা পরিচালক (এএমডি) মুহাম্মদ কায়সার আলীকে পদত্যাগের জন্য চাপ দেন।

পরে তিনি ব্যবস্থাপনা পরিচালকের (এমডি) কাছে পদত্যাগ করে সেনাবাহিনীর নিরাপত্তায় রাজধানীর দিলকুশায় অবস্থিত ব্যাংকের প্রধান কার্যালয় ত্যাগ করেন।

শেখ হাসিনা ক্ষমতাচ্যুত হওয়ার পর ইসলামী ব্যাংকে অস্থিরতা শুরু হয়। বিক্ষুব্ধ কর্মকর্তারা মালিকপক্ষের কাছ থেকে পাওয়া বিশেষ সুবিধাভোগী কর্মকর্তাদের পদত্যাগের পাশাপাশি গত সাত বছরে যোগ দেওয়া কর্মকর্তাদের বাদ দেওয়ার দাবি জানান।

জানা গেছে, ২০১৭ সালে এস আলম গ্রুপ যখন ব্যাংকটির কর্তৃত্ব নেয়, তখন মুহাম্মদ কায়সার আলী ছিলেন চট্টগ্রামের খাতুনগঞ্জ শাখা ব্যবস্থাপক। এস আলম গ্রুপও ব্যাংকটির ওই শাখার গ্রাহক। অল্প সময়ে তাকে একাধিক পদোন্নতি দিয়ে ব্যাংকের অতিরিক্ত এমডি করা হয়। ফলে ব্যাংকের কর্মকর্তা-কর্মচারীদের অনেকে তার ওপর ক্ষুব্ধ ছিলেন। এসব কর্মকর্তার দাবি ছিল, মুহাম্মদ কায়সার আলী ব্যাংক থেকে বের হয়ে যান। চাপে পড়ে গতকাল তিনি পদত্যাগ করে ব্যাংক থেকে চলে যান।

রাজনৈতিক পটপরিবর্তনের পর ব্যাংকের কার্যালয়ে ব্যবস্থাপনা পরিচালক ছাড়া অন্য কোনো শীর্ষ কর্মকর্তা যাচ্ছেন না। এসব কর্মকর্তার বেশির ভাগই এস আলম গ্রুপের সমর্থনপুষ্ট হিসেবে পরিচিত। ইতিমধ্যে ব্যাংকটির ডিএমডি ও এস আলম গ্রুপের চেয়ারম্যান সাইফুল আলমের ব্যক্তিগত সহকারী আকিজ উদ্দিন, ডিএমডি মিফতাহ উদ্দিন ও কাজী মো. রেজাউল করিমের নামফলক ভাঙচুর করেছেন কিছু বিক্ষুব্ধ কর্মকর্তা।

এদিকে গতকাল ইসলামী ব্যাংক ফাউন্ডেশন ২০১৬ সালের জানুয়ারি থেকে স্বেচ্ছায়, জোরপূর্বক ও বাধ্যতামূলকভাবে পদত্যাগে বাধ্য হওয়া কর্মকর্তাদের দ্রুত কাজে যোগদান করতে বলেছে। ফাউন্ডেশনের এক সিদ্ধান্তে বলা হয়েছে, এসব কর্মকর্তার পদত্যাগপত্র বাতিল করা হয়েছে। ইসলামী ব্যাংক হাসপাতাল, মেডিকেল কলেজ, শিক্ষাপ্রতিষ্ঠান, ট্রেনিং সেন্টারসহ আরও কিছু উদ্যোগ রয়েছে ইসলামী ব্যাংক ফাউন্ডেশনের।"
2024-08-07 21:45:06,ম্যানেজার পদ থেকে বাদ পড়া বিথীকে পুনর্বহালের আশ্বাস,"কোটা সংস্কার আন্দোলনে পুলিশের গুলিতে নিহত আবু সাঈদের পরিবারের প্রতি সহমর্মিতা জানানোয় রংপুর বিভাগীয় জাতীয় ক্রিকেট দলের ম্যানেজার পদ থেকে অব্যাহতি পাওয়া আরিফা জাহান বীথিকে পুনর্বহাল করা হচ্ছে। ক্রিকেট উপকমিটির সদস্যসচিব শামসুজ্জামান বুধবার সন্ধ্যায় এই আশ্বাস দেন।

এর আগে ৩০ জুলাই জেলা আওয়ামী লীগের যুগ্ম আহ্বায়ক, বিসিবির পরিচালক এবং জেলা ও বিভাগীয় ক্রীড়া সংস্থার সাধারণ সম্পাদক আনোয়ারুল ইসলামের নির্দেশে বীথিকে অব্যাহতি দেওয়া হয়। এই কর্মকর্তার ফোন বন্ধ পাওয়া গেছে।

বীথি একজন নারী ক্রিকেটার। ইনজুরির কারণে দুর্ভাগ্যজনকভাবে ক্রিকেট ক্যারিয়ার খুব বেশি দীর্ঘ হয়নি তার। রংপুর বিভাগীয় দলের পাশাপাশি ঢাকা প্রিমিয়ার লীগ ও প্রথম শ্রেণির ক্রিকেট খেলেছেন তিনি।

তাছাড়া ওরিয়েন্ট স্পোর্টিং ক্লাব, কলাবাগান ও রায়েরবাজার দলে একজন উদ্বোধনী ব্যাটসম্যান হিসেবেও খেলেছেন বীথি। তবে খেলা ছাড়লেও ক্রিকেটের সঙ্গে তার সম্পর্ক শেষ হয়ে যায়নি। নিজে রংপুরে গড়ে তুলেছেন নারীদের জন্য দেশের প্রথম ক্রিকেট একাডেমি ‘ওমেন্স ড্রিমার ক্রিকেট একাডেমি’। বীথি প্রতিষ্ঠানটির পরিচালক।

একজন মানবিক হৃদয়ের অধিকারী বীথি। তিনি নিদারুণ কষ্টে থাকা নানা শ্রেণিপেশার অসহায় মানুষের জন্য কাজ করেন। অভাবী পরিবারের শিক্ষার্থীদের কলেজ-বিশ্ববিদ্যালয়ে ভর্তি করানোসহ তার হাত ধরে অনেকেই পেয়েছেন পথের দিশা। করোনাকালে মানুষ যখন ঘরবন্দি, বীথি তখন ভয়কে পেছনে ফেলে তার সাধ্য অনুযায়ী খাবার হাতে নিয়ে ঘুরে বেরিয়েছেন রংপুর নগরীর পাড়ায় পাড়ায়। একটিমাত্র ফোনকলেই রংপুরের গর্ভবতী মায়েদের ঘরে বিনামূল্যে পৌঁছে গেছে খাবার। তার এসব উদ্যোগ ব্যাপক সাড়া ফেলে।"
2024-08-07 21:37:43,উপাচার্যের পদত্যাগসহ ৮ দফা দাবি বেরোবি শিক্ষার্থীদের,"প্রক্টরসহ বিভিন্ন কর্মকর্তা পদত্যাগ করলেও এখনও পদ ছাড়েননি রংপুরের বেগম রোকেয়া বিশ্ববিদ্যালয়ের (বেরোবি) উপাচার্য অধ্যাপক ড. হাসিবুর রশীদ। কোটা সংস্কার আন্দোলন ঘিরে বেরোবিতে ব্যাপক সহিংসতা ও পুলিশের গুলিতে বিশ্ববিদ্যালয় ছাত্র আবু সাঈদের মৃত্যুকে কেন্দ্র করে আগে থেকেই উপাচার্যের পদত্যাগ দাবি করে আসছিলেন শিক্ষার্থীরা। আবারও তারা একই দাবিতে সোচ্চার হয়েছেন।

বুধবার বৈষম্যবিরোধী ছাত্র আন্দোলন-বেরোবির সমন্বয়করা যথাযথ দায়িত্ব পালনে ব্যর্থ হওয়ায় ড. হাসিবকে প্রকাশ্যে ক্ষমা চেয়ে পদত্যাগসহ ৮ দফা দাবি জানিয়েছেন।

বুধবার বিশ্ববিদ্যালয়ের কেন্দ্রীয় ক্যাফেটেরিয়ার সামনে সমন্বয়ক বকুল ইসলাম এবং সাবিনা ইয়াসমিন এ ঘোষণা দেন। তারা বলেন, সব সাধারণ শিক্ষার্থীদের প্রত্যাশা এবং আলোচনার ভিত্তিতে আমরা দাবিগুলো উত্থাপন করছি। আমাদের বিশ্বাস, দাবিগুলো পূরণের মাধ্যমে এই বিদ্যাপীঠ একটি নিরাপদ, যুগোপযোগী ও আন্তর্জাতিক মানের বিশ্ববিদ্যালয়ে পরিণত হওয়ার পথে অগ্রসর হবে।

শিক্ষার্থীদের দাবিগুলো হলো– উপাচার্য ড. হাসিবুর রশীদকে যথাযথ দায়িত্ব পালনে ব্যর্থ হওয়ায় প্রকাশ্যে ক্ষমা চেয়ে অনতিবিলম্বে পদত্যাগ করতে হবে। একজন যোগ্য এবং ‘মেরুদণ্ড’বিশিষ্ট ব্যক্তি স্থলাভিষিক্ত হবেন তাঁর। প্রক্টরিয়াল বডি, প্রভোস্ট বডি, বহিরাঙ্গন ও দায় পরামর্শক বিভাগসহ দায়িত্বরত যাদের মদদ ও অবহেলায় বিশ্ববিদ্যালয়ে কালো অধ্যায় রচিত হয়েছে, তাদের প্রকাশ্যে ক্ষমা চেয়ে অনতিবিলম্বে পদত্যাগ করতে হবে। লেজুড়বৃত্তির ছাত্র রাজনীতি ও শিক্ষক রাজনীতি বন্ধ করে সুষ্ঠু নেতৃত্বের চর্চা ও জবাবদিহিমূলক প্রশাসন গঠনের লক্ষ্যে অতি দ্রুত প্রতিষ্ঠা করতে হবে কেন্দ্রীয় ছাত্র সংসদ। শহীদ আবু সাঈদের স্মৃতি রক্ষার্থে একটি স্মৃতিস্তম্ভ এবং ১ নম্বর গেটের নাম শহীদ আবু সাঈদ তোরণ করতে হবে। আর্থিক অসচ্ছলতার কারণে সাঈদের পরিবারের একজনকে চাকরি দিতে হবে। একই প্রেক্ষিতে ভবিষ্যতে অডিটোরিয়াম তৈরির যাবতীয় ব্যবস্থা নিয়ে সেটির নামকরণ শহীদ আবু সাঈদের নামানুসারে করতে হবে। আবু সাঈদ হত্যায় জড়িত আইনশৃঙ্খলা বাহিনীর অপরাধীদের শনাক্ত করে যথাযথ বিচারের ব্যবস্থা করতে হবে।

এ ছাড়াও সমন্বয়করা আন্দোলনরত সাধারণ শিক্ষার্থীদের ওপর দেশীয় অস্ত্র নিয়ে হামলার সঙ্গে জড়িত শিক্ষক, কর্মকর্তাদের বরখাস্তসহ হামলাকারী ছাত্রলীগ কর্মীদের বহিষ্কারের দাবি জানান। একই সঙ্গে যথাযথ তথ্যপ্রমাণের ভিত্তিতে অভিযুক্ত সবাইকে বিচারের আওতায় আনা, মেধা ও আর্থিক অসচ্ছলতার ভিত্তিতে নিয়মতান্ত্রিকভাবে হলে শিক্ষার্থীদের আবাসন সুবিধা প্রদান, সিট দখলকারীদের বিচারের আওতায় আনা এবং যে কোনো রাজনৈতিক কর্মকাণ্ডকে প্রশ্রয় না দিয়ে শক্ত হাতে দমন করার দাবি জানান তারা।

শিক্ষার্থীদের দাবি প্রসঙ্গে যোগাযোগ করা হলে উপাচার্য ড. হাসিবুর রশীদ বলেন, পদত্যাগ বিষয়ে আমার কোনো বক্তব্য নেই। তবে অন্য দাবিগুলো আমরা বাস্তবায়ন করার চেষ্টা করব।"
2024-08-07 21:33:46,অরাজকতার প্রতিবাদে রাবি শিক্ষকের পদযাত্রা,"শেখ হাসিনা সরকারের পতনের পর দেশজুড়ে হামলা, ভাঙচুর, অগ্নিকাণ্ডসহ সাম্প্রদায়িক হামলার প্রতিবাদ জানিয়েছেন রাজশাহী বিশ্ববিদ্যালয়ের (রাবি) অর্থনীতি বিভাগের অধ্যাপক ফরিদ উদ্দিন খান। বুধবার খালি পায়ে হেঁটে তিনি এ প্রতিবাদ জানান।

বেলা ১১টার দিকে বিশ্ববিদ্যালয়ের জোহা চত্বর থেকে পদযাত্রা শুরু করেন অধ্যাপক ফরিদ। ১টার দিকে নগরের সাহেববাজার জিরো পয়েন্টে গিয়ে তাঁর এই পদযাত্রা শেষ হয়। সেখানে তিনি দেশের মানুষের নিরাপত্তা ও শান্তি ফিরিয়ে আনার দাবি জানান।

অধ্যাপক ফরিদ উদ্দিন বলেন, তরুণ শিক্ষার্থীরা জীবনের বিনিময়ে মুক্তির আলো দেখিয়েছে। আমাদের একটি স্বাধীনতা উপহার দিয়েছে তারা। কিন্তু মনে হচ্ছে, সেই স্বাধীনতা ম্লান হয়ে যাচ্ছে। কয়েক দিন ধরে সারাদেশে যে নৃশংসতা চলছে, আমি এতে লজ্জিত। বিভিন্ন সংখ্যালঘু মানুষদের বাড়িঘরে আগুন ধরিয়ে লুটপাট করা হচ্ছে। তাদের মারধর করা হচ্ছে। ভিন্নমতের মানুষও বাদ যাচ্ছেন না। পুলিশদের নির্মমভাবে পিটিয়ে ও পুড়িয়ে হত্যা করা হচ্ছে। এ নিয়ে দেশব্যাপী মানুষের মাঝে একটা আতঙ্ক বিরাজ করছে।

তিনি আরও বলেন, আমরা অবশ্যই অপরাধীদের বিচার চাই। শিগগিরই বিচার ব্যবস্থা ফিরে আসবে। কোনোভাবেই আইন হাতে তোলা যাবে না। আমরা এভাবে আর থাকতে চাই না। অবিলম্বে শান্তি ফিরে পেতে চাই।"
2024-08-07 21:19:00,সহিংসতা-লুটপাট বন্ধে বিএনপি নেতাদের মাইকিং,"বিভিন্ন সরকারি-বেসরকারি স্থাপনা, রাজনৈতিক নেতাদের বাসা ও ব্যবসাপ্রতিষ্ঠানে হামলা-ভাঙচুরের ঘটনার পরিপ্রেক্ষিতে মাঠে নেমেছেন বিএনপির নেতারা। মাইকিং করে এলাকাবাসীকে সতর্ক করেন তারা। বুধবার বিকেল সাড়ে ৫টায় চুনারুঘাট উপজেলা বিএনপির সাধারণ সম্পাদক মীর সিরাজ এতে নেতৃত্ব দেন।

শহরের টু-স্টার হোটেলের সামনে থেকে শুরু হওয়া মাইকিং মধ্যবাজারে এক পথসভার মাধ্যমে শেষ হয়। কর্মসূচিতে অংশ নেন উপজেলা বিএনপির সাংগঠনিক সম্পাদক ইঞ্জিনিয়ার আব্দুল করিম সরকার, উপজেলা যুবদলের আহ্বায়ক মোজাম্মেল হক চৌধুরী, সদস্য সচিব কাউন্সিলর লুৎফুর রহমান জালাল, থানা যুবদলের সিনিয়র যুগ্ম আহ্বায়ক সফিক মিয়া, সৈয়দ আবু নাঈম হালিম, নাসির উদ্দীন, জামাল মিয়া, পৌর যুবদলের আহ্বায়ক আউয়াল মিয়া, যুগ্ম আহ্বায়ক রফিক তালুকদার, সদস্য সচিব কামরুল হাসান মাসুম প্রমুখ।"
2024-08-07 21:12:44,নতুন বার্তা দিয়ে দেয়াল লিখন,"‘ইতিহাসের নতুন অধ্যায় জুলাই’, ‘আইন প্রয়োগ করার আগে আইন পড়ুন’, ‘পানি লাগবে পানি’, ‘নতুন অধ্যায় জুলাই ২৪’- এমন নতুন বার্তা দিয়ে চট্টগ্রাম নগরের বিভিন্ন সড়কে ও দেয়াল লিখন কর্মসূচি পালন করেছেন বিভিন্ন শিক্ষা প্রতিষ্ঠানের শিক্ষার্থীরা।

শুধু তাই নয়, নগরীকে পরিষ্কার-পরিচ্ছন্ন করতে এবং নিয়ম-নীতি মেনে সড়কে যানবাহন নিয়ন্ত্রণেও দায়িত্বে ছিলেন তারা। নগরের মোড়ে মোড়ে বাঁশিতে ফুঁ দিয়ে ট্রাফিক ব্যবস্থাপনার কাজ দুই হাতে করতে দেখা যায় শিক্ষার্থীদের। তাদের এমন ইতিবাচক কার্যক্রম নজর কেড়েছে অনেকের। কয়েকদিন আগেও যারা লাঠি হাতে অধিকার আদায়ে মাঠে নেমেছিলেন তাদেরকে বুধবার এমন সব ভিন্ন ভূমিকায় দেখাকে ইতিবাচক হিসেবে দেখছেন নগরবাসী।

সরকার পতনের পর দেশে চলমান অস্থিরতায় দ্বিতীয় দিনের মতো চট্টগ্রাম নগরের বিভিন্ন স্থানে এ অভিযান চালায় বৈষম্য-বিরোধী ছাত্র আন্দোলনের নেতাকর্মীরা। যেখানে ছাত্রদের পাশাপাশি ছিলেন বিভিন্ন শিক্ষা প্রতিষ্ঠানের ছাত্রীরাও। নগরের এমএ আজিজ স্টেডিয়াম এলাকায় একদল শিক্ষার্থীকে পরিষ্কার পরিচ্ছন্নতার অভিযান পরিচালনা করতে দেখা যায়। এ সময় যত্রতত্র ময়লা না ফেলতে পথচারী ও সাধারণ মানুষকে অনুরোধ করেন তারা।

স্টেডিয়ামের প্রধান ফটকের সামনের চতুর্মুখী সড়কে অবস্থান নিতে দেখা যায়, শিক্ষার্থীদের আরও কয়েকটি টিমকে। প্রতিটি সড়কের গাড়িগুলোকে শৃঙ্খলার মাধ্যমে যাতায়াতের সুযোগ করে দেন তারা। এ সময় মোটরসাইকেলে হেলমেট ছাড়া চলাচল করা অনেককে সচেতন করতেও দেখা যায় শিক্ষার্থীদের। চালকদের ট্রাফিক আইন মেনে চলার অনুরোধও করেন তারা।

নগরের খুলশী, প্রবর্তক মোড়, পাঁচলাইশ, জিইসি, ওয়াসা, কাজীর দেউড়ি, জামালখানসহ বেশ কয়েকটি সড়কে ও সড়কের পাশের দেয়ালে নতুন বার্তা সম্বলিত দেয়াল লিখন করতে দেখা যায় শিক্ষার্থীদের। কিছু শিক্ষার্থীকে আবার নগরের বিভিন্ন স্থাপনার দেয়ালে আগে থেকে লেখা মুছে দিতেও দেখা যায়।"
2024-08-07 21:07:55,সুপ্রিমকোর্ট এলাকায় থেমিসের স্থাপনা ভাঙচুর,"সুপ্রিমকোর্ট এলাকায় হাইকোর্ট বিভাগের এনেক্স ভবনের সামনে ন্যায় বিচারের প্রতীক গ্রিক দেবী থেমিসের আদলে তৈরি আলোচিত ভাস্কর্যটি ভাঙচুর করা হয়েছে। প্রত্যক্ষদর্শীরা জানান, এক দল লোক রশি বেঁধে টেনে ভাস্কর্যটি ফেলে দেয়।

বুধবার দুপুরে এ ঘটনা ঘটে। এর আগে মঙ্গলবার ইস্পাতের তৈরি ভাস্কর্যটির হাত ও দাঁড়িপাল্লা ধরে থাকা হাত ভাঙা অবস্থায় দেখা যায়। প্রধানমন্ত্রীর পদ থেকে শেখ হাসিনার পদত্যাগের পর বিক্ষুব্ধ জনতা এটি ভেঙে ফেলে।

সুপ্রিমকোর্ট প্রশাসনের একাধিক কর্মকর্তা জানান, গ্রিক দেবী থেমিসের আদলে ন্যায়বিচারের প্রতীক হিসেবে গড়ে তোলা ভাস্কর্যটি ভেঙে ফেলা হয়েছে। তবে কে বা কারা এটি করেছেন, তা কেউ বলতে পারছেন না।

প্রধান বিচারপতি এস কে সিনহার সময়ে ২০১৬ সালের ডিসেম্বরের শেষ দিকে সুপ্রিমকোর্টে প্রবেশের মূল ফটকের বরাবর থাকা ফোয়ারায় প্রথমে ভাস্কর্যটি বসানো হয়। হেফাজত ইসলামসহ বেশ কয়েকটি ইসলামি সংগঠনের তুমুল আন্দোলনের মুখে ২০১৭ সালের মে মাসে ভাস্কর্যটি সরিয়ে বর্ধিত ভবনের সামনে স্থাপন করা হয়।"
2024-08-07 21:01:26,শিক্ষার্থীসহ ৭০০ রাজনৈতিক কর্মী জামিনে মুক্ত,"চট্টগ্রামে কোটা সংস্কার আন্দোলনে শিক্ষার্থীদের সঙ্গে ছাত্রলীগ, যুবলীগ ও পুলিশের সঙ্গে সংঘর্ষ এবং নিহত হওয়ার মামলায় গ্রেফতার শিক্ষার্থীসহ জামায়াত-বিএনপির ৭০০ নেতাকর্মী জামিনে মুক্তি পেয়েছেন। চট্টগ্রাম কেন্দ্রীয় কারাগার থেকে মঙ্গলবার রাতে তাদের মুক্তি পাওয়ার বিষয়টি বুধবার নিশ্চিত করা হয়। মুক্তি পাওয়াদের বেশিরভাগই বিএনপির নেতাকর্মী বলে জানা গেছে।

চট্টগ্রাম কারাগারের জ্যেষ্ঠ তত্ত্বাবধায়ক মুহাম্মদ মঞ্জুর হোসেন জানান, আদালত থেকে জামিননামা আসার পর যাচাই-বাছাই করে ৭০০ বন্দীকে মুক্তি দেওয়া হয়েছে। কোটা সংস্কার আন্দোলনের মামলায় গ্রেফতার হয়ে কারাগারে এসেছিলেন তারা। এর আগে বৈষম্য-বিরোধী ছাত্র আন্দোলনে সংঘর্ষ ও নাশকতার ঘটনার মামলায় গ্রেফতার হওয়া ১৬ জন এইচএসসি পরীক্ষার্থীকে গত ২ আগস্ট আদালত জামিন দেওয়ার পর তাদেরকে মুক্তি দেওয়া হয়।

আদালত সূত্রে জানা গেছে, নগর ও জেলায় কোটা সংস্কার আন্দোলন ঘিরে সংঘর্ষ ও নিহত হওয়ার ঘটনায় ৩৪টি মামলা হয়। এসব মামলায় প্রায় ৩৮ হাজার ৬০০ জনকে আসামি করা হয়। এর মধ্যে প্রায় এক হাজার জনকে গ্রেফতার করা হয়।"
2024-08-07 21:00:03,‘প্রয়োজনে ভ্যান চালাব তবু জনগণের বুকে আর গুলি করব না’,"পুলিশ সংস্কারসহ ১১ দফা দাবিতে বাগেরহাটে বিক্ষোভ ও মিছিল করা হয়। বুধবার (৭ আগস্ট) বিকেলে কনস্টেবল, সহকারী উপপরিদর্শক (এএসআই), উপপরিদর্শক (এসআই), পরিদর্শকরা এ কর্মসূচি পালন করেন। খবর পেয়ে সেখানে গিয়ে তাদের সঙ্গে একাত্মতা প্রকাশ করেন অতিরিক্ত পুলিশ সুপাররা। এ সময় বিক্ষোভকারীরা দাবি আদায় না হওয়া পর্যন্ত কাজে যোগদান করবেন না বলে জানিয়ে দেন।

কান্নাজড়িত কণ্ঠে কয়েকজন পুলিশ সদস্য বলেন, আমাদের মনে অনেক ব্যথা। মন খুলে কথা বলতে চাই। এখন থেকে প্রয়োজনে পোশাক খুলে ভ্যান চালাব, তবু জনগণের বিরুদ্ধে গুলি চালাব না। এক পর্যায়ে তারা পুলিশ সুপারের কাছে রামপাল ও মোংলা থানার ভারপ্রাপ্ত কর্মকর্তার বিরুদ্ধে ব্যবস্থা নেওয়ার দাবি জানান। পুলিশের অ্যাম্বুলেন্সে সংসদ সদস্য শেখ হেলাল উদ্দীনের ব্যক্তিগত সহকারী ফিরোজুল ইসলামকে বাগেরহাট ছাড়তে সহযোগিতা করায় তারা ক্ষোভ প্রকাশ করেন।

এএসআই শফিকুল ইসলাম বলেন, ছাত্রদের আন্দোলনে পুলিশের কোনো উচ্চপদস্থ কর্মকর্তা নিহত হননি। সাত মাসের অন্তঃসত্ত্বা পুলিশ সদস্যকে পিটিয়ে হত্যা করা হয়েছে। অনেক কনস্টেবল মারা গেছেন। সুবিধাবাদী বিসিএস কর্মকর্তাদের জন্যই দেশবাসীর কাছে পুলিশ শত্রুতে পরিণত হয়েছে। আমাদের সহকর্মীদের মৃত্যুর জন্য তারাই দায়ী।

বাগেরহাটের অতিরিক্ত পুলিশ সুপার মো. আসাদুজ্জামান বলেন, ১১ দফা দাবি বাস্তবায়ন না হওয়া পর্যন্ত কর্মবিরতি চলবে। রাজারবাগ পুলিশ লাইন্স থেকে যে আন্দোলন শুরু হয়েছে, তার সঙ্গে আমরা একাত্মতা প্রকাশ করছি।"
2024-08-07 20:55:34,রাজশাহী কারাগার: বিএনপি-জামায়াত নেতাকর্মীসহ ৪২০ বন্দি মুক্ত,"কোটা সংস্কার আন্দোলন ঘিরে রাজশাহীতে গ্রেফতার হওয়া শিক্ষার্থীসহ বিএনপি ও জামায়াত-শিবিরের ৪২০ জন জামিনে মুক্তি পেয়েছেন। গত মঙ্গলবার থেকে বুধবার বিকাল সোয়া ৪টা পর্যন্ত এসব বন্দিরা মুক্তি পেয়েছেন। রাজশাহী কেন্দ্রীয় কারাগারের জেলার মো. আমান উল্লাহ এই তথ্য নিশ্চিত করেছেন। মুক্তি পাওয়া বন্দিদের অধিকাংশই বিএনপি-জামায়াতের নেতাকর্মী বলে জানা গেছে।

রাজশাহী কেন্দ্রীয় কারাগার সূত্রে জানা যায়, আদালত থেকে জামিননামা আসার পর যাচাই-বাছাই করে বুধবার ৮০ জনকে এবং মঙ্গলবার ৩৪০ জনকে জামিনে মুক্তি দেওয়া হয়। এর আগে গত ৩ আগস্ট রাজশাহীর ৫ এইচএসসি পরীক্ষার্থীকে মুক্তি দেওয়া হয়েছিল। কোটা সংস্কার আন্দোলনের মামলায় শিক্ষার্থীসহ অন্তত ৫ শতাধিক বিএনপি-জামায়াতের নেতাকর্মীকে গ্রেফতার করা হয়েছিল।

রাজশাহী অ্যাডভোকেট বার এ্যাসোসিয়েশনের সাধারণ সম্পাদক অ্যাডভোকেট পারভেজ তৌফিক জাহেদী বলেন, ‘কোটা সংস্কার আন্দোলনকে কেন্দ্র করে রাজশাহীতে অন্তত ২০টি মামলা হয়েছে। সবগুলো মামলাতেই কয়েকজনের নাম উল্লেখ করে কয়েকশত করে অজ্ঞাতনামা আসামি করা হয়েছিল। সেই হিসেবে এসব মামলায় আসামির সংখ্যা আনুমানিক তিন হাজারের অধিক হবে। নুতন মামলাসহ পুরাতন কিছু নাশকতার মিথ্যা মামলায় রাজশাহীতে বিএনপি-জামায়াতের সহস্রাধিক নেতাকর্মীকে কারাবন্দি করে রাখা হয়েছিল। গত জুলাইয়ের ১ তারিখ থেকে ৫ আগস্ট পর্যন্ত যারা গ্রেপ্তার হয়েছিলেন তাদের মধ্যে প্রায় সাড়ে ৪০০ জন গত দুই দিনে মুক্তি পেয়েছে। পর্যায়ক্রমে জেলহাজতে কারাবন্দি সবাই মুক্তি পাবেন।

রাজশাহী কেন্দ্রীয় কারাগারের জেলার মো. আমান উল্লাহ বলেন, ‘গত ২ দিনে রাজশাহীর ৪২০ জন কারাবন্দি মুক্তি পেয়েছেন। পহেলা জুলাই থেকে ৫ আগস্ট পর্যন্ত রাজনৈতিক মামলায় গ্রেপ্তার হয়ে জেলহাজতে এসেছিল প্রায় ৪৫০ জন। তাদের প্রায় সবাই জামিনে মুক্তি পেয়েছে। অল্প কয়েকজন রয়েছে তারাও হয়তো বৃহস্পতিবারের মধ্যে জামিনে মুক্তি পেয়ে যাবে।’"
2024-08-07 20:52:57,ফরিদপুরে সাবেক চেয়ারম্যানের বাড়ি ভাঙচুর-লুটপাট,"ফরিদপুরে খায়রুজ্জামান ওরফে খাজা বাহিনীর নেতৃত্বে সাবেক ইউপি চেয়ারম্যানের বাড়িতে লুটপাট ও ভাঙচুর করা হয়েছে– এমন অভিযোগ উঠেছে। মঙ্গলবার রাত ১১টার দিকে জেলা সদরের কানাইপুর ইউনিয়নের সাবেক চেয়ারম্যান ফকির মো. বেলায়েত হোসেনের বাড়িতে এ ঘটনা ঘটে।

ফকির মো. বেলায়েত হোসেন কানাইপুর ইউনিয়ন থেকে দুইবার চেয়ারম্যান নির্বাচিত হন। তিনি কোতোয়ালি থানা শ্রমিক লীগের সাবেক সাংগঠনিক সম্পাদক ছিলেন। এ ছাড়া ইউনিয়ন ও সদর উপজেলা পরিষদ নির্বাচনে স্বতন্ত্র প্রার্থী হিসেবে নির্বাচন করে পরাজিত হন।

ফকির বেলায়েত হোসেনের সমর্থকরা জানান, মঙ্গলবার রাত ১১টার দিকে ইউপি চেয়ারম্যান শাহ মো. আলতাফ হোসেনের ভাই খায়রুজ্জামানের নেতৃত্বে অর্ধশত লোক এ হামলা চালায়। তারা নিচতলার শাটার ভেঙে ভেতরে প্রবেশ করেই ভাঙচুর শুরু করে। এ সময় ঘরে থাকা আসবাবসহ অন্যান্য মালপত্র লুট করে নিয়ে যেতে দেখা যায়।

অভিযোগ রয়েছে, খায়রুজ্জামানের বড় ভাই শাহ মো. আলতাফ হোসেন শেখ হাসিনা সরকারের মৎস্য ও প্রাণিসম্পদ মন্ত্রী আব্দুর রহমান ও জেলা আওয়ামী লীগের সভাপতি শামীম হকের অনুসারী ছিলেন। তাদের মদদে এলাকায় খাজা বাহিনী গড়ে তুলেছেন। বাহিনীটি বিভিন্ন সময় এলাকায় চাঁদাবাজি করে আসছে। টাকা দিতে অস্বীকৃত জানালেই নির্যাতন করে তারা। এলাকায় মাদক কারবারি হিসেবেও পরিচিতি আছে তাদের। এসব ঘটনায় খায়রুজ্জামানের নামে ফরিদপুর কোতোয়ালি থানায় একাধিক মামলা রয়েছে। একাধিকবার গ্রেপ্তারও হয়েছেন তিনি।

এ বিষয়ে ফকির মো. বেলায়েত হোসেন বলেন, মঙ্গলবার বিকেলে পরিবারের সদস্যদের নিয়ে গ্রামের বাড়ি রামখণ্ডপুর গ্রামে চলে আসেন। ওই রাতেই তাঁর বাসভবনে হামলা করা হয়। সিসি ক্যামেরায় দেখা গেছে, হামলাকারীরা ভেতরে ঢুকে সব কিছু ভেঙে তছনছ করছে। লুটপাট করে নিয়ে গেছে মালপত্র। এক পর্যায়ে আসবাবপত্র নিচে এনে আগুনও ধরিয়ে দেয় তারা।

তবে হামলার অভিযোগ অস্বীকার করেছেন ইউপি চেয়ারম্যান শাহ মো. আলতাফ হোসেন। তাঁর দাবি, দেশের চলমান পরিস্থিতির সুযোগ নিয়ে হয়তো কোনো সুযোগ সন্ধানী এ হামলার ঘটনা ঘটিয়েছে। এখন রাজনৈতিক প্রতিপক্ষ হিসেবে হেয় করতে বেলায়েত হোসেন আমাকে দোষারোপ করছেন।"
2024-08-07 20:45:14,বদলে গেল ফরিদপুরের বঙ্গবন্ধু মেডিকেল কলেজ হাসপাতালের নাম,"পাল্টে গেল ফরিদপুরের বঙ্গবন্ধু শেখ মুজিব মেডিকেল কলেজ হাসপাতালের নাম। হাসপাতালের নামফলক থেকে 'বঙ্গবন্ধু শেখ মুজিব' লেখাটি উঠিয়ে পূর্বের নামে ফের নামকরণের সাইনবোর্ড লাগানো হয়েছে হাসপাতালটিতে।

এখন সেখানে ‘ফরিদপুর মেডিকেল কলেজ হাসপাতাল’ লেখা সাইনবোর্ড সাঁটানো হয়েছে। নতুন সাইনবোর্ডের নিচে লেখা রয়েছে হাসপাতালটির সকল কর্মকর্তা ও কর্মচারীবৃন্দ এটা করেছেন।

বুধবার মেডিকেল কলেজ হাসপাতালটির উপপরিচালক দীপক কুমার এ তথ্য নিশ্চিত করেছেন।

দীপক কুমার দাবি করে বলেন, যদিও নতুন সাইনবোর্ডের নিচে লেখা রয়েছে সকল কর্মকর্তা ও কর্মচারীবৃন্দ এটা করেছেন। তবে এটা আমাদের কেউ পরিবর্তন করেছে বলে জানা নেই। শুনেছি এটা বৈষম্য-বিরোধী ছাত্র আন্দোলনকারী ও স্থানীয় জনতা গতকাল মঙ্গলবার বিকাল কিংবা সন্ধ্যায় করে থাকতে পারেন। আমরা চাকরি করি বলে চাইলেই তো নাম পরিবর্তন করতে পারি না। এটা পরিবর্তন করতে পারেন সরকার। সরকার চাইলে এটা পরিবর্তন করবেন। তবে, আমাদের কিছু কর্মকর্তা-কর্মচারী এ সাইনবোর্ড পরিবর্তনের সাথে যুক্ত আছেন কি-না ভালো করে জেনে জানাতে পারবো।"
2024-08-07 20:43:38,প্রধানমন্ত্রীর মুখ্য সচিবের চুক্তিভিত্তিক নিয়োগ বাতিল,"প্রধানমন্ত্রীর মুখ্য সচিব মো. তোফাজ্জল হোসেন মিয়ার চুক্তিভিত্তিক নিয়োগ বাতিল করা হয়েছে। বুধবার জনপ্রশাসন মন্ত্রণালয়ের এক প্রজ্ঞাপনে এ তথ্য জানানো হয়।

প্রজ্ঞাপনে বলা হয়, মো. তোফাজ্জল হোসেন মিয়ার সঙ্গে সরকারের সম্পাদিত চুক্তিপত্রের অনুচ্ছেদ -৭ অনুযায়ী প্রধানমন্ত্রীর কার্যালয়ের মুখ্য সচিব পদে চুক্তিভিত্তিক নিয়োগের অবশিষ্ট মেয়াদ বাতিল করা হলো।"
2024-08-07 20:36:00,জালিয়াতি চক্রের খপ্পরে অভিনেত্রী!,"প্রযুক্তি ব্যবহার করে জালিয়াতি চক্র টাকা নয়-ছয় করে চলেছে। এবার এমনই এক অভিজ্ঞতা হল অভিনেত্রী শ্রীমা ভট্টাচার্যের। বড় জালিয়াতির কবলে পড়লেন ছোট পর্দার অভিনেত্রী।

শ্রীমার নাম করে তারই পরিচিতদের থেকে টাকা চাওয়া হল এক ভুয়া নম্বর থেকে। ঘটনা অভিনেত্রীর কান অবধি পৌঁছতেই তিনি সমাজমাধ্যমে বিষয়টি নিয়ে সরব হয়েছেন। শ্রীমার পর পর শেয়ার করা স্ক্রিনশটে দেখা যাচ্ছে তার পোষ্য সারমেয়দের ছুতোয় টাকা চেয়েছে সেই প্রতারক।

সামাজিক যোগাযোগ মাধ্যমে শ্রীমা জানান, এটা একটা নতুন জালিয়াতি। দয়া করে প্রতারকের কথায় বিশ্বাস করবেন না। এই ধরনের প্রতারণা থেকে দূরে থাকুন।

শ্রীমার সঙ্গে যোগাযোগ করা হলে তিনি বলেন, ‘ইনস্টাগ্রামে আমার পোষ্য সন্তান কোকোর একটা অ্যাকাউন্ট আছে। সেখানে এক জন ব্রিডার আমায় মেসেজ করে জানান, তাঁর কাছে আমার নাম করে কেউ হোয়াট্‌সঅ্যাপে মেসেজ করেছেন। আমি তাঁকে বলি বিষয়টিতে গুরুত্ব না দিতে। কয়েক দিন আগের ঘটনা এটা। কিন্তু আজ সকালে এই একই মেসেজ তিন-চার জনের কাছে যায়।’

শ্রীমা জানান, প্রতারকের কথা বিশ্বাস করে তাকে একজন দু’হাজার টাকা পাঠিয়েও দিয়েছেন। এই মুহূর্তে শুটিং চলছে তাই থানায় অভিযোগ জানাতে পারেননি। আমি এই ঘটনায় খুবই বিরক্ত।"
2024-08-07 20:35:03,প্যারিস থেকে দেশের পথে ড. ইউনূস,"শান্তিতে নোবেলজয়ী অর্থনীতিবিদ ড. মুহাম্মদ ইউনূস প্যারিস থেকে ঢাকার উদ্দেশে রওনা হয়েছেন। বৃহস্পতিবার রাতে তিনি দেশের অন্তর্বর্তীকালীন সরকারের প্রধান হিসেবে দায়িত্ব নেবেন।

বুধবার সন্ধ্যার দিকে (বাংলাদেশ সময়) দুবাইগামী একটি ফ্লাইটে ঢাকার উদ্দেশে রওনা হন তিনি। সেখানে যাত্রাবিরতি শেষে ঢাকার হযরত শাহজালাল আন্তর্জাতিক বিমানবন্দরের উদ্দেশে রওনা হবেন।

ইউনূস সেন্টার থেকে এক সংবাদ বিজ্ঞপ্তিতে জানানো হয়, ড. মুহাম্মদ ইউনূসের বৃহস্পতিবার দুপুর ২টা ১০ মিনিটে ঢাকার হযরত শাহজালাল আন্তর্জাতিক বিমানবন্দরে পৌঁছানোর কথা রয়েছে তার।

অলিম্পিক কমিটির আমন্ত্রণে বিশেষ অতিথি হিসেবে প্যারিসে গিয়েছিলেন ড. ইউনূস। সেখানে তিনি চিকিৎসা নিয়েছেন, তার একটি ছোট অস্ত্রোপচার হয়েছে। সেই কারণে তার ফিরতে কিছুটা বিলম্ব হচ্ছে।

দ্বাদশ জাতীয় সংসদ বিলুপ্তির পর ড. মুহাম্মদ ইউনূসকে প্রধান করে দেশের পরবর্তী অন্তর্বর্তী সরকার গঠনের সিদ্ধান্ত হয়েছে। গতকাল মঙ্গলবার রাতে বঙ্গভবনে রাষ্ট্রপতি মো. সাহাবুদ্দিনের সঙ্গে তিন বাহিনীর প্রধান ও ছাত্র আন্দোলনের সমন্বয়কদের বৈঠকে এই সিদ্ধান্ত নেওয়া হয়।"
2024-08-07 20:20:28,বেনাপোল স্থলবন্দরে দু’দিন আমদানি-রফতানি বন্ধ,"বেনাপোল স্থলবন্দরে পণ্য আমদানি-রফতানি টানা দুই দিন বন্ধ রয়েছে। তবে বন্দর অভ্যন্তরে বুধবার সকাল থেকে ধীরগতিতে পণ্য খালাস কার্যক্রম শুরু হয়েছে। আমদানি-রফতানি কার্যক্রম চালু করার জন্য বুধবার দুপুরে নো ম্যানস ল্যান্ডে দুই দেশের বন্দর ও কাস্টমসের অফিসার, বন্দর ব্যবহারকারী বিভিন্ন সংগঠনের নেতৃবৃন্দরা বৈঠক করেছেন। বৈঠকের সিদ্ধান্ত অনুযায়ী আগামীকাল বৃহস্পতিবার থেকে আমদানি-রফতানি কার্যক্রম শুরু হবে।

বেনাপোল ক্লিয়ারিং অ্যান্ড ফরওয়ার্ডিং এজেন্ট স্টাফ অ্যাসোসিয়েশানের সভাপতি মুজিবর রহমান বলেন, সোমবার বিকেল ৩টা পর্যন্ত ১৫৬ ট্রাক পণ্য আমদানি ও ৩৯ ট্রাক পণ্য রফতানি হওয়ার পর বেনাপোল-পেট্রাপোল বন্দরে পণ্য আমদানি-রফতানি বন্ধ হয়ে যায়। আগামীকাল থেকে আমদানি-রফতানি বাণিজ্য শুরু হবে। বেনাপোল বন্দর থেকে পণ্য খালাস কার্যক্রম ও কাস্টমসের কাজ শুরু হয়েছে।

পেট্রাপোল ক্লিয়ারিং অ্যান্ড ফরওয়ার্ডিং এজেন্ট স্টাফ ওয়েল ফেয়ার অ্যাসোসিয়েশানের সাধারণ সম্পাদক কার্ত্তিক চক্রবর্তী বলেন, বাংলাদেশের সাবেক প্রধানমন্ত্রী শেখ হাসিনার পদত্যাগ ও দেশ ছাড়ার পর বেনাপোল বন্দর এলাকায় শত শত মানুষ রাস্তায় নেমে আনন্দ মিছিল করেছে। বন্দর এলাকায় পরিবেশ নষ্ট হতে পারে, সেজন্য আমদানি-রফতানি বন্ধ ছিল।

নো ম্যানস ল্যান্ডে বৈঠকের পর সিদ্ধান্ত হয়েছে বৃহস্পতিবার সকাল ৬টা (ভারতীয় সময়) থেকে আমদানি-রফতানি বাণিজ্য চালু হবে।"
2024-08-07 20:17:29,সরকার গঠনে বামদের সঙ্গে আলোচনা না করায় উদ্বেগ,"অন্তর্বর্তীকালীন সরকার গঠনে দেরি ও বাম প্রগতিশীলদের সঙ্গে আলোচনা না করায় উদ্বেগ প্রকাশ করেছে বাংলাদেশের কমিউনিস্ট পার্টি (সিপিবি)। দলটি বলেছে, দেশবাসীর সামনে বলা হয়েছে– সব রাজনৈতিক দল ও বৈষম্যবিরোধী ছাত্র আন্দোলনের সমন্বয়কদের সঙ্গে আলোচনা করা হয়েছে। কিন্তু বাম প্রগতিশীল দলের সঙ্গে কোনো আলোচনা হয়নি। এতে দেশবাসীর মধ্যে উৎকণ্ঠা ও শঙ্কা বৃদ্ধি পাচ্ছে।

বুধবার সিপিবি সভাপতি মোহাম্মদ শাহ আলম ও সাধারণ সম্পাদক রুহিন হোসেন প্রিন্স এক বিবৃতিতে এসব কথা বলেন। তারা বলেন, রাষ্ট্র জনগণের জানমালের নিরাপত্তা নিশ্চিত করতে ব্যর্থ হচ্ছে। বিভিন্ন স্থানে ধর্মীয় সংখ্যালঘুসহ জনগণের জানমালের ওপর আঘাত হচ্ছে। একই সঙ্গে নতুন করে দখলদারিত্ব ও লুটপাটের ঘটনা ঘটছে। এসব ঠেকাতে রাষ্ট্রকে যথাযথ উদ্যোগ ও দ্রুত অন্তর্বর্তীকালীন সরকারের ঘোষণা দেওয়ার আহ্বান জানান শীর্ষ দুই নেতা।

একই সঙ্গে কমিউনিস্ট পার্টির সদস্য-সমর্থক এবং বাম প্রগতিশীল শক্তিসহ স্থানীয় সচেতন দেশপ্রেমিক জনগণকে ঐক্যবদ্ধ হয়ে নিজেদের জানমালের নিরাপত্তা রক্ষার দায়িত্ব পালনের আহ্বান জানিয়েছে সিপিবি।"
2024-08-07 20:13:36,চাকরিতে পুনর্বহালের আবেদন আলোচিত দুদক কর্মকর্তা শরীফের,"দুর্নীতি দমন কমিশনের (দুদক) আলোচিত চাকরিচ্যুত উপসহকারী পরিচালক শরীফ উদ্দিন চাকরি ফেরত চেয়ে আবেদন করেছেন। বুধবার দুদক চেয়ারম্যান বরাবর তিনি এ আবেদন করেন।

শরীফ উদ্দিন দীর্ঘ সময় দুদকের সমন্বিত জেলা কার্যালয় চট্টগ্রাম-২ এ কর্মরত ছিলেন। তিনি কক্সবাজারে ৭২টি প্রকল্পে সাড়ে ৩ লাখ কোটি টাকার ভূমি অধিগ্রহণে দুর্নীতি, রোহিঙ্গাদের এনআইডি ও পাসপোর্ট জালিয়াতি, চট্টগ্রাম কর্ণফুলী গ্যাসক্ষেত্রে অনিয়মসহ বেশ কিছু দুর্নীতিবিরোধী অভিযান পরিচালনার পাশাপাশি মামলা করেন। এতে তিনি অনেকের চক্ষুশূল হয়ে উঠেছিলেন। তাঁকে ২০২১ সালে পটুয়াখালীতে বদলি এবং পরের বছর ১৬ ফেব্রুয়ারি চাকরিচ্যুত করা হয়।

জানা যায়, কক্সবাজারে সাড়ে তিন লাখ কোটি টাকার ৭২টি মেগা প্রকল্পের কাজ চলছে। এর মধ্যে তিনটি প্রকল্পের শুরুতেই ভূমি অধিগ্রহণে বড় দুর্নীতির অভিযোগ আছে। জেলা আওয়ামী লীগের সাধারণ সম্পাদক মুজিবুর রহমান এবং দলটির স্থানীয় কয়েকজন নেতা এ দুর্নীতির সঙ্গে যুক্ত বলে তথ্য পাওয়া যায়। সাবেক জেলা প্রশাসকসহ স্থানীয় প্রশাসনের শীর্ষস্থানীয় কিছু কর্মকর্তার নামও এ চক্রে আছে। উপসহকারী পরিচালক শরীফ উদ্দিনের নেতৃত্বে তিনটি প্রকল্পে দুর্নীতির প্রতিবেদন ২০২১ সালের ৩০ জুন দুদকের চট্টগ্রাম জেলা কার্যালয়ে জমা দেওয়া হয়। দুদক থেকে ওই তদন্তের পর অভিযুক্ত ব্যক্তিদের বিরুদ্ধে কোনো ব্যবস্থা নেওয়া হয়নি। উল্টো তিনটি তদন্ত বাতিল করে পুনর্তদন্তের নির্দেশ দেওয়া হয়।

দুদকের প্রতিবেদনে, ভূমি অধিগ্রহণে দুর্নীতির সঙ্গে ১৫৫ জনের সম্পৃক্ততার তথ্য উল্লেখ করা হয়েছে। সাবেক জেলা প্রশাসক কামাল হোসেনও ওই দুর্নীতির সঙ্গে সরাসরি যুক্ত ছিলেন বলে প্রতিবেদনে জানানো হয়েছিল।

চাকরিতে পুনর্বহালের আবেদনের বিষয়টি নিশ্চিত করে শরীফ উদ্দিন বলেন, ‘কক্সবাজারের কয়েকটি মেগা প্রকল্পের দুর্নীতি অনুসন্ধানে আমি সরকারি কর্মকর্তা, প্রভাবশালী রাজনৈতিক দলের নেতা ও একটি দালাল চক্রের রোষানলে পড়ি। তারা আমাকে তাদের নাম তদন্তে না দিতে চাপ দেয়। কিন্তু দুর্নীতির প্রমাণ থাকায় আমি তাতে সম্মত হইনি। তাদের হত্যার হুমকিতে আমি জীবনের নিরাপত্তা নিয়ে শঙ্কিত ছিলাম এতদিন।"
2024-08-07 20:10:58,"পুলিশের পাশে দাঁড়ান, আপনার সর্বশেষ ভরসাস্থল কিন্তু পুলিশই","আমরা আসলে কি প্রমাণ করতে যাচ্ছি? একনায়কতান্ত্রিক, দুর্নীতিবাজদের হাত থেকে দেশকে রক্ষা করে যখনই আমরা নতুন করে স্বাধীনতার স্বাদ আস্বাদন করতে যাচ্ছিলাম, আমরা এসব কি দেখতে পাচ্ছি, চারিদিকে লুটতরাজ এবং ধ্বংসযজ্ঞ করা হচ্ছে। ছাত্র জনতার এই বিশাল বিজয়কে কালিমা দীপ্ত করা হচ্ছে। বিশেষ করে আক্রান্ত হচ্ছে সাধারণ নিরীহ পুলিশ সদস্যরা তাদের পরিবারের সদস্যবৃন্দ।

বিশ্বাস করুন এই সকল নিরীহ পুলিশ সদস্যদের কোনরকম কোন ক্ষমতা নেই। এরা শুধু সেই সকল কিছু দুষ্কৃতিকারী, দুর্নীতিগ্রস্ত রাজনৈতিক পালেহনকারী সিনিয়রদের আদেশ ফলো করেছে। এই সকল পা-চাটাদের দল এখন পলাতক। এই সকল দুর্নীতিবাজ, হত্যাকারী পুলিশ অফিসারদের বিচার অবশ্যই হবে দেশের মাটিতে। কিন্তু দিনশেষে আক্রান্ত হচ্ছে সেই আমাদের নিরীহ পুলিশ সদস্যরাই যারা অধিকাংশই ছাত্রদের এই যৌক্তিক আন্দোলনের পক্ষে ছিলেন।

কিন্তু এখন আমরা কি দেখতে পাচ্ছি, প্রতিটি থানা পুড়িয়ে দেওয়া হচ্ছে, অস্ত্রাগার লুট করা হচ্ছে, পুলিশ সদস্যদের বিভিন্নভাবে হত্যা করা হচ্ছে, আমরা কি ভাবতেছি যে পুলিশ ছাড়া কি একটা দেশ চলতে পারে। চারিদিকে একটা চাপা আতঙ্ক বিরাজ করছে। দেশে আইন-শৃঙ্খলা বলতে কিছু নেই। বিভিন্ন জায়গায় ডাকাতি, গণ ডাকাতি হচ্ছে। কিন্তু মানুষের যাওয়ার কোন জায়গা নেই, আমরা কোথায় যাব- যদি পুলিশ না থাকে। আপনি কোথায় গিয়ে কমপ্লেন দিবেন? আপনার যদি একটা জিডি করা লাগে, আপনার যদি একটা মামলা করতে হয়, আপনার যদি একটা পুলিশ ক্লিয়ারেন্স লাগে দেশের বাহিরে যাওয়ার জন্য?

পুলিশের ‌'৯৯৯' মানুষের একটি আশা ভরসার প্রতীক হয়ে উঠেছিল। আমরা যখনই কোন জায়গায় আক্রান্ত হচ্ছিলাম, যখনই কোন জায়গা থেকে কোন আলোর দিশা পাচ্ছিলাম না এবং এরকম অনেক ক্ষেত্রেই দেখা গিয়েছে যে নিজের পিতা-মাতা, ভাই-বোন, আত্মীয়-স্বজনকে ফোন না করে আমরা ৯৯৯ ফোন দিয়েছি এবং বেশিরভাগ ক্ষেত্রেই কাঙ্খিত ফলাফল পেয়েছি।

আমরা কি সেই করোনার (COVID-19) কথা ভুলে গিয়েছি, যখন কেউ করোনায় আক্রান্ত হয়েছিল বা আক্রান্ত হয়ে মারা গিয়েছিল, আমরা দেখতে পাচ্ছিলাম তার মা-বাবা, ভাই-বোন, আত্মীয়-স্বজন, প্রতিবেশী বা অন্য কেউ সেই ডেড বডিটাকে স্পর্শ পর্যন্ত কেউ করেনি। তখন কিন্তু ভাই পুলিশ সদস্যই গিয়ে সেই মরদেহ সৎকার করেছে। ঘরে ঘরে খাবার পৌঁছে দিয়েছে, ঘরে ঘরে বাজার পৌঁছে দিয়েছে, আক্রান্ত হলে হসপিটালে পৌঁছে দিয়েছে। তারা কিন্তু কখনো চিন্তা করেনি যে আমরাও করোনায় আক্রান্ত হতে পারি এবং এ কাজ করতে গিয়ে অসংখ্য পুলিশ সদস্য নিজের জীবন অকাতরে বিলিয়ে দিয়েছেন। আমরা কি ভুলে গিয়েছি স্বাধীনতার প্রথম বুলেট কিন্তু পুলিশের বন্দুক থেকেই বের হয়েছিল এবং অসংখ্য পুলিশ সদস্য সেদিন নিহত হয়েছিল। যে কোন জাতীয় দুর্যোগের ক্ষেত্রে পুলিশ কিন্তু তার জীবন অকাতরে বিলিয়ে দিয়েছে এবং প্রথম সারির যুদ্ধ হিসেবে সেই যুদ্ধে লিপ্ত হয়েছে। একটা আধুনিক দেশ পুলিশ ছাড়া চলতে পারে না যেটার প্রমাণ আমরা কয়েক দিনেই পেয়েছি। অসংখ্য অভিযোগ আসছে কিন্তু অভিযোগ নেওয়ার মতো কেউ নেই, ব্যবস্থা নেওয়ার মতো কেউ নেই। সংখ্যালঘু ভাই বোনেরা আক্রান্ত হচ্ছে, সাধারণ মানুষজন, যাদের কোনো রাজনৈতিক পরিচয় নেই তারা আক্রান্ত হচ্ছেন। কিন্তু আইনগত ব্যবস্থা নেওয়ার কেউ নেই। পুলিশের কাজের পরিবেশ সৃষ্টি করে দিন, দিনশেষে আমাদের নিরাপত্তা বলেন, আইনগত আশ্রয় বলেন বা আইনগত বিষয়ে ব্যবস্থা গ্রহণ বলেন সবশেষে পুলিশের কাছেই যেতে হয়।

আমিও আপনাদের সঙ্গে একমত। পুলিশ বাহিনীর সংস্কার দরকার যেন আর এরকম পদলেহনকারী, দুষ্কৃতিকারী, দুর্নীতিবাজ রাজনৈতিক চামচাদের সৃষ্টি না হয়, যেন এখানে রাজনৈতিক দুর্বিতায়ন না ঘটে, পুলিশ যেন পেশাদারিত্বের সঙ্গে তার দায়িত্ব পালন করতে পারে। চলুন আমরা সেরকম পুলিশ বাহিনী গড়ে তুলি এবং পুলিশ ভাইকে আমাদের নিজেদের ভাই বলে তাদের পাশে দাঁড়াই। কেননা প্রতিটি পুলিশ সদস্য আপনার আমার বা অন্য কারো ভাই, বোন, স্বামী, স্ত্রী বা সন্তান এবং এই সমাজেরই অংশ। আসুন দেশটাকে আবার নতুন করে গড়ে তুলি, আইন-শৃঙ্খলা ফিরিয়ে নিয়ে আসি, পুলিশদের কাজের পরিবেশ সৃষ্টি করে দিই। যেন আরেকজন পুলিশ সদস্য আক্রান্ত না হয়, যেন আর একজন সংখ্যালঘু বা সাধারণ মানুষ আক্রান্ত না হয়। নতুন বাংলাদেশ গঠনে অংশগ্রহণ করি।"
2024-08-07 20:07:50,সংকটময় সময় পার করছে বাংলাদেশ: জাতিসংঘ,"বাংলাদেশ সংকটময় সময় পার করছে বলে জানিয়েছে জাতিসংঘ। বুধবার ইউএন নিউজে দেয়া এক সাক্ষাৎকারে এ তথ্য জানান সংস্থাটির এক সিনিয়র কর্মকর্তা। খবর ইউএন নিউজের।

জাতিসংঘের আবাসিক সমন্বয়কারী গুইন লুইস বলেছেন, বাংলাদেশে কোটা সংস্কারের দাবি মেনে নেয়ার পরও সরকার পদত্যাগের দাবিতে তরুণ-তরুণী থেকে শুরু করে বিভিন্ন শ্রেণি পেশার মানুষ রাস্তায় নেমে এসেছে। প্রধানমন্ত্রী শেখ হাসিনার পদত্যাগের পর কিছু উদযাপন হিংসাত্মক পরিস্থিতির দিকে মোড় নেয়। ফলে সরকারের সঙ্গে সম্পর্কিত অনেক স্থাপনায় ভাঙচুর, থানায় হামলা এবং পুলিশ কর্মকর্তাদের হত্যার দৃশ্য দেখা গেছে।

তিনি আরও বলেন, গত সপ্তাহে ছাত্র-নেতৃত্বাধীন বিক্ষোভে ৩০০ জনের বেশি বেসামরিক মানুষ নিহত এবং ২০ হাজারের বেশি আহত হয়েছে। এটি বাংলাদেশে সবচেয়ে বড় সংঘাতগুলোর একটিতে পরিণত হয়েছে।

সরকারি চাকরিতে কোটা সংস্কারের দাবিতে শিক্ষার্থীদের বিক্ষোভের মধ্য দিয়ে জুলাই মাসে শুরু হয় অস্থিরতা। পরে কোটা ব্যবস্থা প্রত্যাহার করা হয়। তবে প্রধানমন্ত্রীর পদত্যাগ এবং বিক্ষোভ সহিংসভাবে দমনের জন্য দায়ীদের জবাবদিহি করার দাবিতে গত সপ্তাহে আবার বিক্ষোভ শুরু হয়। একপর্যায়ে গত ৫ আগস্ট পদত্যাগ করে দেশ ছাড়েন প্রধানমন্ত্রী শেখ হাসিনা।

প্রসঙ্গত, শেখ হাসিনা ২০০৯ সালের জানুয়ারি থেকে ক্ষমতায় ছিলেন। এর আগে ১৯৯৬ থেকে ২০০১ পর্যন্ত দেশকে নেতৃত্ব দিয়েছিলেন তিনি।"
2024-08-07 19:39:30,অন্তর্বর্তী সরকারের দায়িত্ব ছাত্র-জনতার আশা বাস্তবায়ন,"বৈষম্যবিরোধী ছাত্র আন্দোলনের অন্যতম সমন্বয়ক আসিফ মাহমুদ বলেছেন, গণ-অভ্যুত্থানে গঠিত অন্তর্বর্তীকালীন সরকারের দায়িত্ব হবে ছাত্র-জনতার আশা-আকাঙ্ক্ষার বাস্তবায়ন করা।

বুধবার সামাজিক মাধ্যম হোয়াটসঅ্যাপে এক বার্তায় তিনি এ কথা বলেন।

আসিফ মাহমুদ বলেন, ছাত্র-জনতার এই গণঅভ্যুত্থান সংঘটিত হয়েছে রাষ্ট্রকে মেরামত করে ফ্যাসিবাদী ব্যবস্থার বিলোপ সাধন করার জন্য। গণ-অভ্যুত্থানে গঠিত অন্তর্বর্তীকালীন সরকারের দায়িত্ব হবে ছাত্র নাগরিকের আশা-আকাঙ্ক্ষার বাস্তবায়ন করা। কোনো নির্দিষ্ট দল কিংবা গোষ্ঠীর ক্ষমতার আকাঙ্ক্ষা চরিতার্থ করার জন্য নয়।

তিনি বলেন, প্রস্তাবিত অন্তর্বর্তীকালীন সরকার প্রতিষ্ঠা ও দাবি অনুযায়ী রাষ্ট্র মেরামত না হওয়া পর্যন্ত ছাত্র-জনতা সতর্ক ও সজাগ আছে এবং থাকবে।

বৈষম্যবিরোধী ছাত্র আন্দোলনের এই সমন্বয়ক বলেন, যেকোনো ধরনের সাম্প্রদায়িক উস্কানি, জনগণের সম্পত্তির ক্ষতি সাধন ও বিশৃঙ্খলা প্রতিহত করতে বৈষম্যবিরোধী ছাত্র আন্দোলন সংগঠিত আছে ও জনগণের সঙ্গে থেকে কাজ করে যাচ্ছে।

আসিফ মাহমুদ বলেন, শান্তি প্রতিষ্ঠায় যুদ্ধ করেছি আমরা, এখন আবার দায়িত্ব নিয়ে সেই যুদ্ধের ক্ষয়ক্ষতিও নিরাময় করছি। ভলান্টারি এক্টিভিটির মাধ্যমে দেশের দায়িত্ব নেওয়া ছাত্র-জনতাকে স্যালুট জানাই।"
2024-08-07 19:36:41,গাইবান্ধায় বিএনপি নেতাকর্মীদের বিজয়োল্লাস,"২০০৮ সালে ক্ষমতাচ্যুত হয় বিএনপি। এর পর নানা ঘাতপ্রতিঘাতে চলতে হয়েছে দলটিকে। কোটা আন্দোলনে ছাত্র-জনতার বিজয়ের পর সস্তি ফিরেছে গাইবান্ধার নেতাকর্মীর মধ্যেও। দীর্ঘ ১৫ বছর পর দলীয় কার্যালয় বুধবার (৭ আগস্ট) হাজার হাজার নেতাকর্মীর মিলনমেলায় পরিণত হয়েছে। চেয়ারপারসন সাবেক প্রধানমন্ত্রী খালেদা জিয়ার মুক্তিতে নেতাকর্মীর উচ্ছ্বাস ও আবেগ প্রকাশ করতে দেখা গেছে এ সময়।

বিএনপির একাধিক নেতাকর্মী বলেন, এত বছর খুনি হাসিনার অত্যাচার-নির্যাতনে আমরা ঘর থেকে বের হতে পারিনি। হামলা-মামলা দিয়ে আমাদের আটকানো হয়েছে। শারীরিক, মানসিক নির্যাতন করা হয়েছে। আজ মনে হচ্ছে, নতুন করে প্রাণ ফিরে পেয়েছি। আমরা স্বাধীন দেশ পেয়েছি। খুব ভালো লাগছে।

৫ আগস্ট প্রধানমন্ত্রীর পদত্যাগের ঘোষণার পরপরই শহরের সার্কুলার রোডে জেলা বিএনপির দলীয় কার্যালয়ে নেতাকর্মীরা জড়ো হয়ে শান্তি মিছিল বের করেন। ৬ আগস্টও দলীয় কার্যালয়ে কর্মসূচি পালন করা হয়।

গতকাল সকাল থেকে বিভিন্ন উপজেলা থেকে শত শত নেতাকর্মী জড়ো হতে থাকে জেলা বিএনপির কার্যালয়ের সামনে। এ সময় নেতাকর্মীর স্লোগানে মুখর হয়ে ওঠে পুরো এলাকা। আনন্দ-উল্লাসে মেতে ওঠেন তারা। দুপুর ১২টার দিকে শহরের সার্কুলার রোডে জেলা বিএনপির দলীয় কার্যালয়ে বিএনপির উদ্যোগে সভা করে জেলা জাসাস (জাতীয়তাবাদী সাংস্কৃতিক সংস্থা)। শুরুতে বিজয় মঞ্চে জাতীয় সংগীত পরিবেশন করা হয়। এর পর দোয়া, আলোচনা সভা ও সাংস্কৃতিক অনুষ্ঠান হয়।

সদর উপজেলা বিএনপির ভারপ্রাপ্ত আহ্বায়ক মোর্শেদ হাবিব সোহেল সভায় সঞ্চালনা এবং শহর বিএনপির আহ্বায়ক শহীদুজ্জামান শহীদের সভাপতিত্বে সভায় বক্তব্য দেন জেলা বিএনপির সাধারণ সম্পাদক মাহমুদুন্নবী টিটুল। বক্তব্য দেন– জেলা কৃষক দলের সভাপতি ইলিয়াস হোসেন, জিয়া পরিষদের আহ্বায়ক ও জেলা বিএনপির সহসভাপতি আব্দুল আউয়াল আরজু, জেলা যুবদলের সভাপতি রাহিব হাসান, জেলা স্বেচ্ছাসেবক দলের সাধারণ সম্পাদক খোকন, জেলা ছাত্রদল সভাপতি জাকারিয়া আলম জিম, জেলা মহিলা দলের সভাপতি শোভা, সাধারণ সম্পাদক মৌসুমি তমা, জেলা জাসাসের আহ্বায়ক বজলুল করিম রপু, সদস্য সচিব খান মোহাম্মদ কাওসার ওয়াহিদ সুজন প্রমুখ।

শহর বিএনপির আহ্বায়ক শহীদুজ্জামান শহীদ বলেন, ‘দলের বেশির ভাগ নেতাকর্মীর নামে মামলা দিয়েছিল আওয়ামী লীগ সরকার। বেশ কয়েকবার কার্যালয় ভাঙচুর-অগ্নিসংযোগ করেছে। অফিসের দেয়াল ছাড়া এখন কিছুই নেই। আজ আমরা স্বাধীন। নতুন করে রাজনীতি শুরু করব। দেশের মানুষের জন্য কাজ করব।’

সদর উপজেলা বিএনপির ভারপ্রাপ্ত আহ্বায়ক মোর্শেদ হাবিব সোহেল বলেন, ‘১৭ বছর জালিম শাসকের হাতে দেশ পরিচালিত হয়েছে। বহু নেতাকর্মীর মৃত্যু হয়েছে। ছাত্র সমাজ, সাধারণ জনগণের আন্দোলনে অবৈধ খুনি হাসিনা দেশ ছেড়ে পালিয়েছে। কিন্তু তার প্রতিহিংসা ছড়িয়ে গেছে দলের নেতাকর্মীর মধ্যে। তারা এ বিজয়ে আবার বাধা হয়ে দাঁড়াতে পারে। সনাতন ধর্মের মানুষের ওপর পরিকল্পিতভাবে হামলা চালাতে পারে। তাই কোনো ধর্ম-বর্ণের মানুষের ওপর যেন আঘাত না আসে, সে দিকে সার্বক্ষণিক নজর রাখতে হবে।’"
2024-08-07 19:16:45,অবিলম্বে সংখ্যালঘুদের ওপর হামলা বন্ধ ও নির্দলীয় সরকার গঠনের দাবি,"অবিলম্বে সংখ্যালঘুদের ওপর হামলা বন্ধ ও নির্দলীয় সরকার গঠনের দাবি জানিয়েছে জাতীয় শিক্ষা ও সংস্কৃতি আন্দোলন। সংগঠনটির আহ্বায়ক মাহমুদ সেলিম ও সদস্য সচিব রুস্তম আলী খোকনের এক যৌথ বিবৃতিতে এ দাবি জানানো হয়।

বিবৃতিতে নেতৃবৃন্দ বলেন, সরকারবিহীন দেশে জন আন্দোলনের মাধ্যমে অর্জিত বিজয় ক্রমশই ম্লান হয়ে যাচ্ছে। বিভিন্ন স্থানে সন্ত্রাসীরা ডাকাতি, লুটতরাজ শুরু করেছে। জনজীবনে আতঙ্ক ক্রমশই বৃদ্ধি পাচ্ছে। আইনশৃঙ্খলা রক্ষায় কোন বাহিনী না থাকায় অভিভাবকরা তাদের সন্তানদের স্কুল-কলেজে পাঠাতে অনিরাপদ বোধ করছে। বিভিন্ন স্থানে মুক্তিযুদ্ধের স্মৃতি বিজড়িত স্থাপনা, ভাস্কর্য ভেঙে ফেলা বা পুড়িয়ে দেয়া হচ্ছে। সাধারণভাবে শিল্প-সংস্কৃতির সঙ্গে যুক্ত থাকা ব্যক্তিরা চরম আতঙ্ক ও নিরাপত্তাহীনতায় ভুগছেন। বিভিন্ন স্থানে ব্যক্তি উদ্যোগে গড়ে ওঠা লাইব্রেরি, সংগীত চর্চার স্থাপনাতে হামলার খবর পাওয়া যাচ্ছে। রাহুল আনন্দকে বাড়ি থেকে বের করে দেয়া, তার এত বছরের সংগীত যন্ত্রের বিশাল সংগ্রহশালা লুট করা, আগুন দেয়ার মতন ঘটনা ছাত্রজনতার ঐতিহাসিক বিজয়কে কলঙ্কিত করার অপচেষ্টা বলে বিবৃতিতে নেতৃবৃন্দ মন্তব্য করেন।

বিবৃতিতে তারা আরও বলেন, মূলত দেশে কোনো সরকার না থাকায় এমন বিশৃঙ্খল পরিস্থিতির সৃষ্টি হচ্ছে। ঢাকাসহ সারাদেশে দুষ্কৃতকারী পেশাদার ডাকাত দল ডাকাতি করার চেষ্টা করছে। বিবৃতিতে নেতৃবৃন্দ, ঢাকাসহ সারাদেশের ট্রাফিক সিস্টেমের দায়িত্ব সুন্দরভাবে পরিচালনা করার জন্য ছাত্রসমাজকে অভিনন্দন জানান।

যে পর্যন্ত সরকার প্রতিষ্ঠিত না হয়, সে পর্যন্ত সামাজিকভাবে প্রতিটি গ্রাম মহল্লায় দলমত নির্বিশেষে ঐক্যবদ্ধভাবে জনগণকে ছাত্র জনতার বিজয় নস্যাতকারী এ সকল দুষ্কৃতিকারীদের রুখে দাঁড়ানোর আহ্বান জানান নেতৃবৃন্দ।"
2024-08-07 19:14:40,রাজধানীতে পরিচ্ছন্নতা অভিযানে শিক্ষার্থীরা,"মাত্র কয়েক দিন আগেও যেখানে লাঠি হাতে অধিকার আদায়ে রক্তক্ষয়ী আন্দোলনে নেমেছিলেন শিক্ষার্থীরা, এবার মাঠে তাদেরই দেখা গেল ভিন্ন এক মানবিক চরিত্রে। যারা ছিলেন কলম হাতে নিজের সুন্দর জীবন গঠনের পথে, তারা এবার নামলেন তিলোত্তমা নগরী আর্বজনা মুক্ত করতে। সরকার পতনের পর দেশে চলমান অস্থিরতায় থাকা শিক্ষার্থীরা এখন মাঠে নেমেছেন নগর পরিচ্ছন্নতা অভিযানে। কি এক নির্মল দৃশ্য। যেন মন ছুঁয়ে যায়। বৃষ্টি আর রোদে পুড়ে কাজ করেছেন তারা।

বুধবার (৭ আগস্ট) ভোর থেকে রাজধানীর কয়েকটি স্থানে চলে দিনভর কর্মসূচি। পরিষ্কার অভিযানে যত্রতত্র ময়লা না ফেলতে সাধারণ মানুষকে অনুরোধও করেন তারা।"
2024-08-07 18:51:31,"কাশিমপুর কারাগার থেকে পালিয়েছেন ২০৯ বন্দি, গুলিতে নিহত ৬","গাজীপুরের কাশিমপুর কারাগারে বিক্ষোভের সময় কারারক্ষীদের জিম্মি করে ২০৯ জন বন্দি পালিয়ে গেছেন। গতকাল মঙ্গলবার দুপুরে এই বন্দি পালানো ঠেকাতে গুলি ছুড়েছেন কারারক্ষীরা। এতে ৬ জন নিহত হয়েছেন। এদের মধ্যে ৩ জন জঙ্গি রয়েছেন বলে কারাগার সূত্রে জানা গেছে।

প্রত্যক্ষদর্শীরা জানান, মঙ্গলবার দুপুরের দিকে কিছু বন্দি কয়েকজন কারারক্ষীকে জিম্মি করে মুক্তির দাবিতে বিক্ষোভ শুরু করেন। কারারক্ষীরা তাদের শান্ত করার চেষ্টা করে ব্যর্থ হন। বেলা দেড়টার দিকে সেনাসদস্যরা কারাগারে এসে পরিস্থিতি নিয়ন্ত্রণে আনেন। বিক্ষোভের খবর পেয়ে ফটকে অবস্থান নেন বন্দিদের স্বজনেরা। একপর্যায়ে কারাগারের বাইরে একটি ঝুটের গুদামে অগ্নিসংযোগ করেন বিক্ষোভকারীরা। পরে সেনাসদস্যরা তাঁদের ধাওয়া করে ছত্রভঙ্গ করে দেন।

কারাগারের সুপার সুব্রত কুমার বালা জানান, মঙ্গলবার দুপুর ১২টা থেকে কারাগারে বন্দিরা মুক্তির দাবিতে বিক্ষোভ ও বিদ্রোহ শুরু করেন। এ সময় অনেক বন্দি ভেতরে থাকা মই ব্যবহার করে ও দেয়াল ভেঙে যে যেভাবে পেরেছেন পালিয়ে যাওয়ার চেষ্টা করেন। কারারক্ষীরা নিয়ন্ত্রণ করার চেষ্টা করে ব্যর্থ হন। খবর দেওয়া হলে ঢাকা থেকে হেলিকপ্টারে করে সেনাবাহিনীর কয়েকটি দল কারাগারে পৌঁছায়। পরে কারারক্ষীরা নিরাপত্তার স্বার্থে গুলি ছোড়েন। গুলিতে ৬ জন নিহত হয়েছেন। এ ছাড়া ২০৯ জন বন্দি পালিয়ে গেছেন।

নিহতদের লাশ রাতে উদ্ধার করে গাজীপুর শহীদ তাজউদ্দীন আহমদ মেডিকেল কলেজ হাসপাতালের মর্গে পাঠানো হয়।"
2024-08-07 18:37:28,ব্যাংকিং খাতেও হাওয়া বদল,"শেখ হাসিনা প্রধানমন্ত্রীর পদ ছেড়ে পালানোর এক দিনের মাথায় সুর বদলেছে ব্যাংক খাতে। কেন্দ্রীয় ব্যাংকসহ বিভিন্ন ব্যাংকে গতকাল বৈষম্যবিরোধী ছাত্র আন্দোলনে নিহতদের স্মরণে শোক সভার আয়োজন করা হয়। পরিবর্তিত পরিস্থিতিতে অফিস করেননি গভর্নর।

আবার ২০১৭ সালে দখল হওয়া ইসলামী ব্যাংক বাংলাদেশকে এস আলম মুক্ত করার দাবিতে বিক্ষোভ করেছেন কর্মকর্তা-কর্মচারীরা। ব্যাংক খাতের অনিয়ম-দুর্নীতি আড়াল করতে কেন্দ্রীয় ব্যাংক সাংবাদিক প্রবেশে যে নিষেধাজ্ঞা আরোপ করেছিল, তা প্রত্যাহারের ঘোষণা দিয়েছে। গতকালই ব্যাংকগুলো অফিস থেকে বঙ্গবন্ধু শেখ মুজিবুর রহমান ও শেখ হাসিনার ছবি সরিয়ে ফেলেছে।

এদিকে, এক সময় দেশের সেরা ব্যাংক হিসেবে পরিচিত ইসলামী ব্যাংক বাংলাদেশ একটি গোয়েন্দা সংস্থার সহায়তায় ২০১৭ সালে দখল করে এস আলম গ্রুপ। এস আলম গ্রুপের লুটপাটের বিরুদ্ধে ব্যবস্থা নেওয়ার দাবিতে ব্যাংকটিতে বিক্ষোভ হয়েছে। এ ছাড়া এ সময়ে বিজ্ঞপ্তি ছাড়াই যেসব নিয়োগ হয়েছে তা বাতিল, নিয়ম লঙ্ঘন করে দ্রুততার সঙ্গে পদোন্নতি দেওয়া কর্মকর্তাদের অপসারণের দাবি জানানো হয়। গতকাল ব্যাংকটির ঊর্ধ্বতন কর্মকর্তাদের মধ্যে অতিরিক্ত ব্যবস্থাপনা পরিচালক আলতাফ হোসেন ছাড়া কেউ উপস্থিত হননি।

ইসলামী ব্যাংকের কর্মকর্তারা বলেন, কয়েকজন কর্মকর্তার মাধ্যমে এস আলম গ্রুপ গত কয়েক বছরে নামে-বেনামে হাজার হাজার কোটি টাকা বের করে নিয়েছে। এক সময়ের সেরা ব্যাংকটি এখন সবচেয়ে খারাপ অবস্থায় রয়েছে। এ ব্যাংকের ভঙ্গুরতা কাটাতে লুটপাটে সহায়তায় সরাসরি জড়িত এস আলম গ্রুপের কর্ণধার সাইফুল আলম মাসুদের সাবেক ব্যক্তিগত সহকারী ও ব্যাংকের ডিএমডি মো. আকিজ উদ্দিন, ব্যাংকের কোম্পানি সেক্রেটারি ও এএমডি জে কিউ এম হাবিবুল্লাহ, গত ৮ বছরে ৫ থেকে ৭টি করে পদোন্নতি পাওয়া ডিএমডি মিফতাহ উদ্দিন, মোহাম্মদ সাব্বির ও কাজী রেজাউল করিম, দুই এসইভিপি মো. মাকসুদুর রহমান ও আহমেদ জোবায়েরুল হককে দ্রুত অপসারণ করতে হবে। এরই মধ্যে এসব কর্মকর্তার কক্ষের সামনে থেকে নেমপ্লেট খুলে ফেলেছেন বিক্ষুব্ধ কর্মকর্তা-কর্মচারীরা।

গতকাল বাংলাদেশ ব্যাংকের সভাকক্ষে সাংবাদিকদের সঙ্গে অনুষ্ঠিত মতবিনিময় সভায় ডেপুটি গভর্নর, কাজী ছাইদুর রহমান, নূরুন নাহার, মো. খুরশীদ আলম, ড. মো. হাবিবুর রহমান ও নির্বাহী পরিচালক মেজবাউল হক উপস্থিত ছিলেন। অর্থনীতিবিষয়ক সাংবাদিকদের সংগঠন ইকোনমিক রিপোর্টার্স ফোরামের (ইআরএফ) সভাপতি মোহাম্মদ রেফায়েত উল্লাহ মীরধা ও সাধারণ সম্পাদক আবুল কাশেমের নেতৃত্বে সাংবাদিকদের প্রতিনিধি দল কেন্দ্রীয় ব্যাংকে যান। বৈঠকে আর্থিক খাতের বর্তমান দুরবস্থার দায় কেন্দ্রীয় ব্যাংক এড়াতে পারে না উল্লেখ করে সাংবাদিকরা নানা পরামর্শ দেন। বিশেষ করে অনিয়ম-জালিয়াতি রোধে পরিদর্শন জোরদার, বেনামি ঋণ চিহ্নিত করে ব্যবস্থা, প্রকৃত ঋণখেলাপি চিহ্নিত করা, এক ব্যক্তির হাতে একাধিক ব্যাংক ছেড়ে দেওয়ার বিষয়টি তুলে ধরেন।

দেশের আর্থিক খাত বিশেষ করে ব্যাংক খাতের ভঙ্গুরতা নিয়ে কয়েক বছর ধরে আলোচনা চলছে। বিশেষ করে অনিয়ম-দুর্নীতি, বেনামি ঋণসহ বিভিন্ন উপায়ে ব্যাংকের টাকা মেরে বাইরে পাচারের বিষয়টি আলোচনায় এসেছে। কেন্দ্রীয় ব্যাংক বিভিন্ন অনিয়ম-জালিয়াতির তথ্য জানলেও ব্যবস্থা নেয়নি। উল্টো এসব তথ্য আড়াল করতে বিভিন্ন ব্যবস্থা নেওয়া হয়। কোনো অনিয়মের তথ্য যেন গণমাধ্যমে প্রকাশ না হয়, সে জন্য ২০১৬ সাল থেকে ২০২২ সালের মাঝামাঝি পর্যন্ত গভর্নরের দায়িত্বে থাকা ফজলে কবির এবং ২০২২ সালের জুলাই থেকে গভর্নরের দায়িত্বে আসা আব্দুর রউফ তালুকদার বিভিন্ন উপায়ে কর্মকর্তাদের ওপর চাপ প্রয়োগ করেন। অনেক সময় কোনো কর্মকর্তা পরিদর্শনে গিয়ে বিশেষ অনিয়ম-জালিয়াতি ধরলেই ওই কর্মকর্তার বিরুদ্ধে ব্যবস্থা নেওয়া হয়েছে। গত বছরের মার্চ থেকে সাংবাদিক প্রবেশে নিষেধাজ্ঞা আরোপ করেন আব্দুর রউফ তালুকদার।

বাংলাদেশ ব্যাংকে নিষেধাজ্ঞা প্রত্যাহারের দাবিতে শুরু থেকে স্বোচ্চার ছিল ইআরএফ। এ ছাড়া সংবাদপত্র মালিকদের সংগঠন নোয়াব, সম্পাদক পরিষদ, বিএফইউজে, ডিইউজে, ঢাকা রিপোর্টার্স ইউনিটিসহ বিভিন্ন সংগঠন বিবৃতি দেয়।

সাংবাদিকদের সঙ্গে বৈঠকে ডেপুটি গভর্নর কাজী সাইদুর রহমান বলেন, কেন্দ্রীয় ব্যাংকের কর্মকর্তাদের দিক থেকে অনিয়ম-দুর্নীতির বিরুদ্ধে কাজ করার কোনো বাধা নেই। অন্য তিন ডেপুটি গভর্নরও একই কথা জানিয়ে বলেন, আর্থিক খাতের দুরবস্থা কাটাতে তারা কাজ করবেন। তারা বলেন, অনিয়ম-দুর্নীতি রোধে কেন্দ্রীয় ব্যাংক পরিদর্শন জোরদার করবে। একই সঙ্গে পাচার রোধ ও পাচার হওয়া অর্থ ফেরত আনতে ব্যবস্থা নেওয়া হবে। এখন থেকে সাংবাদিকরা আগের মতো প্রবেশ করতে পারবেন।"
2024-08-07 18:32:54,গুমের শিকার ইউপিডিএফ নেতা মাইকেল চাকমা মুক্ত,"রাষ্ট্রীয় গুমের শিকার ইউনাইটেড পিপলস ডেমোক্রেটিক ফ্রন্টের (ইউপিডিএফ) সংগঠক মাইকেল চাকমা মুক্তি পেয়েছেন। প্রায় পাঁচ বছর তিন মাস তিনি নিখোঁজ ছিলেন। বুধবার ভোরে চট্টগ্রামের একটি স্থানে তাকে চোখ বাঁধা অবস্থায় ছেড়ে দেয়া হয়। ইউপিডিএফের এক প্রেস বিজ্ঞপ্তিতে এ তথ্য জানানো হয়।

বিজ্ঞপ্তিতে বলা হয়, ২০১৯ সালের ৯ এপ্রিল নারায়ণগঞ্জের কাঁচপুর এলাকা থেকে সাংগঠনিক কাজ শেষে ঢাকায় ফেরার পথে রাষ্ট্রীয় সংস্থা কর্তৃক মাইকেল চাকমা গুমের শিকার হন। এরপর থেকে তার কোনো হদিস মিলেনি। মাইকেল চাকমাকে উদ্ধার ও মুক্তির দাবিতে ইউপিডিএফ ও তার সহযোগী সংগঠনসমূহ, প্রগতিশীল ও মানবাধিকার সংগঠন, শিক্ষক-নাগরিক সমাজসহ পরিবারের লোকজন নানা কর্মসূচি পালন করেছেন।

সেখানে আরও বলা হয়, অ্যামনেস্টি ইন্টারন্যাশনাল, সিএইচটি কমিশনসহ মানবাধিকার নিয়ে কাজ করা ব্যক্তিরাও মাইকেল চাকমা গুমের উদ্বেগ প্রকাশ করে তার সন্ধান দেয়ার জন্য সরকারের কাছে দাবি জানিয়েছিলেন। সংশ্লিষ্ট নারায়ণগঞ্জ থানায় অভিযোগ দায়ের ও মাইকেল চাকমার সন্ধান চেয়ে পরিবারের পক্ষ থেকে হাইকোর্টে রিট পিটিশন দাখিল করা হলেও এতদিন সরকারের পক্ষ থেকে তাকে উদ্ধারে কোন পদক্ষেপ নেওয়া হয়নি। ছাত্র-গণ অভ্যুত্থানে আওয়ামী লীগ সরকারের পতন হওয়ার পর তাকে মুক্তি দেওয়া হলো।

বিবৃতিতে ইউপিডিএফের কেন্দ্রীয় সহসভাপতি নুতন কুমার চাকমা বলেন, ফ্যাসিস্ট আওয়ামী লীগ সরকারের নির্দেশে মাইকেল চাকমাকে তুলে নিয়ে দীর্ঘ ৫ বছরের অধিক বন্দী করে রাখে। তিনি এই গুমের সাথে জড়িতদের বিচারের দাবি জানান।"
2024-08-07 18:17:45,"স্টার সিনেপ্লেক্স ভাঙচুর, আগুন","রাজশাহীতে স্টার সিনেপ্লেক্স ভাঙচুর করেছে দুর্বৃত্তরা। ভেঙে তছনছ করে ফেলা হয়েছে, দেওয়া হয়েছে আগুন। বিষয়টি জানিয়েছেন স্টার সিনেপ্লেক্সের সিনিয়র মার্কেটিং ম্যানেজার মেসবাহউদ্দিন আহমেদ।

তিনি বলেন, রাজশাহীতে বঙ্গবন্ধু হাইটেক পার্কে আমরা স্টার সিনেপ্লক্সের একটা শাখা চালু করেছিলাম। সেটি রাজশাহী শহর থেকে বেশ দূরে বঙ্গবন্ধু হাইটেক পার্কে অবস্থিত। ক্ষমতার পালাবদলের পর হাইটেক পার্কে একদল দুর্বৃত্ত হামলা করে। এই ফাঁকে সুযোগ সন্ধানী ও লুটের তালে থাকা কিছু মানুষ স্টার সিনেপ্লেক্স ভাঙচুর করে।

মেসবাহ উদ্দিন আহমেদ বলেন, 'আমাদের স্টার সিনেপ্লেক্সের অধিকাংশ শাখাই মার্কেটের ভেতরে অবস্থিত। তাই সেসব সুরক্ষিত রয়েছে। এটা হাইটেক পার্কের ভেতরে ছিল। হাইটেক পার্কে হামলার ফলে আমাদের সিনেপ্লেক্সে হামলা করা হয়েছে।'

এদিকে সিনেমা হলে হামলা ও ভাঙচুরের ঘটনায় চলচ্চিত্র সংশ্লিষ্টরা ক্ষোভ প্রকাশ করেছেন। নির্মাতা দেবাশীষ বিশ্বাস, অনন্য মামুন, আলোক হাসান ক্ষোভ প্রকাশ করে সামাজিক মাধ্যমে পোস্ট দিয়েছেন।

দেবাশীষ বিশ্বাস বলেন, ‘দেশের সাংস্কৃতিক অঙ্গনে হামলা ভাঙচুর চলছে তা কোনোভাবেই কাম্য নয়। সিনেমা হল ভাঙচুর করা হয়েছে, সিনেমা কার ক্ষতি করেছে? সিনেমা শুধু বিনোদন নয়, সিনেমা হলো সমাজের প্রতিচিত্র। সিনেমা হল ভাংচুর করার কোনো মানেই হয় না।’

নির্মাতা অনন্য মামুন বলেন, আমার দেশের চলচ্চিত্র যখন ঘুরে দাড়াতে শুরু করেছে, ঠিক তখুনি এত বড় আঘাত। আজ সিনেপ্লেক্স আছে বলে চলচ্চিত্র দেখার জন্য নতুন দর্শক আসতে শুরু করেছে। আমরা বড় বাজেটের চলচ্চিত্র বানানোর স্বপ্ন দেখি। রাজশাহী হাইটেক পার্কে ৫ আগস্ট সারারাত লুটপাট হয়েছে, সিনেপ্লেক্স ভেঙ্গে চুরমার। ওয়াশরুমের কমোড, পানির ট্যাপটাকেও ছাড়েনি।"
2024-08-07 18:10:45,অন্তর্বর্তী সরকারের শপথ বৃহস্পতিবার: সেনাপ্রধান,"অন্তর্বর্তী সরকারের শপথ অনুষ্ঠিত হবে বৃহস্পতিবার রাত ৮ টায়। ওইদিন বঙ্গভবনে শপথ অনুষ্ঠিত হবে।

বুধবার (৭ আগস্ট) বিকেল ৬টার দিকে বিফ্রিংয়ে এসব তথ্য জানান সেনাপ্রধান ওয়াকার-উজ-জামান।

সেনাপ্রধান বলেন, ‘ড. ইউনূস বৃহস্পতিবার (৮ আগস্ট) দেশে আসবেন। আমি তাকে বিমানবন্দরে রিসিভ করব। আশা করি বৃহস্পতিবার রাত ৮টায় অন্তর্বর্তী সরকারের শপথ অনুষ্ঠিত হবে।’

অন্তর্বর্তী সরকারে ১৫ জন সদস্য থাকতে পারেন বলে উল্লেখ করেন সেনাপ্রধান ওয়াকার-উজ-জামান।

ট্রাফিক নিয়ন্ত্রণে শিক্ষার্থীদের কাজের প্রশংসা করেন সেনাপ্রধান। একই সঙ্গে পুলিশ সক্রিয় হলে দেশের আইনশৃঙ্খলা পরিস্থিতি দ্রুতই স্বাভাবিক হয়ে আসবে বলে জানান সেনাপ্রধান।"
2024-08-07 18:09:16,ড. ইউনূসের কাছে ফারুকীর অনুরোধ,"শেখ হাসিনা সরকার পতনের পর দেশে গঠন করা হচ্ছে অন্তবর্তীকালীন সরকার। এই সরকারের প্রধান হচ্ছেন ড. মুহাম্মদ ইউনূস। তাকে স্বাগত জানিয়েছেন দেশের সর্বস্থরের মানুষ। স্বাগত জানাচ্ছেন দেশের তাররকাও। ড. ইউনূসের উদ্দেশ্যে নিজের কিছু পরামর্শ তুলে ধরেছেন জনপ্রিয় নির্মাতা মোস্তফা সরয়ার ফারুকী।

শুরু থেকেই এই নির্মাতা কোটা আন্দোলনের সঙ্গে ছিলেন। সম্প্রতি এক গণমাধ্যমে অন্তবর্তীকালীন সরকার গঠন প্রসঙ্গে নিজের একটি লম্বা মতামত পেশ করেন তিনি। এক ফেসবুক স্ট্যাটাসে তার ওই মতামত সংক্ষিপ্ত করে উল্লেখ করেন ফারুকী।

ফারুকী বলেন, ‘আমি মনে করি, অন্তর্বর্তীকালীন সরকার দায়িত্ব নেওয়ার পর প্রথম কাজ হবে ৩২ নম্বরের বাড়ির পুনর্বাসনের কাজ শুরু করা। এই বাড়িকে আগের চেহারায় ফিরিয়ে নিয়ে আসা এবং এ বাড়ি সম্পর্কিত বিভিন্ন ছবি, স্মৃতিস্মারক যা যা পাওয়া যায় তা দিয়ে যাদুঘর আবার চালু করা। এবং অন্তর্বর্তীকালীন সরকারের প্রধান প্রফেসর ইউনূসের উচিত হবে নিজেই বাড়িটা ভিজিট করা। তিনি এই বাড়ি ভিজিট করলে একটা সিগনিফিকেন্স তৈরি হবে, একটা বার্তা দেবে।’

ফারুকী আরও বলেন করেন, ‘এ ছাড়া দেশের বিভিন্ন জায়গায় বীরশ্রেষ্ঠদের ভাস্কর্য ভাঙচুর করা হয়েছে। এগুলো সব ঠিকঠাক করে আগের অবস্থায় ফিরিয়ে আনতে হবে। বাংলাদেশের মন্দির থাকবে, মসজিদ থাকবে, প্যাগোডা থাকবে, গির্জা থাকবে, বোরকা থাকবে, জিনস থাকবে। সবকিছুই থাকবে বহুজনের এই সমাজে।’

এর আগে প্রধানমন্ত্রী শেখ হাসিনার পদত্যাগের পর সামাজিক যোগাযোগ মাধ্যমে নিজের কয়েকটি দাবি তুলে ধরেছিলেন নির্মাতা মোস্তফা সরয়ার ফারুকী। তার ছয়টি দাবির মধ্যে মানুষের ক্ষোভ সামলানোর বিষয়টি তুলে আনেন; একইসঙ্গে মেজর জিয়াউল আহসানকে গ্রেপ্তারের দাবি করেন।"
2024-08-07 18:07:30,ড. ইউনূস আমাদের সুন্দর গণতান্ত্রিক প্রক্রিয়ায় নিয়ে যাবেন,"ড. ইউনূসের সঙ্গে কথা হয়েছে, তিনি আমাদের সুন্দর গণতান্ত্রিক প্রক্রিয়ায় নিয়ে যাবেন বলে জানিয়েছেন সেনাবাহিনীর প্রধান ওয়াকার উজ জামান। বুধবার বিকেলে সেনা সদর দপ্তরে এক সংবাদ সম্মেলনে এ কথা জানান সেনাপ্রধান।

বিস্তারিত আসছে..."
2024-08-07 18:02:57,কোটা আন্দোলনে শহীদ আবু সাঈদের কবর জিয়ারত করলেন জামায়াতের আমির,"কোটা সংস্কার আন্দোলনে পুলিশের গুলিতে নিহত বেগম রোকেয়া বিশ্ববিদ্যালয়ের শিক্ষার্থী আবু সাঈদের কবর জিয়ারত করেন জামায়াতে ইসলামীর আমির ডা. শফিকুর রহমান। বুধবার রংপুরের পীরগঞ্জের জাফরপাড়ার বাবনপুরে আবু সাঈদের কবর জিয়ারত শেষে তার পরিবারকে আর্থিক সহযোগিতা করা হয় দলটির পক্ষ থেকে।

এর আগে ঢাকা থেকে হেলিকপ্টার যোগে সকাল সোয়া ১০টায় জাফরপাড়া দারুল উলুম কামিল মাদ্রাসা মাঠে অবতরণ করেন জামায়াতের আমির। সেখানে উপস্থিত জনগণের উদ্দেশে বক্তব্য দেন। দেশের অস্থিতিশীল পরিবেশ সৃষ্টিকারীদের প্রতি সজাগ দৃষ্টি রাখতে তাদের প্রতি আহ্বান জানান। এ সময় জামায়াতের সহকারী সেক্রেটারি জেনারেল মাওলানা আব্দুল হালিমসহ দলের নেতাকর্মীরা উপস্থিত ছিলেন।

জামায়াতের আমির বলেন, ‘আবু সাঈদ ২য় স্বাধীনতা যুদ্ধের মহানায়ক। তাঁকে শ্রদ্ধা জানাতে ও পরিবারের পাশে থাকতে নৈতিক দায়বদ্ধতা থেকে এখানে এসেছি। সাঈদ ছাড়াও এ আন্দোলনে আমাদের কলিজার টুকরা যুবসমাজ বুক চিতিয়ে গুলির সামনে দাঁড়িয়েছে। যারা শহীদ হয়েছেন, যারা পঙ্গু হয়েছেন সবার প্রতি গভীর শ্রদ্ধা। নিহতদের শহীদ হিসেবে কবুল করার জন্য আল্লাহর দরবারে দোয়া করছি।’

অন্তর্বর্তীকালীন সরকারে জামায়াতের প্রতিনিধি নিয়ে সাংবাদিকদের এক প্রশ্নের জবাবে জামায়াতের আমির বলেন, ‘এই বিপ্লব আমরা করিনি। এ বিপ্লব করেছে যুবসমাজ। কাজেই তাদের সঙ্গে কথা বলে আগামীর কর্মপরিকল্পনা করতে হবে। রাষ্ট্রপতিকে ধন্যবাদ জানাই। তিনি সেটাই করেছেন।’

বৈষম্যবিরোধী ছাত্র আন্দোলন চলাকালে গত ১৬ জুলাই পুলিশের গুলিতে নিহত হন রংপুরে বেগম রোকেয়া বিশ্ববিদ্যালয়ের ইংরেজি বিভাগের চতুর্থ বর্ষের শিক্ষার্থী আবু সাঈদ।"
2024-08-07 17:57:18,সবার সমান অধিকার নিশ্চিত করতে হবে,"বিএনপির স্থায়ী কমিটির সদস্য আমির খসরু মাহমুদ চৌধুরী বলেছেন, বাংলাদেশের সাংবিধানিক ও রাজনৈতিক অধিকার সকলকে সমানভাবে দিতে হবে। সব জনগণের প্রত্যাশা পূরণ করতে হবে।

বুধবার রাজধানীর নায়াপল্টনে বিএনপি আয়োজিত সমাবেশে তিনি একথা বলেন।

তিনি বলেন, আজকের সমগ্র জাতির জন্য কাজ করতে হবে। কোনো বিভেদ রাখা যাবে না, সবার চিন্তাভাবনার প্রতিপালন করাতে হবে।"
2024-08-07 17:42:36,ড. ইউনূসের সাজা বাতিল,"শ্রম আইন লঙ্ঘনের অভিযোগে দায়ের করা মামলায় গ্রামীণ টেলিকমের চেয়ারম্যান নোবেল বিজয়ী অর্থনীতিবিদ ড. মুহাম্মদ ইউনূসের ৬ মাসের সাজা বাতিল করেছেন শ্রম আপিল ট্রাইব্যুনাল।

আজ বুধবার শ্রম আপিল ট্রাইব্যুনালের বিচারক এম এ আউয়াল এ আদেশ দেন। আদালতে ড. ইউনূসের পক্ষে শুনানি করেন ব্যারিস্টার আবদুল্লাহ আল মামুন। শ্রম আইন লঙ্ঘনের দায়ে গত ১ জানুয়ারি ড. মুহাম্মদ ইউনূসসহ চারজনকে ছয় মাসের বিনাশ্রমে কারাদণ্ড দেন ঢাকার তৃতীয় শ্রম আদালতের বিচারক শেখ মেরিনা সুলতানা। সাজার পাশাপাশি পৃথক দুই ধারায় প্রত্যেককে ৩০ হাজার টাকা জরিমানা অনাদায়ে ২৫ দিনের আরও সাজা ভোগ করতে হবে।"
2024-08-07 17:30:36,সুযোগ সন্ধানীদের বিরুদ্ধে নেতাকর্মীদের সজাগ থাকতে হবে: মির্জা আব্বাস,"বিএনপির জাতীয় স্থায়ী কমিটির সদস্য মির্জা আব্বাস বলেছেন, বিভিন্ন জায়গা থেকে আমার নেতাকর্মীদের বিরুদ্ধে আমার কাছে অভিযোগ আসছে, অনেকে সুযোগ সন্ধানী হয়ে বিভিন্ন স্থানে গণ্ডগোল থেকে শুরু করে নানা অপকর্ম করতে চাচ্ছেন। এসব সুযোগ সন্ধানীদের বিরুদ্ধে নেতাকর্মীদের সজাগ থাকতে হবে। বহু লোক এখন খোলস পাল্টে সুযোগ সুবিধা নিতে চাইবে, তাদের বিষয়ে সতর্ক থাকতে হবে।

বুধবার নয়াপল্টনে বিএনপির আয়োজিত এক সমাবেশে বিশেষ অতিথির বক্তব্যে তিনি এসব কথা বলেন।

মির্জা আব্বাস বলেন, এবারের আন্দোলন বিদেশি কোনো প্রভুর সহায়তা ছাড়াই সফল হয়েছে। আমাদের দেশের ছাত্র জনতার রক্তের বিনিময়ে আন্দোলনের মাধ্যমে আমরা দেশকে মুক্ত করতে পেরেছি।

তিনি বলেন, আল্লাহতালার কাছে লাখো শুকরিয়া। আমরা প্রতিনিয়ত দোয়া করতাম ফ্যাসিবাদ থেকে দেশনেত্রী ও দেশের মানুষকে মুক্ত করার। আল্লাহ আমাদের সে দোয়া কবুল করেছেন। যারা এই ফ্যাসিবাদের বিরুদ্ধে লড়াই করে জীবন দিয়েছে তাদের প্রতি শ্রদ্ধা জানাই।

মির্জা আব্বাস বলেন, আগামীকাল আমাদের অনেক নেতা কারামুক্তি পেয়েছেন। এই ফ্যাসিস্ট সরকার পানির স্রোতের মতো করে আমাদের নেতাকর্মীদের জেলে ঢুকিয়েছে। দীর্ঘ ১৭ বছর পর কাল আমাদের নেতাকর্মীরা শান্তিতে ঘরে ঘুমাতে পেরেছেন। আমিও কাল অনেক শান্তিতে ঘুমিয়েছি।"
2024-08-07 17:24:47,ভুলের কারণে বিজয় যেন হাতছাড়া না হয়,"অন্তর্বর্তীকালীন সরকারের প্রধান উপদেষ্টার জন্য মনোনীত ড. মুহাম্মদ ইউনূস দেশবাসীর উদ্দেশে একটি বার্তা দিয়েছেন। চিকিৎসার জন্য বর্তমানে ফ্রান্সের রাজধানী প্যারিসে রয়েছেন তিনি। আগামীকাল বৃহস্পতিবার দুপুরে দেশে ফেরার কথা রয়েছে নোবেলজয়ীর। তিনি আসার পর গঠন করা হবে অন্তর্বর্তীকালীন সরকার।

এ পরিস্থিতিতে আজ বুধবার দুপুরে গণমাধ্যমে একটি বক্তব্য পাঠিয়েছেন ড. মুহাম্মদ ইউনূস। তাতে সরকার পতনের আন্দোলনে নেতৃত্বে দেওয়া ছাত্রনেতাদের পাশাপাশি দেশের আপামর জনসাধারণকে অভিনন্দন জানিয়েছেন তিনি।

ড. ইউনূস বলেছেন, আমি সাহসী ছাত্রদের অভিনন্দন জানাই, যারা আমাদের দ্বিতীয় বিজয় দিবসকে বাস্তবে রূপ দিতে নেতৃত্ব দিয়েছেন এবং অভিনন্দন জানাই দেশের আপামর জনসাধারণকে, যারা ছাত্রদের এই আন্দোলনে পূর্ণ সমর্থন দিয়েছেন।

নতুন এই বিজয়ের সর্বোত্তম সদ্ব্যবহার নিশ্চিতে সবাইকে এগিয়ে আসার আহ্বান জানিয়ে শান্তিতে নোবেলজয়ী বাংলাদেশি বলেছেন, আমাদের কোনো প্রকার ভুলের কারণে আমাদের এই বিজয় যেন হাতছাড়া হয়ে না যায়। আমি সবাইকে বর্তমান পরিস্থিতিতে শান্ত থাকতে এবং সব ধরনের সহিংসতা এবং স্থাবর ও অস্থাবর সম্পদ বিনষ্ট করা থেকে বিরত থাকতে আহ্বান জানাচ্ছি।

ছাত্র-দলমতনির্বিশেষে সবাইকে শান্ত থাকার জন্য অনুরোধ জানিয়ে তিনি বলেছেন, আমাদের প্রিয় এই সুন্দর ও বিপুল সম্ভাবনাপূর্ণ দেশটিকে আমাদের নিজেদের ও পরবর্তী প্রজন্মের জন্য রক্ষা করা এবং একে এগিয়ে নিয়ে যাওয়াই এখন আমাদের প্রধান কাজ। একটি নতুন পৃথিবী বিনির্মাণে আমাদের তরুণেরা প্রস্তুত। অকারণ সহিংসতা করে সুযোগটি আমরা হারাতে পারি না।

সব ধরনের সহিংসতা থেকে বিরত থাকার আহ্বান জানিয়ে ইউনূস বলেছেন, সহিংসতা আমাদের সবারই শত্রু। অনুগ্রহ করে শত্রু সৃষ্টি করবেন না। সবাই শান্ত থাকুন এবং দেশ পুনর্গঠনে এগিয়ে আসুন। অনুগ্রহ করে নিজে শান্ত থাকুন এবং আপনার আশপাশের সবাইকে শান্ত থাকতে সহায়তা করুন।"
2024-08-07 17:08:20,আলিয়াকে নিয়ে জ্যোতিষীর ভবিষ্যদ্বাণী,"পেশাগত ও ব্যক্তিজীবন দু’দিকেই সমান তালে এগিয়ে নিয়ে চলেছেন বলিউড অভিনেত্রী আলিয়া ভাট। আগামী বছরেও আলিয়ার জীবনে এমন গতি থাকবে? সম্প্রতি আলিয়া ভাটকে ভবিষ্যদ্বাণী করলেন ভারতের বিখ্যাত জ্যোতির্বিদ বিক্রম চন্দিরামণি। তিনি হলিউড ও বলিউড তারকা সম্পর্কে প্রায়ই সম্ভাব্য ঘটনাবলি বলে থাকেন।

তিনি জানিয়েছেন, আলিয়ার জীবনে সূর্যের প্রভাব থাকার কারণে তার বলিউডের অভিনয় জীবন এবং বিভিন্ন ব্র্যান্ডে বিনিয়োগের সম্ভাবনা রয়েছে, যা ভবিষ্যতে তাঁর সম্পদের পরিমাণ আরও বেশ কয়েক গুণ বাড়িয়ে দেবে। যদিও নেপথ্যে তাঁর পরিশ্রম থাকবে বলে জানা গেছে। আর্থিক দিক থেকে আগামী বছর বেশ ভালো যাবে বলে জানিয়েছেন এই জ্যোতির্বিদ।

তিনি আরও জানিয়েছেন, অনেক দিন ধরে আটকে থাকা বাণিজ্যিক পদক্ষেপের পথ আরও সুগম হবে।

অন্যদিকে, পারিবারিক দিক থেকেও সুখের মুখ দেখবেন আলিয়া। স্বামী রণবীর কাপুর ও কন্যা রাহাকে নিয়ে সংসার চালিয়ে যাবেন ভালোভাবেই।"
2024-08-07 17:04:21,বীর সন্তানরা অসম্ভবকে সম্ভব করেছে,"বিএনপি চেয়ারপারসন বেগম খালেদা জিয়া বলেছেন, আমি আন্তরিক ধন্যবাদ জানাতে চাই, আমাদের বীর সন্তানদের, যারা সংগ্রামের মধ্য দিয়ে এই অসম্ভবকে সম্ভব করেছে। শত শত শহীদের জানাই শ্রদ্ধা। এই বিজয় আমাদের নতুন সম্ভাবনা নিয়ে এসেছে।

বুধবার বিকেলে রাজধানীর নয়াপল্টনে দলের কেন্দ্রীয় কার্যালয়ের সামনে বিএনপির সমাবেশে ভিডিও বার্তায় তিনি এসসব কথা বলেন।

খালেদা জিয়া বলেন, দীর্ঘদিন অসুস্থ থাকার পর আপনাদের সামনে কথা বলতে পারার জন্য আল্লাহর কাছে শুকরিয়া আদায় করছি। আমার কারাবন্দি অবস্থায়, আপনারা আমার কারামুক্তি ও রোগ মুক্তির জন্য সংগ্রাম করেছেন, দোয়া করেছেন। সেজন্য আমি আপনাদের সবাইকে ধন্যবাদ জানাচ্ছি। দীর্ঘ আন্দোলন সংগ্রাম ও ত্যাগের বিনিময়ে আমরা ফ্যাসিবাদী অবৈধ সরকারের কাছ থেকে মুক্তি পেয়েছি।

তিনি বলেন, সব ধর্ম ও গোত্রের অধিকার নিশ্চিত করতে হবে। শান্তি, প্রগতি আর সাম্যের ভিত্তিতে আধুনিক বাংলাদেশ নির্মাণে আসুন আমরা তরুণদের হাত শক্তিশালী করি। ধ্বংস নয়, প্রতিশোধ নয়, প্রতিহিংসা নয়, ভালোবাসা, শান্তি ও জ্ঞান ভিত্তিক সমাজ গড়ে তুলি।

সাবেক এই প্রধানমন্ত্রী বলেন, দীর্ঘদিনের নজিরবিহীন দুর্নীতি, গণতন্ত্রের ধ্বংস স্তূপের মধ্য থেকে আমাদের নির্মাণ করতে হবে এক সমৃদ্ধ বাংলাদেশ। ছাত্র-তরুণরাই আমাদের ভবিষ্যৎ। তরুণরা যে স্বপ্ন নিয়ে বুকের রক্ত ঢেলে দিয়েছে, সেই স্বপ্ন বাস্তবায়ন করতে মেধা, যোগ্যতা ও জ্ঞান ভিত্তিক গণতান্ত্রিক বাংলাদেশ গড়ে তুলতে হবে। মানবাধিকার, সামাজিক ন্যায়বিচার ও সাম্যের ভিত্তিতে নির্মাণ করতে হবে শোষণহীন সমৃদ্ধ বাংলাদেশ।"
2024-08-07 16:51:12,"ধ্বংস নয়, শান্তি চাই","বিএনপি চেয়ারপারসন খালেদা জিয়া বলেছেন, আমরা ধ্বংস চাই না, শান্তি চাই। ছাত্র-তরুণরাই আমাদের ভবিষ্যৎ। তরুণদের স্বপ্ন বাস্তবায়নে কাজ করতে হবে।

বুধবার বিকেল সাড়ে ৪টার দিকে নয়াপল্টনে বিএনপির সমাবেশে ভার্চুয়ালি যুক্ত হয়ে এসব কথা বলেন তিনি।

খালেদা জিয়া বলেন, এ বিজয় আমাদের নতুন সংগ্রামে নিয়ে এসেছে। এখন সমৃদ্ধ বাংলাদেশ নির্মাণ করতে হবে। আসুন তরুণদের হাত শক্তিশালী করি।"
2024-08-07 16:50:09,"সংখ্যালঘু ব্যবসায়ীর ওপর হামলা, মুচলেকা দিয়ে মিলল মুক্তি","ঝিনাইদহের শৈলকুপায় দ্বীপক শর্মা নামে এক ওষুধ ব্যবসায়ীর ওপর হামলার ঘটনা ঘটেছে। মঙ্গলবার সন্ধ্যায় উপজেলার কবিরপুর মোড়ে ভাই ভাই মেডিসিন কর্নারে ঘটনাটি ঘটে। পরে বিএনপির নেতারা ঘটনাটি জানতে পারলে হামলাকারীদের ধরে শাস্তিমূলক ব্যবস্থা ও মুচলেকা নিয়ে ছেড়ে দেন।

এ বিষয়ে দোকানের মালিক দ্বীপক শর্মা বলেন, কবিরপুর এলাকার আমজাদ হোসেন ওরফে আমজাদ মিস্ত্রি ও আরও কয়েকজন দোকানে এসে কিছু বুঝে ওঠার আগেই আমার ওপর হামলা চালিয়ে পালিয়ে যায়। এর কিছুক্ষণ পরে স্থানীয় বিএনপির নেতারা ঘটনাটি জানতে পেরে তারা হামলাকারীদের ধরে এনে শৈলকুপা চৌরাস্তার মোড়ে নাকেখত ও মুচলেকা নিয়ে ছেড়েদেন।

এ ঘটনায় শৈলকুপা পৌর বিএনপির যুগ্ম সম্পাদক জামাল উদ্দিন বলেন, মঙ্গলবার সন্ধ্যায় কবিরপুরে এক সংখ্যালঘুর দোকানে হামলার ঘটনা ঘটে। সঙ্গে সঙ্গে ঘটনাটি কেন্দ্রীয় বিএনপির নেতাদের কানে পৌঁছায়। তখন কেন্দ্রীয় বিএনপির মানবাধিকার বিষয়ক সম্পাদক অ্যাড. আসাদুজ্জামান ঘটনাটি শৈলকুপা বিএনপির নেতাদের জানালে তারা হামলাকারীদের বিরুদ্ধে শাস্তিমূলক ব্যবস্থা নিয়ে ছেড়ে দেন।

এ বিষয়ে বিএনপির মানবাধিকার বিষয়ক সম্পাদক অ্যাড. আসাদুজ্জামান বলেন, কবিরপুরে দ্বীপক নামের এক ওষুধ ব্যবসায়ীর দোকানে হামলা হয়। বিষয়টি জানতে পেরে দ্রুত স্থানীয় বিএনপির নেতাদের জানালে তারা দুর্বৃত্তদের ধরে প্রকাশ্যে শাস্তি দিয়ে ছেড়ে দেন বলে জানতে পেরেছি।"
2024-08-07 16:48:33,উল্লাপাড়ায় ৩ গ্রামবাসীর সংঘর্ষে আহত ১৫,"উল্লাপাড়া পৌর বাজারে জমি নিয়ে বিরোধের জেরে ৩ গ্রামবাসীর সংঘর্ষে ১৫ জন আহত হয়। তাদের মধ্যে ব্যবসায়ী মামুন সরকারের অবস্থা গুরুতর। তাকে সিরাজগঞ্জ শহিদ এম মনসুর আলী মেডিকেল কলেজ হাসপাতালে নেওয়া হয়েছে।

সংঘর্ষ চলাকালে উত্তেজিত জনতা ৪টি গুদাম, ১১টি দোকান ও পৌর কাউন্সিলর নজরুল ইসলাম লেবুর বাড়িসহ অন্তত ৫টি বাড়িতে আগুন ধরিয়ে দেয়। এ অবস্থায় সেনাবাহিনীর সদস্য ও উল্লাপাড়া থানা পুলিশ দ্রুত ঘটনাস্থলে পৌঁছে পরিস্থিতি নিয়ন্ত্রণে আনে।"
2024-08-07 16:43:06,সাকিবের নীরবতা নিয়ে যা বললেন গুরু ফাহিম,"শিক্ষার্থীদের কোটা সংস্কার আন্দোলনে নীরব ভূমিকা পালন করেছেন সাকিব আল হাসান। যা নিয়ে তীব্র সমালোচনায় পড়তে হয়েছে তাকে। যদিও সেই সমালোচনা খুব একটা গায়ে মাখেননি তিনি। তবে সোমবার প্রধানমন্ত্রী শেখ হাসিনা পদত্যাগ করায় সংসদ সদস্য হিসেবে অকার্যকর হয়ে পড়েছেন সাকিব।

সরকার পতনের একদিন পর কানাডায় গ্লোবাল টি-টোয়েন্টি লিগে বাংলা টাইগার্সের হয়ে খেলতে নামেন সাকিব। সেখানেই লাঞ্ছিত হতে হয় টাইগার এই অলরাউন্ডারকে। গতকাল ছড়িয়ে পড়া একটি ভিডিওতে দেখা যাচ্ছে, ক্রিকেটারদের সঙ্গে মাঠ ছেড়ে বেরিয়ে যাওয়ার সময় ‘দালাল সাকিব’‘টোকাই সাকিব’ ‘ভুয়া ভুয়া’ বলে স্লোগান দিচ্ছেন প্রবাসী বাংলাদেশিরা। এ সময় কেউ কেউ আবার অশ্রাব্য গালাগালও দেন।

দেশের ছাত্র আন্দোলনে সাকিব নীরব থাকলেও আন্দোলনে শুরু থেকেই সমর্থন দিয়ে গেছেন তার গুরু ও ক্রিকেট কোচ নাজমুল আবেদীন ফাহিম। এক সাক্ষাৎকারে তার কাছে জানতে চাওয়া হয় সাকিবে নীরবতা নিয়ে। জবাবে তিনি বলেন, তার (সাকিব) সুযোগ ছিল ছাত্রদের পাশে দাঁড়ানোর, সহানুভূতি দেখানোর। কিন্তু কেন হয়নি সেটা ও-ই ভালো জানে আমি তো বলতে পারব না।

ফাহিম বলেন, ‘তার ফ্যান বা তাকে যারা পছন্দ করে তাদের প্রতিক্রিয়া খুব স্বাভাবিক। তারা আশা করেছিল কিছু-না কিছু একটা সাকিবের থেকে তাদের কাছে আসবে। যেহেতু আসেনি তাদের প্রতিক্রিয়া জাস্টিফাইড। আমার সঙ্গে কোনো কথা হয়নি। তার ক্যারিয়ার এখানে শেষ কি না আমি এখন বলতে পারব না।’"
2024-08-07 16:39:10,প্রতিটি হত্যাকাণ্ডের নিরপেক্ষ তদন্ত করতে পুলিশ প্রতিশ্রুতিবদ্ধ: আইজিপি,"পুলিশের নবনিযুক্ত মহাপরিদর্শক (আইজিপি) ময়নুল ইসলাম বলেছেন, বৈষম্যবিরোধী ছাত্র আন্দোলনকে কেন্দ্র করে সাম্প্রতিক সময়ে সংঘটিত ছাত্র, সাধারণ মানুষ, পুলিশসহ প্রতিটি হত্যাকাণ্ডের সুষ্ঠু ও নিরপেক্ষ তদন্ত করতে আমরা প্রতিশ্রুতিবদ্ধ। দেশের শান্তি ও শৃঙ্খলা স্থিতি ফিরিয়ে আনতে সর্বাত্মকভাবে সচেষ্ট রয়েছি। পুলিশ সর্বদা জনগণের জান-মালের নিরাপত্তা নিশ্চিত করতে নিরলসভাবে কাজ করছে। আমরা বিশ্বাস করি জনগণই রাষ্ট্রের মূল শক্তি।

বুধবার বিকেল ৩টায় পুলিশ সদরদপ্তরের কনফারেন্সে রুমে এক সংবাদ সম্মেলনে আইজিপি এসব কথা বলেন। সংবাদ সম্মেলনের শুরুতেই নবনিযুক্ত আইজিপি বৈষম্যবিরোধী ছাত্র আন্দোলনে ছাত্র, সাধারণ মানুষ, পুলিশসহ যারা শহীদ হয়েছেন তাদের প্রত্যেকের আত্মার মাগফেরাত কামনা করেন। তাদের শোক সন্তপ্ত পরিবারের সদস্যদের প্রতি গভীর সমবেদনা জানান।

আইজিপি বলেন,

আজ এক বিশেষ পরিস্থিতিতে আমি আপনাদের সম্মুখে হাজির হয়েছি। বৈষম্যবিরোধী ছাত্র আন্দোলন তথা ছাত্র-জনতার আন্দোলনকালের মাধ্যমে আমরা এক নতুন বাংলাদেশ গড়ার প্রত্যয় নিয়ে যাত্রা শুরু করেছি। আমরা সবসময় জনগণের পাশে থেকে জনগণকে সর্বোচ্চ সেবা প্রদানে বন্ধ পরিকর। পারষ্পরিক সৌহাদ্য, সম্প্রীতি, ভ্রাতৃত্ববোধে উজ্জীবিত হয়ে সবাইকে একযোগে কাজ করে উন্নয়ন ও সমৃদ্ধির পথে এগিয়ে যাব।

পুলিশ মহাপরিদর্শক ময়নুল ইসলাম বলেন, সারাদেশে পুলিশের বিভিন্ন থানা, স্থাপনা, আবাসিক ভবনে আক্রমণ হয়েছে। পুলিশ ও এর স্থাপনা সমূহ একটি রাষ্ট্রীয় সম্পদ। পুলিশ দেশ ও জনগণের কল্যাণে নিয়োজিত একটি জাতীয় প্রতিষ্ঠান। দেশের প্রয়োজনে যেকোনো সংকটময় মূহুর্তে এই বাহিনী সবসময় সর্বোচ্চ আন্তরিকতা ও পেশাদারিত্বের সঙ্গে দায়িত্ব পালন করেছে। আমরা এখনও আমাদের ওপর অর্পিত সকল দায়িত্ব পালনে দৃঢ়ভাবে অঙ্গীকারাবদ্ধ।

আন্দোলনে আহত পুলিশের প্রত্যেক সদস্য ও তাদের পরিবারের সদস্যদের আশ্বস্থ করে আইজিপি বলেন, সম্প্রতি পুলিশের যেসব সদস্য নিহত হয়েছেন তাদের প্রত্যেকটি পরিবারের দায়িত্ব আমরা নেব। যারা আহত হয়েছেন তাদের সর্বোচ্চ চিকিৎসাসেবা নিশ্চিত করার জন্য ইতোমধ্যে নির্দেশনা প্রদান করেছি। প্রয়োজনে আহত পুলিশ সদস্যদের উন্নত চিকিৎসার জন্য বিদেশে পাঠানোর ব্যবস্থা করা হবে।

পুলিশ সদস্যদের উদ্দেশে ময়নুল ইসলাম বলেন, আপনারা অনেক ধৈর্য ও সহিষ্ণুতার পরিচয় দিয়েছেন, অনেকে দেশের জন্য আত্মত্যাগ করেছেন, আপনাদের এই ত্যাগ আমরা কৃতজ্ঞতার সঙ্গে সবসময় স্মরণ করব। এখন এই সন্ধিক্ষণে সব পুলিশ সদস্যকে আন্তরিকভাবে আহ্বান জানাই, আপনারা দেশ ও জাতির প্রয়োজনে শৃঙ্খলা বাহিনীর সদস্য হিসেবে নিজ নিজ দায়িত্ব পালনে আত্মত্মনিয়োগ করুন। আপনাদের জীবনমানের উন্নয়ন এবং সার্বিক কল্যাণ নিশ্চিতকরণে সব ধরনের ব্যবস্থা গ্রহণ করব।

আইজিপি কৃতজ্ঞতা প্রকাশ করে বলেন, দেশের এই নতুন অধ্যায়ের সূচনা লগ্নে বৈষম্যবিরোধী ছাত্র আন্দোলনের নেতৃবৃন্দ, দেশপ্রেমিক সশস্ত্র বাহিনী, রাজনৈতিক নেতৃবৃন্দ, গণমাধ্যম, সুশীল সমাজ এবং দেশের সম্মানিত সব নাগরিককে তাদের আন্তরিক ভূমিকার জন্য বিশেষভাবে ধন্যবাদ জানাই। আমি বাংলাদেশ পুলিশের আইজিপি হিসেবে পেশাগত দায়িত্ব পালনে সবার আন্তরিক সহযোগিতা কামনা করছি। সবার সম্মিলিত প্রচেষ্টায় একটি সুখী, সমৃদ্ধ, শান্তিপূর্ণ ও নিরাপদ বাংলাদেশ গড়ে তুলব।

দেশবাসীর উদ্দেশে তিনি বলেন, পুলিশের সব ইতিবাচক কার্যক্রমে সবসময় আপনাদের সার্বিক সহযোগিতা পেয়ে আসছি। আগামীতেও এই ধারা অব্যাহত থাকবে বলে আমি দৃঢ়ভাবে বিশ্বাস করি।"
2024-08-07 16:35:33,সব পুলিশকে কর্মক্ষেত্রে যোগ দেওয়ার নির্দেশ,"বৃহস্পতিবারের (৮ আগস্ট) মধ্যে সব পুলিশ সদস্যকে নিজ নিজ কর্মক্ষেত্রে যোগ দেওয়ার নির্দেশ দিয়েছেন নবনিযুক্ত আইজিপি ময়নুল ইসলাম।

বুধবার বিকেলে পুলিশ সদরদপ্তরের কনফারেন্সে রুমে এক সংবাদ সম্মেলনে নতুন পুলিশপ্রধান এ নির্দেশ দেন।

আইজিপি বলেন, আজ এক বিশেষ পরিস্থিতিতে আমি আপনাদের সম্মুখে হাজির হয়েছি। বৈষম্যবিরোধী ছাত্র আন্দোলন তথা ছাত্র-জনতার আন্দোলনকালের মাধ্যমে আমরা এক নতুন বাংলাদেশ গড়ার প্রত্যয় নিয়ে যাত্রা শুরু করেছি। আমরা সবসময় জনগণের পাশে থেকে জনগণকে সর্বোচ্চ সেবা প্রদানে বন্ধ পরিকর। পারষ্পরিক সৌহাদ্য, সম্প্রীতি, ভ্রাতৃত্ববোধে উজ্জীবিত হয়ে সবাইকে একযোগে কাজ করে উন্নয়ন ও সমৃদ্ধির পথে এগিয়ে যাব।

পুলিশ মহাপরিদর্শক ময়নুল ইসলাম বলেন, সারাদেশে পুলিশের বিভিন্ন থানা, স্থাপনা, আবাসিক ভবনে আক্রমণ হয়েছে। পুলিশ ও এর স্থাপনা সমূহ একটি রাষ্ট্রীয় সম্পদ। পুলিশ দেশ ও জনগণের কল্যাণে নিয়োজিত একটি জাতীয় প্রতিষ্ঠান। দেশের প্রয়োজনে যেকোনো সংকটময় মূহুর্তে এই বাহিনী সবসময় সর্বোচ্চ আন্তরিকতা ও পেশাদারিত্বের সঙ্গে দায়িত্ব পালন করেছে। আমরা এখনও আমাদের ওপর অর্পিত সকল দায়িত্ব পালনে দৃঢ়ভাবে অঙ্গীকারাবদ্ধ।

আন্দোলনে আহত পুলিশের প্রত্যেক সদস্য ও তাদের পরিবারের সদস্যদের আশ্বস্থ করে আইজিপি বলেন, সম্প্রতি পুলিশের যেসব সদস্য নিহত হয়েছেন তাদের প্রত্যেকটি পরিবারের দায়িত্ব আমরা নেব। যারা আহত হয়েছেন তাদের সর্বোচ্চ চিকিৎসাসেবা নিশ্চিত করার জন্য ইতোমধ্যে নির্দেশনা প্রদান করেছি। প্রয়োজনে আহত পুলিশ সদস্যদের উন্নত চিকিৎসার জন্য বিদেশে পাঠানোর ব্যবস্থা করা হবে।"
2024-08-07 16:28:06,আইনশৃঙ্খলা পরিস্থিতির উন্নয়নে দ্রুত ব্যবস্থা নিন,"দেশের আইনশৃঙ্খলা পরিস্থিতির উন্নয়নে দ্রুত ব্যবস্থা নিতে রাষ্ট্রপতি মোহাম্মদ সাহাবুদ্দিন এবং তিন সামরিক বাহিনী প্রধানের প্রতি অনুরোধ জানিয়েছেন ব্যবসায়ী নেতারা। গত দুই দিনের অরাজক পরিস্থিতি নিয়ে উদ্বেগ জানিয়ে তারা বলেছেন, কারখানায় অগ্নি সংযোগ, থানায় হামলা, বাড়িঘর ভাঙচুর করছে দুর্বৃত্তরা।

এসব ঘটনাকে আরও ফুলিয়ে ফাপিয়ে অপপ্রচার চালানো হচ্ছে প্রতিবেশী দেশের পক্ষ থেকে। এতে বিদেশি ক্রেতা প্রতিষ্ঠানসহ সারাবিশ্বের কাছে দেশের ইমেজ সংকট বাড়ছে। এ অবস্থা চলতে থাকলে ছাত্র–জনতার জীবনের বিনিময়ে অর্জিত সাফল্য ম্লান হয়ে যেতে পারে।

বুধবার দুপুরে এক সংবাদ সম্মেলন থেকে এই অনুরোধ জানানো হয়। ইন্টারন্যাশনাল চেম্বার অব কমার্স বাংলাদেশ–আইসিসিবি রাজধানীর বনানীতে প্লাটিনাম গ্র্যান্ড হোটেলে এই সংবাদ সম্মেলনের আয়োজন করে। নোবেলজয়ী ড. ইউনূসের নেতৃত্বে অন্তবর্তীকালীন সরকারের প্রতি আস্থা রেখে ব্যবসায়ী নেতারা বলেন, সারাবিশ্বে তার সুনাম আছে। পোশাক খাতের উন্নয়েন তিনি কিছু কাজও করেছেন। ফলে পরিস্থিতি স্বাভাবিক হলে ব্যবসা বাণিজ্যে ঘুরে দাঁড়াতে পারবে বাংলাদেশ।

পরিবর্তীত রাজনৈতিক পরিস্থিতিতে বিভিন্ন ব্যবসায়ী সংগঠন এবং চেম্বার ও ফেডারেশন একরকম নিষ্ক্রিয় রয়েছে। এ প্রেক্ষিতে আইসিসিবেকে ব্যবসায়ী সমাজের প্রতিনিধি হিসেবে বিবেচনা করা হচ্ছে।

সংবাদ সম্মেলন পরিচালনা করেন আইসিসিবি সভাপতি মাহবুবুর রহমান। অন্যদের মধ্য বক্তব্য রাখেন ব্যবসায়ীদের শীর্ষ সংগঠন এফবিসিসিআইর সাবেক সভাপতি এবং বড় শিল্পগ্রুপ হা–মীম গ্রুপের ব্যবস্থাপনা পরিচালক সদ্য সাবেক সাংসদ এ. কে. আজাদ, বস্ত্রকল মালিকদের সংগঠন বিটিএমএর সাবেক সভাপতিদের মধ্যে স্কয়ার গ্রুপের ব্যবস্থাপনা পরিচালক তপন চৌধুরী, এ মতিন চোধুরী,আব্দুল হাই সরকার।

আইসিসিবি সভাপতি বলেন, দুষ্কৃতকারীদের ধ্বংসযজ্ঞ অবশ্যই রুখে দিতে হবে। এর সঙ্গে ছাত্ররা জড়িত নয়। সারাদেশে কিছু দুষ্কৃতকারী এ তাণ্ডব চালাচ্ছে। আওয়ামী লীগের সরকারের সময়ে ব্যবসায়ীদের অনেকেই চাপে থাকার কথা জানিয়ে তিনি বলেন, ‘ওই সময়টিতে পরিস্থিতি এমন ছিল, হয় আপনি আমার পক্ষে থাকবেন, নাইলে আপনি আমার বিপক্ষে। মাঝে মাঝে কোনো অবস্থান নেওয়ার সুযোগ নেই।’

ছাত্র আন্দোলনের ঘটনায় পুলিশের ছাত্র হত্যা এবং কারফিউ জারির পর ব্যবসায়ী নেতারা প্রধানমন্ত্রীর সঙ্গে দেখা করে তার পক্ষে বক্তব্য দেওয়া সংক্রান্ত এক প্রশ্নের জবাবে মাহবুবুর রহমান বলেন, যেহেতু আমাদের ঘাড়ের ওপর দুই মাথা নেই, সেজন্য সরকার প্রধানের সঙ্গে মিটিংয়ে আমন্ত্রণ জানালে আমাদের আপত্তি করার সুযোগ ছিল না।

আলোচনায় এফবিসিসিআইয়ের সাবেক সভাপতি এ. কে. আজাদ বলেন, ‘যে অন্তর্বর্তীদের সরকার আসবে সেটি পুরোপুরি কার্যক্রম শুরু করতে আরও কয়েক দিন সময় লাগবে বলে মনে হচ্ছে। কিন্তু আমরা যারা উৎপাদন ও রপ্তানির সঙ্গে যুক্ত রয়েছি, তাদের ঘণ্টা-মিনিট হিসাব করে কাজ করতে হয়। গত কয়েক দিনে দেশের বিভিন্ন কারখানায় ভাঙচুর, অগ্নিসংযোগ ও লুট হচ্ছে। এ পরিস্থিতিতে আমরা কারখানা চালাতে পারছি না।’

এ. কে. আজাদ বলেন, ‘বর্তমান পরিস্থিতিতে আমরা চারটি বিষয় বাস্তবায়নের জোর দাবি জানাচ্ছি। এগুলো হচ্ছে দ্রুততম সময়ের মধ্যে দেশের আইনশৃঙ্খলা পরিস্থিতি স্বাভাবিক করা, কারখানা চালুর ব্যবস্থা করা, মানুষের জীবনে নিরাপত্তার ব্যবস্থা করা এবং থানা ও পুলিশকে সক্রিয় করা।’

ব্যবসায়ী নেতা এ. কে. আজাদ জানান, আইনশৃঙ্খলা ফিরিয়ে আনতে এবং কারখানার নিরাপত্তা দেওয়ার জন্য সেনাবাহিনীর সহযোগিতা চাওয়া হয়েছে। গত রাতে তিনি সেনাবাহিনী প্রধানসহ তিনি বাহিনীর প্রধানের সঙ্গে কথা বলেছেন। সেখানে তিনি সেনাবাহিনীর এই সহযোগিতা চান।

তপন চৌধুরী বলেন, আইনশৃঙ্খলা পরিস্থিতির অবনতি ছাত্র জনতার ত্যাগের অর্জন ম্লান করে দিচ্ছে। বিদেশি ক্রেতারা উদ্বেগ জানাচ্ছেন। এ দেশের নিরাপত্তা এবং সময়মত পণ্য হাতে পাবেন কি-না এ নিয়ে তাদের মধ্যে দুশ্চিন্তা আছে।

এ মতিন চৌধুরী বলেন, অনেকে বন্দর থেকে কাঁচামাল খালাস করতে পারছে না। কারখানায় পণ্যের স্তূপ হয়ে আছে। ক্রেতারা তাদের রপ্তানি আদেশের প্রায় ৩০ শতাংশ অংশ হিসেবে অন্যত্র সরিয়ে নিচ্ছে। তবে যদি দ্রুতই পরিস্থিতি শান্ত হলে সার্বিক ব্যবসা-বাণিজ্যের অবস্থা ঠিক হয়ে যাবে বলে মনে করেন তিনি।

ডিবিএল গ্রুপের ব্যবস্থঅপনা পরিচালক এম এ জব্বার বলেন, বায়ার ক্রমাগত আমাদের কাছে বর্তমান পরিস্থিতি জানতে চাচ্ছে। বর্তমান সিচুয়েশন দীর্ঘায়িত করা যাবে না। তবে যদি পরিস্থিতির দ্রুতই উন্নতি করা যায়, আইনশৃঙ্খলা পরিস্থিতি ঠিক করা যায় তাহলে আমরা কভার করতে পারব।

পোশাক খাতের উদ্যোক্তাদের সংগঠন বিজিএমইএর সাবেক সভাপতি আনোয়ার–উল আলম চৌধুরী পারভেজ, কুতুব উদ্দিন চৌধুরী, ঢাকা চেম্বারের সাবেক সভাপতি রিজিওয়ান রাহমান, ট্রান্সকম গ্রুপের প্রধান নির্বহী সিমিন রহমান, বিকেএমইএর নির্বাহী সভাপতি মোহাম্মদ হাতেম বক্তব্য রাখেন।"
2024-08-07 16:26:53,জাতীয় সংসদে উচ্চ-কক্ষ প্রতিষ্ঠার প্রস্তাব তারেক রহমানের,"জাতীয় সংসদে উচ্চ-কক্ষ প্রতিষ্ঠার প্রস্তাব করেছেন বিএনপির ভারপ্রাপ্ত চেয়ারম্যান তারেক রহমান। তিনি বলেছেন, দেশে বিদেশে এমন অনেক জ্ঞান-বিজ্ঞানে ঋদ্ধ গুণীজন আছেন, যারা প্রচলিত রাজনীতিতে আসতে চান না। তাদের জন্য জাতীয় সংসদে উচ্চ কক্ষ প্রতিষ্ঠা করতে হবে। বাংলাদেশ জাতীয়তাবাদী দলের পক্ষ থেকে এ প্রস্তাব করছি।

৫ আগস্টকে দ্বিতীয় মুক্তিযুদ্ধ অ্যাখ্যা দিয়ে তিনি বলেন, সেখানে জনগণের একটিই বার্তা ছিল, তাহলো শর্ত দিয়ে স্বাধীনতা হয় না। স্বাধীনতাপ্রিয় জনগণ কোনো শর্ত বা বাধা মানে না। গণহত্যাকারী ও স্বৈরাচারী শেখ হাসিনা পালিয়ে যাবার পর প্রতিটি মানুষ উচ্চারণ করেছে ‘বাংলাদেশ স্বাধীন হয়েছে’।

তারেক রহমান বলেন, স্বাধীন বাংলাদেশ থেকে বলছি, জনগণকে মুক্ত করতে গিয়ে চোখে মুখে বুকে গুলি আলিঙ্গন করা আবু সাঈদ কিংবা মুগ্ধের মতো হাজারও ছাত্রছাত্রী, তরুণ-তরুণীকে প্রাণ বিসর্জন দিতে হয়েছে। আহত হয়েছেন অসংখ্য-অগণিত মানুষ। এর ভেতরে ছাত্রছাত্রী রয়েছেন, সাধারণ মানুষ রয়েছেন এবং রাজনৈতিক নেতাকর্মীবৃন্দ রয়েছেন। গণতন্ত্রের বিজয়ের ইতিহাসে এই মানুষগুলো স্মরণীয় হয়ে থাকবেন।

বিএনপির ভারপ্রাপ্ত চেয়ারম্যান আরও বলেন, ছাত্রজনতার এই বিপ্লবে সেদিন সাধারণ মানুষ রাজপথে নেমে এসেছে। গণতন্ত্রের পক্ষে রাজনৈতিক দলের নেতাকর্মীরসহ একজন মা যেমন তার সন্তানকে কোলে নিয়ে রাজপথে শামিল হয়েছিলেন, একইভাবে শিক্ষক, সাংবাদিক, বুদ্ধিজীবী, সাংস্কৃতিককর্মী ও শ্রমিকসহ সকল শ্রেণি-পেশার মানুষ সেদিন রাজপথে নেমে এসেছিল। ১৯৫২, ১৯৭১ কিংবা ১৯৯০ মতো বিজয়ের নতুন একটি অমর ইতিহাস রচনা করেছেন। ছাত্রজনতার ঐক্যবদ্ধ বিপ্লবের মধ্যদিয়ে বাংলাদেশ দেখেছে আরেকটি বিজয়। আমি বিএনপিসহ বাংলাদেশে প্রতিটি গণতন্ত্রকামী রাজনৈতিক দলের পক্ষ থেকে অভিনন্দন জানাই বীর জনতাকে।"
2024-08-07 16:21:51,আমাদের একটাই পরিচয় আমরা বাংলাদেশি,"বিএনপির ভারপ্রাপ্ত চেয়ারম্যান তারেক রহমান বলেছেন, আমাদের একটাই পরিচয় আমরা বাংলাদেশি। বুধবার বিকেলে ঢাকার নয়াপল্টনে বিএনপির সমাবেশে ভার্চুয়ালি যুক্ত হয়ে এ মন্তব্য করেন তিনি।

তারেক রহমান বলেন, দেশের চলমান অর্জনকে নষ্ট করতে ষড়যন্ত্র চলছে। ধর্ম বর্ণ পরিচয় এর ঊর্ধ্বে উঠে সকলকে নিরাপত্তা দিতে হবে। যে যেখানে বসবাস করছে সেখানে ধর্মীয় পরিচয় যাইহোক না কেন সকলের নিরাপত্তা নিশ্চিত করতে ঢাল হিসেবে দাঁড়িয়ে দৃষ্টান্ত স্থাপন করুন। বাংলাদেশের ভূখণ্ডে দাঁড়িয়ে সকল জনগণের পরিচয় একটি সবাই বাংলাদেশী।

তিনি বলেন, হাজারও শহীদের রক্তের বিনিময়ে পাওয়া স্বাধীনতাকে কালিমা লেপন করতে ষড়যন্ত্র শুরু হয়ে গেছে। সারাদেশে অস্থিতিশীল পরিস্থিতি সৃষ্টির ষড়যন্ত্র স্পষ্ট হয়ে উঠছে। প্রশাসনের প্রতি আহ্বান, শক্ত হাতে আইনশৃঙ্খলা নিয়ন্ত্রণ করুন। প্রতিটি মানুষের নিরাপত্তা নিশ্চিত করুন। ধর্ম, বর্ণ কিংবা কোন পরিচয়ে কারণে কেউ যেন নিরাপত্তাহীনতায় না থাকে সবার আগে সেটি নিশ্চিত করতে হবে।

বিএনপির ভারপ্রাপ্ত চেয়ারম্যান বলেন, স্বাধীনতা প্রিয় মানুষ স্বাধীনতার রক্ষায় কোন শর্ত মানে না। ছাত্র জনতার আন্দোলনের ফলে ২০২৪ সালে দেশের জনগণ দেখেছে এক নতুন স্বাধীনতা।

পুলিশ জনগণের শত্রু নয় উল্লেখে করে বিএনপির ভারপ্রাপ্ত চেয়ারম্যান বলেন, বিনা ভোটে নির্বাচিত শেখ হাসিনা পুলিশকে জনগণের বিরুদ্ধে দাঁড়াতে বাধ্য করেছে। শেখ হাসিনা পালানোর পর একটি চক্র পুলিশের মনোবল ভাঙতে চেষ্টা চালাচ্ছে। দেশে অস্থিতিশীল পরিবেশ সৃষ্টি করতে চাচ্ছে।

তিনি বলেন, বিএনপির নামে কেউ যদি অপকর্ম করতে চায় তাকেও আইনের হাতে তুলে দিন। কেউ যদি নিয়ম ভঙ্গ করে তার বিরুদ্ধেও পুলিশের কাছে অভিযোগ করুন। কেউ আইন নিজের হাতে তুলে নেবেন না। বিচারের ভার দয়া করে নিজ হাতে তুলে নেবেন না। সমালোচনা বা নৈরাজ্যের সমাধান নৈরাজ্য হতে পারে না। প্রশাসনকে সময়োপযোগী করে গড়ে তোলায় সবচেয়ে গুরুত্বপূর্ণ।

নিয়োগ বা প্রমোশনে মেধা স্বাধিকার অগ্রাধিকার থাকতে হবে দাবি করে তারেক রহমান বলেন, উন্নয়নে বৈদেশিক নির্ভরতা কমিয়ে আনতে হবে। দেশে কর্মসংস্থান সৃষ্টি করে বেকার সমস্যা সমাধান করতে হবে। সবার জন্য সুবিচার নিশ্চিত করতে আইনের শাসন নিশ্চিত করতে হবে। দ্রুততম সময়ের মধ্যে জনগণের ভোটে নির্বাচিত সরকারের কাছে ক্ষমতা স্থানান্তর করতে হবে।"
2024-08-07 16:13:59,নির্বাচনের রোডম্যাপ তৈরি করতে হবে: ড. ইউনূস,"অন্তর্বর্তীকালীন সরকারের প্রধান ড. মুহাম্মদ ইউনূস বলেছেন, সরকারের প্রতি দ্রুত আস্থা ফিরিয়ে আনা জরুরি। নির্বাচনের একটি রোডম্যাপ করা দরকার। ফিন্যান্সিয়াল টাইমস পত্রিকাকে দেওয়া এক সাক্ষাৎকারে এ কথা বলেছেন তিনি।

সাক্ষাৎকারে মুহাম্মদ ইউনূস বলেছেন, ‘দেশ পুনর্গঠনে আমরা একসঙ্গে কীভাবে কাজ করতে পারি, সেই বিষয়ে সংশ্লিষ্ট সব দলের সঙ্গে কথা বলব।’

শান্তিতে নোবেল বিজয়ী এ অর্থনীতিবিদ আরও বলেন, ‘নতুন নেতৃত্বের জন্য প্রস্তুত হতে কাজ করা দরকার।’"
2024-08-07 16:13:48,বিপদে সেনাবাহিনীর সহায়তা পেতে যোগাযোগ করবেন যেসব নম্বরে,"বর্তমান পরিস্থিতিতে যেকোনো নাশকতামূলক কর্মকাণ্ড, হানাহানি ও প্রাণনাশের হুমকির সম্মুখীন হলে কাছের সেনাবাহিনী ক্যাম্পে যোগাযোগ করার জন্য অনুরোধ করা হয়েছে। এ ক্ষেত্রে মিথ্যা তথ্য প্রদান ও গুজবে আতঙ্কিত হয়ে সেনাবাহিনীকে বিভ্রান্ত করা থেকে বিরত থাকতে বলা হয়েছে। সেনাবাহিনীর ক্যাম্পের সহায়তা পাওয়ার জন্য নিম্নলিখিত নম্বরে যোগাযোগ করতে বলা হয়েছে।

ঢাকা মহানগর

ঢাকার লালবাগ, ধানমন্ডি, মোহাম্মদপুর, শ্যামলী, আগারগাঁও, মহাখালী, তেজগাঁও, এলিফ্যান্ট রোড ও কাঁটাবন: ০১৭৬৯০৫১৮৩৮, ০১৭৬৯০৫১৮৩৯

ঢাকার গুলশান, বারিধারা, বনানী, বসুন্ধরা, বাড্ডা, রামপুরা, শাহজাহানপুর, উত্তরখান, দক্ষিণখান ও বনশ্রী: ০১৭৬৯০১৩১০২, ০১৭৬৯০৫৩১৫৪

ঢাকার মিরপুর-১ থেকে মিরপুর-১৪, খিলক্ষেত, উত্তরা ও হজরত শাহজালাল আন্তর্জাতিক বিমানবন্দর: ০১৭৬৯০২৪২১০, ০১৭৬৯০২৪২১১

ঢাকার মতিঝিল, সেগুনবাগিচা, কাকরাইল, শান্তিনগর, ইস্কাটন, রাজারবাগ, পল্টন, গুলিস্তান ও পুরান ঢাকা: ০১৭৬৯০৯২৪২৮, ০১৭৬৯০৯৫৪১৯

ঢাকা বিভাগ

মাদারীপুর: ০১৭৬৯০৭২১০২, ০১৭৬৯০৭২১০৩

কিশোরগঞ্জ: ০১৭৬৯১৯২৩৮২, ০১৭৬৯২০২৩৬৬

টাঙ্গাইল: ০১৭৬৯২১২৬৫১, ০১৭৬৯২১০৮৭০

গোপালগঞ্জ: ০১৭৬৯৫৫২৪৩৬, ০১৭৬৯৫৫২৪৪৮

রাজবাড়ী: ০১৭৬৯৫৫২৫১৪, ০১৭৬৯৫৫২৫২৮

গাজীপুর: ০১৭৮৫৩৪৯৮৪২, ০১৭৬৯০৯২১০৬

মুন্সিগঞ্জ: ০১৭৬৯০৮২৭৯৮, ০১৭৬৯০৮২৭৮৪

মানিকগঞ্জ: ০১৭৬৯০৯২৫৪০, ০১৭৬৯০৯২৫৪২

নারায়ণগঞ্জ: ০১৭৩২০৫১৮৫৮

নরসিংদী: ০১৭৬৯০৮২৭৬৬, ০১৭৬৯০৮২৭৭৮

শরীয়তপুর: ০১৭৬৯০৯৭৬৬০, ০১৭৬৯০৯৭৬৫৫

ফরিদপুর: ০১৭৬৯০৯২১০২, ০১৭৪২৯৬৬১৬২

চট্টগ্রাম বিভাগ

নোয়াখালী: ০১৬৪৪৪৬৬০৫১, ০১৭২৫০৩৮৬৭৭

চাঁদপুর: ০১৮১৫৪৪০৫৪৩, ০১৫৬৮৭৩৪৯৭৬

ফেনী: ০১৭৬৯৩৩৫৪৬১, ০১৭৬৯৩৩৫৪৩৪

লক্ষ্মীপুর: ০১৭২১৮২১০৯৬, ০১৭০৮৭৬২১১০

কুমিল্লা: ০১৩৩৪৬১৬১৫৯, ০১৩৩৪৬১৬১৬০

ব্রাহ্মণবাড়িয়া: ০১৭৬৯৩২২৪৯১, ০১৭৬৯৩৩২৬০৯

কক্সবাজার এবং চট্টগ্রাম জেলার লোহাগাড়া, পটিয়া, চন্দনাইশ, বাঁশখালী ও সাতকানিয়া উপজেলা: ০১৭৬৯১০৭২৩১, ০১৭৬৯১০৭২৩২

চট্টগ্রাম (লোহাগাড়া, পটিয়া, চন্দনাইশ, বাঁশখালী ও সাতকানিয়া উপজেলা ব্যতীত): ০১৭৬৯২৪২০১২, ০১৭৬৯২৪২০১৪

ময়মনসিংহ বিভাগ

শেরপুর: ০১৭৬৯২০২৫১৬, ০১৭৬৯২০২৫২৪

নেত্রকোনা: ০১৭৬৯২০২৪৭৮, ০১৭৬৯২০২৪৪৮

জামালপুর: ০১৭৬৯১৯২৫৪৫, ০১৭৬৯১৯২৫৫০

ময়মনসিংহ: ০১৭৬৯২০৮১৫১, ০১৭৬৯২০৮১৬৫

খুলনা বিভাগ

বাগেরহাট: ০১৭৬৯০৭২৫১৪, ০১৭৬৯০৭২৫৩৬

কুষ্টিয়া: ০১৭৬৯৫৫২৩৬২, ০১৭৬৯৫৫২৩৬৬

চুয়াডাঙ্গা: ০১৭৬৯৫৫২৩৮০, ০১৭৬৯৫৫২৩৮২

মেহেরপুর: ০১৭৬৯৫৫২৩৯৮, ০২৪৭৯৯২১১৫৩

নড়াইল: ০১৭৬৯৫৫২৪৫৬, ০১৭৬৯৫৫২৪৫৭

মাগুরা: ০১৭৬৯৫৫৪৫০৫, ০১৭৬৯৫৫৪৫০৬

ঝিনাইদহ: ০১৭৬৯৫৫২১৫৮, ০১৭৬৯৫৫২১৭২

যশোর: ০১৭৬৯৫৫২৬১০, ০১৭৬৯০০৯২৪৫

খুলনা: ০১৭৬৯৫৫২৬১৬, ০১৭৬৯৫৫২৬১৮

সাতক্ষীরা: ০১৭৬৯৫৫২৫৩৬, ০১৭৬৯৫৫২৫৪৮

বরিশাল বিভাগ

বরিশাল: ০১৭৬৯০৭২৫৫৬, ০১৭৬৯০৭২৪৫৬

পটুয়াখালী: ০১৭৬৯০৭৩১২০, ০১৭৬৯০৭৩১২২

ঝালকাঠি: ০১৭৬৯০৭২১০৮, ০১৭৬৯০৭২১২২

পিরোজপুর: ০১৭৬৯০৭৮২৯৮, ০১৭৬৯০৭৮৩০৮

রাজশাহী বিভাগ

রাজশাহী: ০১৭৬৯১১২৩৮৬, ০১৭৬৯১১২৩৮৮

চাঁপাইনবাবগঞ্জ: ০১৭৬৯১১২০৭০, ০১৭৬৯১১২৩৭২

পাবনা: ০১৭৬৯১২২৪৭৮, ০১৭৬৯১১২৪৮০

সিরাজগঞ্জ: ০১৭৬৯১২২৪৬২, ০১৭৬৯১২২২৬৪

নাটোর: ০১৭৬৯১১২৪৪৬, ০১৭৬৯১১২৪৪৮

নওগাঁ: ০১৭৬৯১২২১১৫, ০১৭৬৯১২২১০৮

জয়পুরহাট: ০১৭৬৯১১২৬৩৪

বগুড়া: ০১৭৬৯১১২৫৯৪, ০১৭৬৯১১২১৭০

রংপুর বিভাগ

রংপুর: ০১৭৬৯৬৬২৫৫৪, ০১৭৬৯৬৬২৫১৬

দিনাজপুর: ০২৫৮৯৯২১৪০০, ০২৫৮৯৬৮২৪১৪

নীলফামারী: ০১৭৬৯৬৮২৫০২, ০১৭৬৯৬৮২৫১২

লালমনিরহাট: ০১৭৬৯৬৮২৩৬৬, ০১৭৬৯৬৮২৩৬২

কুড়িগ্রাম: ০১৭৬৯৬৬২৫৩৪, ০১৭৬৯৬৬২৫৩৬

ঠাকুরগাঁও: ০১৭৬৯৬৬৬০৬২, ০১৭৬৯৬৭২৬১৬

পঞ্চগড়: ০১৯৭৩০০০৬৬২, ০১৭৬৯৬৬২৬৬১

গাইবান্ধা: ০১৬১০৬৫২৫২৫, ০১৭৫৪৫৮৫৪৮৬

সিলেট বিভাগ

সিলেট: ০১৭৬৯১৭৭২৬৮, ০১৯৮৭৮৩৩৩০১

হবিগঞ্জ: ০১৭৬৯১৭২৫৯৬, ০১৭৬৯১৭২৬১৬

সুনামগঞ্জ: ০১৭৬৯১৭২৪২০, ০১৭৬৯১৭২৪৩০

মৌলভীবাজার: ০১৭৬৯১৭৫৬৮০, ০১৭৬৯১৭২৪০০"
2024-08-07 15:55:46,শেখ হাসিনাকে দেশে ফেরাতে শপথ গোপালগঞ্জ জেলা আ. লীগের,"বঙ্গবন্ধুকন্যা শেখ হাসিনাকে বাংলাদেশের মাটিতে ফিরিয়ে আনতে শপথ নিয়েছে গোপালগঞ্জ জেলা আওয়ামী লীগ ও সহযোগী সংগঠন। আজ বুধবার দুপুর ১২টার দিকে টুঙ্গিপাড়ায় জাতির পিতা বঙ্গবন্ধু শেখ মুজিবুর রহমানের সমাধিসৌধে শ্রদ্ধা নিবেদন শেষে নেতা-কর্মীরা শপথ বাক্য পাঠ করেন। শপথ বাক্য পাঠ করান জেলা আওয়ামী লীগের সভাপতি মাহাবুব আলী খান।

নেতারা সমবেত কণ্ঠে বলেন, ‘আমি শপথ করছি যে, যতদিন পর্যন্ত বঙ্গবন্ধুকন্যা শেখ হাসিনাকে বাংলাদেশের মাটিতে ফিরিয়ে না আনব ততদিন পর্যন্ত আমরা ঘরে ফিরে যাব না।

আমি আরও শপথ করছি যে, তাঁর ওপর ঘটে যাওয়া সব অন্যায়ের প্রতিশোধ নেব। আজ থেকে আমাদের আন্দোলন শেখ হাসিনাকে দেশে ফিরিয়ে আনা। আমি এই শপথ বাক্য বঙ্গবন্ধুর সমাধিসৌধ ছুঁয়ে করছি। আমাদের এই শপথ মহান রাব্বুল আলামীন কবুল করুক। আমিন, জয় বাংলা, জয় বঙ্গবন্ধু।’

শপথ অনুষ্ঠানে জেলা আওয়ামী লীগের সাধারণ সম্পাদক জিএম শাহাব উদ্দিন আজম, টুঙ্গিপাড়া পৌর আওয়ামী লীগের সভাপতি শেখ সাইফুল ইসলাম প্রমুখ বক্তব্য দেন।

এর আগে জেলা আওয়ামী লীগ ও সহযোগী সংগঠনের নেতা-কর্মীরা গোপালগঞ্জ থেকে মিছিল নিয়ে টুঙ্গিপাড়া পৌঁছান। পরে টুঙ্গিপাড়া উপজেলা আওয়ামী লীগ ও সহযোগী সংগঠনের নেতা-কর্মীদের সঙ্গে নিয়ে জাতির পিতা বঙ্গবন্ধু শেখ মুজিবুর রহমানের সমাধিসৌধের বেদীতে ফুল দিয়ে শ্রদ্ধা জানান। পরে বঙ্গবন্ধুর প্রতিকৃতিতে শ্রদ্ধা জ্ঞাপন করে তারা বেদীর পাশে কিছুক্ষণ নীরবে দাঁড়িয়ে থাকেন। এর পর পবিত্র ফাতেহাপাঠ করে নেতা-কর্মীরা বঙ্গবন্ধু ও ৭৫ এর ১৫ আগস্টে শাহাদাৎ বারণকারীদের রুহের মাগফিরাত কামনায় বিশেষ দোয়া-মোনাজাতে অংশ নেন।

এসময় গোপালগঞ্জ জেলা আওয়ামী লীগের যুগ্ম সাধারণ সম্পাদক মুশফিকুর রহমান লিটন, দপ্তর সম্পাদক ইলিয়াস হক, জেলা আওয়ামী লীগ নেতা রাজিউদ্দিন খান, নজরুল ইসলাম, নাজমুল হাসান নাজিম, গোপালগঞ্জ সদর উপজেলা আওয়ামী লীগের সাধারণ সম্পাদক আবু সিদ্দিক সিকদার, গোপালগঞ্জ শহর আওয়ামী লীগের সভাপতি গোলাম কবির, সাধারণ সম্পাদক আলীমুজ্জামান বিটু, টুঙ্গিপাড়া পৌর মেয়র শেখ তোজাম্মেল হক টুটুল, টুঙ্গিপাড়া উপজেলা আওয়ামী লীগের যুগ্ম সাধারণ সম্পাদক এমদাদুল হক বিশ্বাস, সাংগঠনিক সম্পাদক বি.এম তৌফিক, জেলা ছাত্রলীগের সভাপতি নিউটন মোল্লা, সাধারণ সম্পাদক আমীর হামজা প্রমুখ উপস্থিত ছিলেন ।

শপথ গ্রহণ অনুষ্ঠানে জেলা আওয়ামী লীগের সাধারণ সম্পাদক জিএম সাহাব উদ্দিন আজম বলেন, ‘এই পরিস্থিতি আমাদের রাজনৈতিকভাবে মোকাবিলা করতে হবে। বঙ্গবন্ধুকন্যা শেখ হাসিনা ও শেখ রেহানাকে দেশে ফিরিয়ে না আনা পর্যন্ত প্রতিবাদ-প্রতিরোধ অব্যাহত রাখব। প্রত্যেককে গ্রেপ্তার এড়িয়ে চলতে হবে। তারপরও যদি কেউ গ্রেপ্তার হয়, আমিও যদি গ্রেপ্তার হই আপনারা বসে থাকবেন না। যে শক্তি নিয়ে আপনারা এখন চলছেন, তারচেয়ে দ্বিগুণ শক্তি নিয়ে রাজপথে নামবেন। কারণ গোপালগঞ্জের মানুষ মুজিব প্রেমী, গোপালগঞ্জের মানুষ মুজিব পাগল মানুষ। তাই বিজয় আমাদের সুনিশ্চিত।’"
2024-08-07 15:51:43,সাকিবের দেশে ফেরা নিয়ে যা বলছে বিসিবি,"ছাত্র আন্দোলন ও গণঅভ্যুত্থানে স্বৈরশাসক শেখ হাসিনার পতন হয়েছে। গত সোমবার প্রধানমন্ত্রী পদ থেকে পদত্যাগ করে দেশ ছেড়ে পালিয়েছেন তিনি। এরপরই জাতীয় দলের ক্রিকেটার ও আওয়ামী লীগের সংসদ সদস্য সাকিব আল হাসানের পার্টি অফিসে আগুন দেয় দুর্বৃত্তরা। এমনকি তার দেশে ফেরা নিয়েও রয়েছে অনিশ্চয়তা। এমন পরিস্থিতিতে মুখ খুললেন বিসিবির ক্রিকেট পরিচালনা বিভাগের সহকারী ম্যানেজার শাহরিয়ার নাফিস।

বুধবার মিরপুরে গণমাধ্যমের মুখোমুখি হয়ে সাকিবের দেশে ফেরা নিয়ে শাহরিয়ার নাফীস বলেন, 'দেখুন সাকিব আল হাসানের ১২ই আগস্ট পর্যন্ত এনওসি আছে। উনার ১৩ই আগস্ট দেশে আসার কথা, আমাদের কাছে রিপোর্ট করার কথা। আজকে ৭ই আগস্ট তার আরও দুই তিনটা খেলা রয়েছে। তার সাথে যোগাযোগ করব এবং তার প্ল্যানটা জানার চেষ্টা করব।'

নাফিস যোগ করেন, 'গতকালকে রাষ্ট্রপতির আদেশ অনুযায়ী সাকিব আল হাসান এখন সংসদ সদস্য নন। উনি একজন ক্রিকেটারই রয়েছেন। প্রত্যেকটা মানুষেরই নিরাপত্তার ব্যাপার রয়েছে তো আমরা যেহেতু তার ১২ ই আগস্ট পর্যন্ত এনওসি রয়েছে। তারপরে তার বাংলাদেশ ক্রিকেট টিমের জয়েন করার কথা। সিলেকশন প্যানেল কিন্তু এখনো বাংলাদেশ পাকিস্তানের বিপক্ষে দল ঘোষণা করেনি। বাংলাদেশের জন্য যখন উনারা দল ঘোষণা করবেন সে যদি টিমে থাকে তখন একরকম যখন টিমে না থাকবে তখন তো তার এনওসি লাগছে না।'

নাফীস আরো বললেন, 'একটা প্রশ্ন হচ্ছে সাকিব আল হাসান অ্যাভেলেবল আছেন কিনা আরেকটা প্রশ্ন হচ্ছে উনি সিলেক্টেড হচ্ছেন কিনা। আমার মনে হয় সামগ্রিক পার্থক্যটা আমরা সবাই বুঝি। ওটার উপর ডিপেন্ড করে আমরা আমাদের এক্টিভিটিস আছে সেভাবে পরিচালনা করব।'

এক সময় স্লোগান উঠত– ‘বাংলাদেশের জান, বাংলাদেশের প্রাণ সাকিব আল হাসান।’ তাকেই দেশের ক্রিকেটের সবচেয়ে বড় পোস্টারবয় হিসেবে জানে সারা বিশ্ব। কিন্তু দেশজুড়ে কোটা সংস্কার আন্দোলনকে কেন্দ্র করে পরিস্থিতি নিয়ে নীরব থাকায় তাকে অনেক সমালোচনার মুখে পড়তে হয়েছে।

কোটা সংস্কার আন্দোলনে ক্রীড়াঙ্গনের অনেক তারকাই আন্দোলনরত শিক্ষার্থীদের পাশে দাঁড়িয়েছিলেন। এ ক্ষেত্রে ব্যতিক্রম ছিলেন সাকিব। পুরোটা সময়ই নীরব ভূমিকায় দেখা গেছে তাকে। কদিন আগেই কানাডার গ্লোবাল টি-টোয়েন্টির এক ম্যাচে প্রবাসী ভক্তের তোপের মুখে পড়েন সাকিব।

সরকার পতনের একদিন পর কানাডায় খেলতে নেমে হয়েছেন লাঞ্ছিত। গতকাল ছড়িয়ে পড়া একটি ভিডিওতে দেখা যাচ্ছে, ক্রিকেটারদের সঙ্গে মাঠ ছেড়ে বেরিয়ে যাওয়ার সময় ‘দালাল সাকিব’‘টোকাই সাকিব’ ‘ভুয়া ভুয়া’ বলে স্লোগান দিচ্ছেন প্রবাসী বাংলাদেশিরা। এ সময় কেউ কেউ আবার অশ্রাব্য গালাগালও দেন।

এর আগে খেলা চলাকালেও বেশ কয়েকবার টিজিংয়ের শিকার হন সাকিব। সাকিব ভাই পদ আছে না গেছে বলে অনেককে প্রশ্ন করতে দেখা যায়। উল্লেখ্য, সংসদ বিলুপ্তি হওয়ায় নির্ধারিত সময়ের আগেই সংসদ সদস্য হিসেবে সাকিবসহ অন্যদের মেয়াদ ফুরিয়েছে। মাগুরা-১ আসন থেকে নির্বাচিত হয়েছিলেন টাইগার অলরাউন্ডার।"
2024-08-07 15:35:29,ড. ইউনূস দেশে ফিরবেন বৃহস্পতিবার,"নোবেলজয়ী অর্থনীতিবিদ ড. মুহাম্মদ ইউনূস আগামীকাল বৃহস্পতিবার দুপুরে দেশে ফিরবেন।

ইউনূস সেন্টারের এক বিজ্ঞপ্তিতে বুধবার বলা হয়েছে, ড. ইউনূসকে বহনকারী উড়োজাহাজ বৃহস্পতিবার দুপুর ২টা ১০ মিনিটে ঢাকার হযরত শাহজালাল বিমানবন্দরে অবতরণ করবে।

ড. মুহাম্মদ ইউনূসকে প্রধান করে দেশের পরবর্তী অন্তর্বর্তী সরকার গঠনের সিদ্ধান্ত নেওয়া হয়েছে।

মঙ্গলবার দিবাগত রাত ১২টার পরে বঙ্গভবনের বাইরে সাংবাদিকদের বৈষম্যবিরোধী ছাত্র আন্দোলনের সমন্বয়ক নাহিদ ইসলাম বলেন, ড. ইউনূসের একটি মাইনর অপারেশন হয়েছে। বুধবারই দেশের উদ্দেশ্যে রওনা হবেন। আজ রাতে অথবা কাল সকালের মধ্যে উনি দেশে পৌঁছাবেন। এর মধ্যে আমাদের তালিকাটিও চূড়ান্ত হয়ে যাবে। ২৪ ঘণ্টা বা তার কিছু বেশি সময়ে অন্তর্বর্তীকালীন সরকারের যে শপথ সেটা হয়তো আমরা করে ফেলতে পারবো।"
2024-08-07 15:34:15,পুলিশকে লুটপাট বন্ধে কঠোর পদক্ষেপ নেওয়ার নির্দেশ,"চেইন অব কমান্ড বজায় রেখে পুলিশের প্রতিটি সদস্য যাতে উন্নত মনোবল ও সাহসিকতার সঙ্গে দায়িত্ব পালন করতে পারে সেই লক্ষ্যে প্রয়োজনীয় পদক্ষেপ নেওয়ার নির্দেশ দিয়েছেন রাষ্ট্রপতি মো. সাহাবুদ্দিন। এ ছাড়া যে কোনো অরাজক পরিস্থিতি ও লুটতরাজ বন্ধে পুলিশকে কঠোর পদক্ষেপ নেওয়ার নির্দেশ দেন রাষ্ট্রপতি।

পুলিশের নবনিযুক্ত মহাপরিদর্শক (আইজিপি) মো. ময়নুল ইসলাম বুধবার বঙ্গভবনে রাষ্ট্রপতির সঙ্গে সাক্ষাৎ করতে গেলে রাষ্ট্রপতি এ নির্দেশ দেন।

পুলিশের নতুন মহাপরিদর্শককে অভিনন্দন জানিয়ে রাষ্ট্রপতি মো. সাহাবুদ্দিন বলেন, দেশের আইন-শৃঙ্খলা রক্ষা ও জনগণের জান-মালের নিরাপত্তা নিশ্চিত করতে পুলিশের ভূমিকা খুবই গুরুত্বপূর্ণ। তিনি বলেন, বিরাজমান পরিস্থিতিতে দেশের আইন-শৃঙ্খলা স্বাভাবিক করা সবচেয়ে গুরুত্বপূর্ণ এবং পুলিশকেই এ কাজটি করতে হবে।

রাষ্ট্রপতির কার্যালয়ের সচিব মো. ওয়াহিদুল ইসলাম খান, সামরিক সচিব মেজর জেনারেল মো. আদিল চৌধুরী এবং প্রেস সচিব মো. জয়নাল আবেদীন এ সময় উপস্থিত ছিলেন।"
2024-08-07 15:32:44,আবেগ চেপে রাখার লক্ষণ,"অনেকেই আছেন জোর করে নিজের অনুভূতি চাপা দিয়ে রাখেন। মনের আবেগ কারও কাছে প্রকাশ করতে পারেন। নতুন পরিচিত কারও কাছে নিজেকে প্রকাশ করতে কিছুটা অস্বস্তি কাজ করতেই পারে। তবে সবসময় এরকম হলে বুঝতে হবে আপনি হয়ত জোর করেই আবেগ চেপে রাখছেন। যারা দীর্ঘদিন ধরে আবেগ চেপে রাখেন তাদের নানারকম মানসিক সমস্যা দেখা দেয়।

এমন কয়েকটি লক্ষণ রয়েছে যা থেকে বোঝা যায় আপনি আবেগ চেপে রাখছেন। যথেরাপিস্ট লিন্ডা মেরেডিথ একটি সোশ্যাল মিডিয়া পোস্টে কয়েকটি লক্ষণ শেয়ার যা বোঝায় যে আমরা আমাদের আবেগকে ধরে রাখছি। যেমন-

যখন আমাদের গুরুত্বপূর্ণ কিছু বলার থাকে,কিন্তু নীরব থাকতে পছন্দ করি। এটি তখনই ঘটে যখন আপনি কাউকে বিশ্বাস করতে পারেন না।

অনেকেই আড়ালে থাকতে পছন্দ করি। এমনকি যখন তাদের পছন্দসই দক্ষতা এবং প্রতিভা থাকে, তারপরও এক ধাপ পিছিয়ে যান এবং অন্যকে জায়গা নিতে দেন।

সামান্য পরিমাণ স্থান গ্রহণ করলেও অনেকে সেটিকে সহজে গ্রহণ করতে পারেন। তখন তারা ক্ষমা চান । কারণ তারা মনে করেন তারা এটির যোগ্য নন।

যদি সর্বদা অন্যের স্বাচ্ছন্দ্য এবং প্রয়োজনকে অগ্রাধিকার দেন এবং নিজেদের প্রয়োজন, চাওয়া, প্রত্যাশা এবং স্বাচ্ছন্দ্যের সাথে আপস করেন বুঝতে হবে আবেগকে নিয়ন্ত্রণ করছেন।"
2024-08-07 15:30:14,কুষ্টিয়া কারাগার থেকে পালিয়েছে অর্ধশতাধিক বন্দি,"কুষ্টিয়া জেলা কারাগারের মুল ফটক ভেঙে পালিয়ে গেছে ৪০ থেকে ৫০ জন বন্দি। কারারক্ষীদের গুলি ছোড়ার পর পরিস্থিতি নিয়ন্ত্রণে। তবে কোনো অস্ত্র বা অন্য কিছু লুটের ঘটনা ঘটেনি বলে প্রাথমিকভাবে জানা গেছে। আজ বুধবার এ ঘটনা ঘটে।

জেলা প্রশাসক এহেতেশাম রেজা বলেন, বিদ্রোহের ঘটনা হয়েছে। কয়েকজন বন্দী পালিয়েছে। পরিস্থিতি সামাল দেওয়া হচ্ছে। কারাগারের নিয়ন্ত্রণ নিয়েছে সেনাবাহিনী।

বিস্তারিত আসছে..."
2024-08-07 15:29:39,ফরিদপুরের সড়কে ট্রাফিক পুলিশের দায়িত্ব পালন করছেন শিক্ষার্থীরা,"ফরিদপুরের সড়কে ট্রাফিক পুলিশের দায়িত্ব পালন করতে দেখা গেছে শিক্ষার্থীদের। এ দায়িত্বে তাদের পাশাপাশি আনসার ও ভিডিপির সদস্যদের দেখা গেলেও সংখ্যায় ছিল খুবই কম।

বুধবার সকাল থেকে শিক্ষার্থীরা শহরের মুজিব সড়কের বিভিন্ন পয়েন্টে অবস্থান নিয়ে আইন শৃঙ্খলার দায়িত্ব পালন করেন।

এছাড়াও বিভিন্ন স্কুল-কলেজের শিক্ষার্থীরা শহর পরিষ্কারের জন্য বিভিন্ন উদ্যোগ গ্রহণ করেন। অংশগ্রহণকারী বেশ কয়েকজন শিক্ষার্থী জানান, আমাদের শহর আমাদেরই পরিষ্কার করতে হবে। আর তাই শহরকে ভালোভাবে সাজাতে হবে। এজন্যই তারা পরিষ্কার পরিচ্ছন্নতা কর্মসূচি অংশ নিয়েছে। পরিষ্কার-পরিচ্ছন্নতা কার্যক্রমে অংশগ্রহণকারী প্রায় সবাইকে ঝুড়ি ও বস্তা হাতে নিয়ে পরিষ্কার করতে দেখা যায়।

অন্যদিকে ট্রাফিক কার্যক্রমে অংশ নেওয়া আনসার সদস্যরা জানান, তারা এই ধরনের কর্মকাণ্ডে অংশগ্রহণ করতে পেরে খুশি। শিক্ষার্থীরাও তাদের সহায়তা করছে।

তারা বলেন, শহরে যাতে কোনো রকম যানজট না হয় সেটাই এখন তাদের প্রথম লক্ষ্য। তারা এ কার্যক্রমে সর্বস্তরের জনগণের সহযোগিতা কামনা করেন।"
2024-08-07 15:26:13,সহিংসতার বিরুদ্ধে তারকা-শিল্পীদের আহ্বান,"ছাত্রদের কোটা সংস্কার আন্দোলন পরবর্তী সময়ে হয়ে যায় বৈষম্যবিরোধী ছাত্র আন্দোলন। এই আন্দোলন পরে রূপ নেয় অসহযোগ আন্দোলনে। ছাত্র-জনতার গণপ্রতিরোধের মুখে প্রধানমন্ত্রীর পদ থেকে সরে দেশ ছেড়েছেন শেখ হাসিনা। তাঁর পদত্যাগে সাধারণ জনতার মাঝে শুরু হয় গণউল্লাস। সারা দেশে, বিজয় উল্লাস করতে দলে দলে নেমে আসে দেশের সব পেশার সাধারণ মানুষ। এমন উল্লাসের দিনেও সহিংসতার ঘটনা ঘটেছে। অনেক নেতার বাসায় আগুন দেওয়াসহ ধর্মীয় উপাসনালয়গুলোতেও হামলার অভিযোগ এসেছে। এমন কর্মকাণ্ডের বিরুদ্ধে মুখ খুলেছেন ঢাকাই শোবিজের অনেক তারকা। তারা সহিংসতা বন্ধ ও দেশের সব মানুষকে শান্ত থাকার জন্যও আহ্বান করেছেন।

ছাত্র আন্দোলনে পুলিশ ছাত্রলীগের হামলার প্রতিবাদে কথা বলেছিলেন অভিনেতা আবুল হায়াত। তাদের বিজয়ের পর এবার এই অভিনেতা বললেন, ‘অনেক দিন পর ছেলেমেয়েরা কাঁদাল। সবার সঙ্গে আনন্দে কাঁদলাম। কী এক আনন্দ, আমি আপ্লুত হয়ে গেছি, বারবার। মনে হলো, দ্বিতীয়বার স্বাধীন হলাম। দেশবাসীর জন্য এ বিরাট আনন্দের খবর। আবার বিষাদের ছায়াও ছিল মনজুড়ে। এই যে ছাত্রজনতা আন্দোলনে প্রাণ দিল, তাদের কথা প্রতি মুহূর্তে মনে পড়ছে। সফল এই দেশ গঠনের আন্দোলনে শিক্ষার্থী-জনতা যারা ছিল, সবাই আমাদের অহংকার। এই যে শত শত প্রাণের বিনিময়ে ২০২৪-এ আবার স্বাধীনতা পেলাম, এটা যেন আর নষ্ট না হয়। এবার যেন আমরা যুক্তিযুক্তভাবে সবকিছু ব্যবহার করতে পারি। কারণ, এর পেছনে আমাদের এবারও রক্ত ঝরাতে হয়েছে। আমরা আর কোনো নৃশংসতা চাই না। আমরা স্বাধীনতা টিকিয়ে রাখতে চাই। আবার বলার স্বাধীনতা, লেখার স্বাধীনতা, পড়ার স্বাধীনতা, চিন্তার স্বাধীনতাকে কেউ যেন ভন্ডুল না করে। তাহলেই আমরা জাতি হিসেবে এগিয়ে যেতে পারব। স্বাধীন দেশের কাছে এটাই বড় চাওয়া। বেশ ভালো লাগছে, একটা জগদ্দল পাথর বুকের ওপর থেকে নেমে গেল।’

পরিচালক কাজী হায়াৎ দেশবাসীকে সব ধরনের সহিংসতা পরিহার করে ছাত্রদের সঙ্গে সুন্দর দেশ গড়ার আহ্বান জানিয়েছেন।

কোটা সংস্কার আন্দোলনের শুরু থেকেই ছাত্রদের পক্ষে ছিলেন অভিনেতা সোহেল রানা। তিনি নিজে মুক্তিযোদ্ধা হয়েও কোটার বিরুদ্ধে কোটা সংস্কার আন্দোলনের ছাত্রদের পক্ষে কথা বলেছেন। এবার ছাত্রদের বিজয় ও দেশের চলমান এই পরিস্থিতি নিয়ে বললেন সোহেল রানা। তিনি বলেন, ছাত্র-জনতা আন্দোলনের মুখে সরকার পদত্যাগ করতে বাধ্য হয়েছে। ছাত্রদের রক্ত বৃথা যায়নি। শিক্ষার্থীদের রূপরেখা চূড়ান্ত হওয়ার পরই বিস্তারিত বলা যাবে। টুকটাক কিছু অপ্রীতিকর ঘটেছে– এটা স্বাভাবিক। যখন কোনো গণঅভ্যুত্থান হয় এসব ছোটখাটো ঘটনা ঘটেই। এ অবস্থা থাকবে না। একটি ঝড় উঠলে ঘরবাড়ি ঠিক করতে সময় লাগে। ৩০ দিনের ঝড় সেটা শেষ হলো মাত্র। সবাই আমরা শান্তির পক্ষে। আগামীতে আমাদের মিলেমিশে কাজ করতে হবে।

ছাত্রদের আন্দোলনে সামাজিক যোগাযোগমাধ্যমে সরব ছিলেন বরেণ্য সংগীত পরিচালক প্রিন্স মাহমুদ। অনলাইনে ছাত্রদের সাহস জোগানোর পাশাপাশি ছাত্রদের সঙ্গে মাঠে নেমেও ছাত্রদের সঙ্গে সংহতি জানিয়েছেন তিনি। প্রিন্স মাহমুদ এবার দেশবাসীকে স্থির থাকার আহ্বান জানালেন। বললেন, ‘ছাত্রদের আন্দোলনের এমন জয়ে পুরো দেশবাসী আনন্দিত। মনে রাখবেন এই আনন্দের দিনে কেউ কেউ ধ্বংসযজ্ঞ চালাতে পারে। তা ছাত্র সমাজ সজাগ হয়ে দমন করবেন। কোনোভাবেই যেনো ছাত্রদের এমন বিজয়ে কালিমা লেপন কেউ না করতে পারে। পুলিশের গায়ে হাত দেবেন না। পুলিশকে জনগণের মুখোমুখি দাঁড় করিয়ে, সমগ্র জাতিকে বিপন্ন অবস্থায় ফেলে দেশ ছেড়ে পালালেন যিনি তার প্রতি ডিজিটাল ঘৃণা নিক্ষেপ করুন। যদি সবাই সহযোগিতা করি সবাই মিলে ঐক্যবদ্ধভাবে কাজ করি, কোনো ষড়যন্ত্রে লিপ্ত না হই আগামীর পুলিশ হবে স্বাধীনতা পরবর্তী সবচেয়ে মানবিক পুলিশ। আসুন আমরা ধৈর্য ধরি, সংযমী হই, মানবিক হই।’

ছাত্রদের বিজয়ের এই দিনে ইত্যাদি-খ্যাত জনপ্রিয় উপস্থাপক হানিফ সংকেত একটি গণতান্ত্রিক সরকার দেখার ইচ্ছে প্রকাশ করে একটি সুন্দর বাংলাদেশ দেখার প্রত্যাশার কথা জানিয়েছেন। তিনি বলেন, এই তরুণ প্রজন্মকে অভিনন্দন জানাই, যাদের প্রাণের বিনিময়ে আমাদের বিজয় হলো, তাদের আত্মার শান্তি কামনা করি এবং এই হত্যাকাণ্ডেরর সুষ্ঠু বিচার চাই। ’৫২, ’৬৯ ও ’৯০-এর মতো ’২৪ সালেও গণআন্দোলনের নেতৃত্বে ছিল ছাত্ররা। কখনোই ছাত্রদের আন্দোলন পরাজিত হয়নি। এবারও ছাত্ররা সেটা প্রমাণ করে দেখিয়েছে। এ দেশে আইনের শাসন প্রতিষ্ঠা করতে হবে। একটি গণতান্ত্রিক সরকার দেখতে চাই, যা হবে নিরপেক্ষ দুর্নীতিমুক্ত। যাদের মাধ্যমে আমরা একটি সুন্দর বাংলাদেশ পাব।

ঢাকাই ছবির নায়কদের মধ্যে মাঠে গিয়ে সরাসরি ছাত্র আন্দোলনের সঙ্গে সংহতি প্রকাশ করেছিলেন সিয়াম আহমেদ। রাজপথে দাঁড়িয়ে কান্নাজড়িতে কণ্ঠে নিহত ছাত্রদের বিচারের দাবি জানিয়ে এসেছিলেন তিনি। সেই সিয়াম আহমেদ ছাত্রদের বিজয়ের পর দেশবাসীকে সংযত থাকার আহ্বান জানিয়েছেন। সেই সঙ্গে সকল ধরনের সহিংসতা পরিবার করে সুন্দর বাংলাদেশ গড়ার লক্ষ্যে সবাইকে একসঙ্গে কাজ করার কথা বলেছেন।"
2024-08-07 15:21:53,বাংলাদেশের বিকল্প ভাবছে আইসিসি,"আগামী অক্টোবরে নারী বিশ্বকাপের নবম আসর বসার কথা বাংলাদেশে। কিন্তু বাংলাদেশের বর্তমান রাজনৈতিক পরিস্থিতি নিয়ে উদ্বিগ্ন আইসিসি। তাই বাংলাদেশ থেকে নারী বিশ্বকাপ সরিয়ে নিতে পারে ক্রিকেটের সর্বোচ্চ সংস্থা।

বিকল্প ভেন্যু হিসেবে সংযুক্ত আরব আমিরাত, ভারত ও শ্রীলঙ্কাকে সংক্ষিপ্ত তালিকায় আইসিসি রেখেছে বলেও খবর দিয়েছে ক্রিকেটের জনপ্রিয় ওয়েবসাইট ‘ক্রিকইনফো’। যদিও বিসিবি থেকে আইসিসির কাছে সময় চাওয়া হয়েছে। পরিচালক মাহবুবুল আনাম জানান, এক দুই সপ্তাহের মধ্যে পরিস্থিতির উন্নতি হলে বিশ্বকাপ আয়োজন নিয়ে শঙ্কা কেটে যাবে।

গত এক মাস ধরে বৈষম্যবিরোধী ছাত্র আন্দোলনে উত্তাল ছিল বাংলাদেশ। সরকারি চাকরিতে কোটা সংস্কারের এ আন্দোলন শেষ পর্যন্ত সরকার পতনের এক দফায় পরিণত হয়। তীব্র আন্দোলনের মুখে গত সোমবার পদত্যাগ করে ভারতে পালিয়ে যান প্রধানমন্ত্রী শেখ হাসিনা। পুরো দেশ জ্বলে উঠেছিল আন্দোলনে। অসংখ্য প্রাণহানিসহ সম্পদের বিপুল ক্ষতি হয়েছে। সেনাপ্রধান জেনারেল ওয়াকার-উজ-জামান স্বাভাবিক পরিস্থিতি ফিরিয়ে আনতে সবাইকে ধৈর্য ধরার আহ্বান জানিয়েছেন। তত্ত্বাবধায়ক সরকার গঠন হলেই দেশে শৃঙ্খলা ফিরে আসবে বলে আশাবাদ সবার।

তবে উত্তাল পরিস্থিতির কারণে চিন্তিত হয়ে পড়েছে আইসিসি। তাই নারী টি২০ বিশ্বকাপের দায়িত্ব হাতছাড়া হতে পারে বাংলাদেশের। বাংলাদেশের বর্তমান রাজনৈতিক পরিস্থিতিতে বিশ্বকাপ আয়োজন কতটা নিরাপদ, তা নিয়ে উদ্বিগ্ন আইসিসি কর্তারা। তবে এখনই কোনো সিদ্ধান্ত নেওয়া হচ্ছে না। আপাতত বাংলাদেশের পরিস্থিতির দিকে নজর রাখার সিদ্ধান্ত নিয়েছে আইসিসি।

আগামী ৩ থেকে ২০ অক্টোবর বাংলাদেশে নারী টি২০ বিশ্বকাপ হওয়ার কথা। মিরপুর শেরেবাংলা স্টেডিয়াম ও সিলেট আন্তর্জাতিক ক্রিকেট স্টেডিয়ামে ম্যাচগুলো হওয়ার কথা। আইসিসির এক কর্মকর্তা ক্রিকইনফোকে এ বিষয়ে বলেন, ‘আমরা বাংলাদেশ ক্রিকেট বোর্ডের সঙ্গে নিয়মিত যোগাযোগ রাখছি। সে দেশের পরিস্থিতির ওপর নজর রাখা হচ্ছে। বাংলাদেশের নিরাপত্তা বাহিনী ও আমাদের নিরাপত্তা বিশেষজ্ঞরাও কথা বলছেন।’

এক বিবৃতিতে আইসিসি বলেছে, ‘অংশগ্রহণকারী ক্রিকেটারদের নিরাপত্তাই আমাদের কাছে সবচেয়ে গুরুত্বপূর্ণ।’

এর মধ্যে গত সোমবার নারী বিশ্বকাপে অংশগ্রহণকারী দেশগুলোর মধ্যে ভারত, ইংল্যান্ড ও অস্ট্রেলিয়া তাদের দেশের নাগরিকদের বাংলাদেশ ভ্রমণে সতর্ক করেছে। এর পর থেকেই মূলত বিকল্প ভেন্যু নিয়ে ভাবতে শুরু করে আইসিসি। স্বল্প দিনের নোটিশে এমন একটি বড় টুর্নামেন্ট আয়োজনের মতো সক্ষমতা ভারতের রয়েছে।

শ্রীলঙ্কাকে নিয়ে কিছুটা প্রশ্ন রয়েছে। তা ছাড়া অক্টোবরে শ্রীলঙ্কায় প্রচুর বৃষ্টিপাতও হয়। তবে ভারতে খেলতে আসতে চায় না পাকিস্তান। সে সঙ্গে ভারতে পাকিস্তানিদের ভিসা নিয়েও জটিলতা হয়। এসবের কারণে মধ্যপ্রাচ্যের দেশ সংযুক্ত আরব আমিরাতকেও বিবেচনায় রাখছে আইসিসি।"
2024-08-07 15:15:39,হামলা-লুটপাট নিয়ে যা বললেন সাবিলা নূর,"ছাত্র আন্দোলনকে কেন্দ্র করে উদ্ভূত পরিস্থিতিতে সোমবার (৫ আগস্ট) পদত্যাগ করে দেশ ছেড়েছেন শেখ হাসিনা। এরপর দেশের বিভিন্ন স্থানে ধর্মীয় সংখ্যালঘুদের বাড়ি, উপাসনালয় ও ব্যবসাপ্রতিষ্ঠানে হামলার ঘটনা ঘটেছে। সাধারণ মানুষের পাশাপাশি বিষয়টি নিয়ে উদ্বিগ্ন শোবিজ তারকারাও।

ছোট পর্দার জনপ্রিয় অভিনেত্রী সাবিলা নূর নিজের ভেরিফায়েড ফেসবুক পেজে লিখেছেন, ‘আসুন, সংখ্যালঘু সম্প্রদায়ের নিরাপত্তা নিশ্চিত করি। দেশ ও দেশের মানুষসহ দেশের সম্পদ রক্ষা করার দায়িত্ব আমাদের সবার।’

তার পোস্টার কমেন্ট পোস্টে সাইমা নামের একজন লিখেছেন, ‘দেশের সম্পদ কারা রক্ষা করবে যে যেখানে যা পাচ্ছে তাই তো নিয়ে যাচ্ছে। দেশটা আর দেশ রইবেনা সন্ত্রাসীর দেশ হয়ে যাবে।’

অমিত নামের একজন লিখেছেন, ‘মন্দিরে হামলা হলে এক পক্ষ আরেক পক্ষকে দোষারোপ করে। ওরা করেছে, আমরা নই।‌ ভাই হামলা যে করুক, সর্বনাশ সনাতনীদের হবে‌। যদি সত্যি দেশ স্বাধীন হয়ে থাকে, সেটা আপনার আমার সকলের। তাই আমাদের নিরাপত্তার ভারও আপনাদের।’

মো. জুলকার নাইম লিখেছেন, ‘ইনশাআল্লাহ দেশ স্বাধীন করতে পারছি। সংখ্যালঘু মানুষ আমাদের নিজেদের সম্পদ রক্ষা করা আমাদের দায়িত্ব। এইটাও পারবো ইনশাআল্লাহ।’"
2024-08-07 15:09:37,নবনিযুক্ত ডিএমপি কমিশনারের যোগদান,"ঢাকা মহানগর পুলিশের (ডিএমপি) নবনিযুক্ত কমিশনার মো. মাইনুল হাসান যোগদান করেছেন। তিনি ঢাকা মহানগর এলাকায় শান্তি শৃঙ্খলা রক্ষায় ডিএমপির সব সদস্য এবং নগরবাসীর আন্তরিক সহযোগিতা কামনা করেছেন।

বুধবার দুপুর আড়াইটার দিকে ডিএমপির মিডিয়া বিভাগ থেকে পাঠানো এক বার্তায় এতথ্য নিশ্চিত করা হয়েছে।

এর আগে সিআইডির উপ-মহাপরিদর্শক মাইনুল হাসানকে ঢাকা মহানগর পুলিশ (ডিএমপি) কমিশনার হিসেবে নিয়োগ দেওয়া হয়।

বুধবার বৃহস্পতিবার স্বরাষ্ট্র মন্ত্রণালয় থেকে জারি করা এক প্রজ্ঞাপনে এ তথ্য জানানো হয়। প্রজ্ঞাপনে স্বাক্ষর করেন উপসচিব মো. মাহাবুর রহমান শেখ।"
2024-08-07 15:03:10,আইনশৃঙ্খলার অবনতিতে এমসিসিআই’র উদ্বেগ,"ব্যবসায়ী সংগঠন মেট্রোপলিট্যান চেম্বার অব কমার্স অ্যান্ড ইন্ডাস্ট্রি (এমসিসিআই) আইনশৃঙ্খলার অবনতিতে গভীর উদ্বেগ প্রকাশ করছে। বুধবার সংগঠনের সভাপতি কামরান টি. রহমান স্বাক্ষরিত এক বিবৃতিতে এ উদ্বেগ প্রকাশ করা হয়।

এমসিসিআই এক বিবৃতিতে বলেছে, এই পরিস্থিতি চলতে থাকলে দেশের ব্যবসা-বাণিজ্য ও বিদেশি বিনিয়োগসহ সার্বিক বিনিয়োগে মারাত্মক নেতিবাচক প্রভাব পড়বে এবং নতুন কর্মসংস্থান তৈরিতে তা বাধা সৃষ্টি করবে।

এতে বলা হয়, অনতিবিলম্বে আইনশৃঙ্খলা পরিস্থিতির উন্নতি না হলে দেশের সার্বিক কার্যক্রম ব্যাহত হতে পারে। আমরা সংবাদমাধ্যমে জানতে পেরেছি যে পুলিশ বাহিনীর সদস্যরা কর্মবিরতি পালন করছেন। আমরা আশা করছি পুলিশসহ আইনশৃঙ্খলা বাহিনীর সদস্যরা তাদের ওপর অর্পিত দায়িত্ব পালন করবেন এবং খুব দ্রুতই এই পরিস্থিতির উত্তরণ ঘটবে।

বিবৃতিতে বলা হয়েছে, সকল রাজনৈতিক দলসহ দেশের জনগণকে নিজ নিজ অবস্থান থেকে দায়িত্বশীল হওয়ার জন্য আমরা উদাত্ত অনুরোধ ও আহ্বান জানাচ্ছি; যেন দ্রুতই আমরা স্বাভাবিক জীবনে ফেরত আসতে পারি।

দেশে খুব দ্রুত একটি অন্তর্বর্তী সরকার গঠিত হতে যাচ্ছে, এ কথা উল্লেখ করে এমসিসিআই আশা করেছে যে এই সরকার দায়িত্বভার গ্রহণ করে সব গুরুত্বপূর্ণ অংশীজনের সঙ্গে অন্তর্ভুক্তিমূলক আলোচনার মাধ্যমে রাষ্ট্রীয় সব গুরুত্বপূর্ণ প্রতিষ্ঠানের ইতিবাচক পুনর্গঠন করে দেশকে সামনের দিকে এগিয়ে নিতে নেতৃত্ব দেবে।

বিবৃতিতে বলা হয়, দায়িত্বশীল ব্যবসায়ীদের কণ্ঠস্বর হিসেবে এমসিসিআই অন্তর্বর্তীকালীন সরকারকে সার্বিক সহযোগিতা দিতে বদ্ধপরিকর।

এ ছাড়া, সাম্প্রতিক আন্দোলনকে কেন্দ্র করে নিহত শিক্ষার্থী ও নাগরিকদের শোকসন্তপ্ত পরিবারের প্রতি সমবেদনা জানিয়ে এমসিসিআই হতাহতের প্রতিটি ঘটনার সুষ্ঠু তদন্ত এবং ক্ষতিগ্রস্ত পরিবারের জন্য স্বল্প ও দীর্ঘদেয়াদী ক্ষতিপুরণের ব্যবস্থাসহ গুরুতর আহতদের চিকিৎসার কার্যকরী পদক্ষেপ গ্রহণ করতে কর্তৃপক্ষের প্রতি অনুরোধ জানিয়েছে।"
2024-08-07 14:41:35,বিশেষ কী কারণ দেখিয়ে পদত্যাগ করলেন অ্যাটর্নি জেনারেল,"পদত্যাগ করেছেন অ্যাটর্নি জেনারেল এ এম আমিন উদ্দিন। তবে পদত্যাগপত্রে তেমন কোনো কারণ উল্লেখ করেনিনি তিনি। ব্যক্তিগত অসুবিধার কারণ দেখিয়ে বুধবার (৭ আগস্ট) রাষ্ট্রপতি বরাবর তিনি পদত্যাগপত্র জমা দেন।

পদত্যাগপত্রে তিনি অ্যাটর্নি জেনারেল হিসেবে নিয়োগের জন্য কৃতজ্ঞতা প্রকাশ করে বলেন,

অ্যাটর্নি জেনারেল হিসেবে নিযুক্ত হওয়ার পর অত্যন্ত আন্তরিকতা ও নিষ্ঠার সঙ্গে আমার দায়িত্ব পালনের চেষ্টা করেছি এবং যথাসাধ্য চেষ্টা করেছি। কিন্তু, আমার ব্যক্তিগত অসুবিধার কারণে, এখন আমি বাংলাদেশের অ্যাটর্নি জেনারেল হিসেবে আমার দায়িত্ব পালন করার অবস্থানে নেই। তাই আমি অবিলম্বে পদত্যাগ করছি।

২০২০ সালের ৮ অক্টোবর এ এম আমিন উদ্দিন অ্যাটর্নি জেনারেল হিসেবে নিয়োগ পান। ১৯৮৯ সালের ২৮ অক্টোবর সুপ্রিম কোর্টের আইনজীবী হিসেবে তালিকাভুক্ত হন এ এম আমিন উদ্দিন।

সুপ্রিম কোর্ট আইনজীবী সমিতির সাবেক সভাপতি আমিন উদ্দিন দুই মেয়াদে সমিতির সম্পাদক ছিলেন। তিনি প্রয়াত অ্যাটর্নি জেনারেল মাহবুবে আলমের জুনিয়র সহকর্মী হিসেবে কাজ করেছেন। মৌলভীবাজারের কুলাউড়া উপজেলায় আমিন উদ্দিন জন্মগ্রহণ করেন।"
2024-08-07 14:40:31,অনির্দিষ্টকালের জন্য স্থগিত এইচএসসি পরীক্ষা,"এইচএসসি ও সমমান পরীক্ষা অনির্দিষ্টকালের জন্য স্থগিত করা হয়েছে। আজ বুধবার (৭ আগস্ট) শিক্ষা মন্ত্রণালয় থেকে পাঠানো বিজ্ঞপ্তিতে এ তথ্য জানানো হয়েছে।

এতে সই করেছেন সরকারি মাধ্যমিক শাখা-২ এর উপসচিব সাইয়েদ এ. জেড মোরশেদ আলী।

বিজ্ঞপ্তিতে বলা হয়েছে, আগামী ১১ আগস্ট ২০২৪ তারিখ থেকে অনুষ্ঠিতব্য এইচএসসি ও সমমান পরীক্ষা ২০২৪-এর পরীক্ষাসমূহ অনিবার্য কারণবশত স্থগিত করে পরীক্ষা গ্রহণের বিস্তারিত সময়সূচি পরবর্তীতে জানানো হবে মর্মে সংশ্লিষ্ট সবাইকে অবহিত করার জন্য নির্দেশক্রমে অনুরোধ করা হলো।"
2024-08-07 14:30:25,"সচিবালয়ের কাজে-কর্মে স্থবিরতা, বদলি আতঙ্কে সচিবরা","জনপ্রশাসনের কেন্দ্রবিন্দু সচিবালয়ে কাজে কর্মে এক ধরনের স্থবিরতা বিরাজ করছে। গুরুত্বপূর্ণ মন্ত্রণালয়ের ও বিভাগের ১০-১৫ জন সচিব ও সিনিয়র সচিব বদলি হতে পারেন বলে শোনা যাচ্ছে। তাদের মাঝে বিরাজ করছে বদলি আতঙ্ক। অনেক সচিব গতকাল ও আজ অফিসে আসেননি।

বুধবার (৭ আগস্ট) সচিবালয়ে বিভিন্ন মন্ত্রণালয় ঘুরে দেখা গেছে, গুরুত্বপূর্ণ মন্ত্রণালয়গুলোর বেশিরভাগ সচিব অফিস করছেন না। যারাও অফিসে আসছেন সতর্কতার সঙ্গে বিশেষ কৌশল অবলম্বন করছেন। মন্ত্রিপরিষদ সচিব মো. মাহবুব হোসেন সরকার পতনের পর থেকে অফিসে আসছেন না।

অফিসে আসছেন না জনপ্রশাসন মন্ত্রণালয়ের সিনিয়র সচিব মোহাম্মদ মেজবাহ উদ্দিন চৌধুরীও। এ দুই গুরুত্বপূর্ণ আমলা সচিবালয়ে ১ নম্বর ভবনে বসেন। জনপ্রশাসন মন্ত্রণালয়ের নিয়োগ, পদোন্নতি ও প্রেষণ অনুবিভাগের অতিরিক্ত সচিব মো. নাজমুছ সাদাত সেলিমও দুপুর পর্যন্ত অফিসে আসেননি।

অফিস করছেন না স্বরাষ্ট্র মন্ত্রণালয়ের জননিরাপত্তা বিভাগের সচিব মো. জাহাংগীর আলম। তবে সুরক্ষা সেবা বিভাগের সিনিয়র সচিব মো. মশিউর রহমান মঙ্গলবার আসলেও আজ অফিসে আসেননি বলে তার দপ্তরের কর্মচারীরা জানিয়েছেন।

আইন মন্ত্রণালয়ের আইন ও বিচার বিভাগের সচিব গোলাম সারোয়ার পৌনে ১টার দিকে অফিসে আসেন। তবে তিনি সচিবালায়ে আসতে ব্যক্তিগত গাড়ি ব্যবহার করেননি। দুপুর ১২টা ৪০ মিনিটের দিকে আইন সচিবকে সচিবালয়ে ৪ নম্বর ভবনের সামনে একটি মাইক্রোবাস থেকে নেমে অফিসে যেতে দেখা গেছে।

একজন অতিরিক্ত সচিব নাম প্রকাশ না করার শর্তে সমকালে বলেন, মন্ত্রীরা নেই, সচিবরা কে কখন বদলি বা ওএসডি হয়ে যান, তাই অনেকটা আতঙ্কে তারা অফিস করছেন না। তাই সচিবালয়ের কাজে-কর্মে অনেকটা স্থবিরতা নেমেছে।"
2024-08-07 14:23:19,সাবেক এমপি হেনরীর বাড়িতে উদ্ধার আরেক লাশের পরিচয় মিলেছে,"সিরাজগঞ্জ-২ (সদর ও কামারখন্দ) আসনের সাবেক এমপি ড. জান্নাত-আরা তালুকদার হেনরীর বাড়িতে অগ্নীদগ্ধ আরেকটি লাশের পরিচয় মিলেছে। তিনি গজারিয়ার অটোরিকশা চালক জাহাঙ্গীর আলম (৪৬)। সদর থানার ভারপ্রাপ্ত কর্মকর্তা বুধবার (৭ আগস্ট ) তথ্য নিশ্চিত করেছেন।

মুজিবনগর সড়কের এ বাড়িটি জেলা আওয়ামী লীগের প্রয়াত সাবেক সভাপতি মোতাহার হোসেন তালুকদারের। তিনি সাবেক এমপি হেনীর শ্বশুড়। সেখানে পরিবারসহ থাকতেন হেনরী। তার স্বামী জেলা পরিষদ চেয়ারম্যান। বর্তমানে তারা পরিবারসহ আত্মগোপনে আছেন। গত রোববার বাড়িটিতে অগ্নীসংযোগ করা হয়। ওই সময় প্রাণ বাঁচাতে জাহাঙ্গীর আলম ও পৌরসভার জানপুর মহল্লার ছাত্রলীগ কর্মী শাহিন শেখ (১৬) বাথরুমে আশ্রয় নেন। সেখান থেকে বের হতে না পেরে অগ্নীদগ্ধ হয়ে মারা যান তারা।

সদর থানার ভারপ্রাপ্ত কর্মকর্তা সিরাজুল ইসলাম জানান, পুলিশ-দমকল বাহিনীর সদস্যরা লাশ দু’টি উদ্ধার করেছে। মরদেহ ময়দা তদন্তের জন্য মনসুর আলী হাসপাতালে পাঠানো হয়েছে।"
2024-08-07 14:20:07,"ফরিদপুরে শিক্ষার্থীদের আনন্দ শোভাযাত্রা, শপথ ও দোয়া","ফরিদপুরে বৈষম্যবিরোধী আন্দোলনের শিক্ষার্থীদের উদ্যোগে আনন্দ শোভাযাত্রা, শপথ বাক্য পাঠ, দোয়া ও মোনাজাত অনুষ্ঠিত হয়েছে। বুধবার সকাল ১০টার দিকে শহরের ভাঙ্গা রাস্তার মোড়ে থেকে এ আনন্দ শোভাযাত্রা শুরু হয়।

শোভাযাত্রাটি ভাঙ্গা রাস্তার মোড় থেকে শুরু হয়ে হাজরাতলার মোড়, গোরস্থানের মোড়, আলীপুরের মোড়, সুপার মার্কেটের মোড়, জেনারেল হাসপাতালের মোড়, ব্রহ্মসমাজ সড়ক, ফরিদ শাহ সড়ক হয়ে সরকারি রাজেন্দ্র কলেজে গিয়ে শেষ হয়।

এ সময় সংক্ষিপ্ত আলোচনা সভায় বক্তব্য দেন বৈষম্যবিরোধী আন্দোলনের সমন্বয়ক শাহ মো. আরাফাত, জনি বিশ্বাস। অন্যদের মধ্যে বক্তব্য দেন এ আন্দোলনে শুরু থেকে জড়িত আবরার নাইম ইতু, মারুফা মিম, আলিফ বিন সাদিক প্রমুখ।

বক্তারা বলেন, ১৯৭১ সালের পর বাংলাদেশ আবারও স্বাধীন হয়েছে। সাবেক প্রধানমন্ত্রী শেখ হাসিনাকে এ দেশ থেকে বিতাড়িত করা হয়েছে। আর তাই এই অর্জিত স্বাধীনতা কোনোভাবেই নষ্ট হতে দেওয়া যাবে না। এ ব্যাপারে সবাইকে সতর্ক থাকতে হবে।

বক্তারা বলেন, এ আন্দোলন করেছে দেশের ছাত্র সমাজ। তাই এ বিজয় কোনো রাজনৈতিক দলের দাবি করার সুযোগ নেই।

তারা বলেন, এ আন্দোলনকে কেন্দ্র করে ওই সময় তৎকালীন ক্ষমতাসীন দল আওয়ামী লীগ ও তার অঙ্গ সংগঠনের নেতৃবৃন্দ আমাদের ওপর অত্যাচার করেছে। নেতাকর্মীদের আহত করেছে একের পর এক মামলা দিয়ে কারাগারে পাঠিয়েছে। আমাদের ৫৯ জন আন্দোলনকারীকে কারাগারে যেতে হয়েছে।

বক্তারা বলেন, নিযাতন, নিপিড়ন, মামলা, জেল জুলমে আমরা বিচলিত হইনি। আমরা যে ফলাফল পেয়েছি তা নতুন ইতিহাস সৃষ্টি করেছে বিশ্ব আজ বাংলাদেশকে মূল্যায়ন করতে শিখেছে।

তারা বলেন, গত ১৬ জুলাই এই কলেজে থেকেই আন্দোলনের সূচনা করা হয়েছিল। এতে আমাদের অসংখ্য ভাই বোন অংশগ্রহণ করেছিল। তারা তখন ক্ষমতাসীন দলের নেতাকর্মীদের হাতে লাঞ্ছিত হয়েছিল, আহত হয়েছিল।

এসময় তারা রাজেন্দ্র কলেজের শিক্ষার্থীদের নিরাপত্তার জন্য এই কলেজটিকে রাজনীতিমুক্ত করার ঘোষণা দেন। তারা বলেন, এখন থেকে কোনো ছাত্র সংগঠন এই কলেজে আর রাজনীতি করতে পারবে না।

শিক্ষার্থীরা বলেন, কলেজ ক্যাম্পাসকে নিরাপদ রাখতে হবে, যাতে আর কোনো অশুভ শক্তি দেশে অরাজকতা সৃষ্টি করতে না পারে। রাষ্ট্রের ক্ষতি হয় এমন কোনো কর্মকাণ্ড করা হবে না। এছাড়া চূড়ান্ত বিজয় অর্জন না হওয়া পর্যন্ত সবাইকে ঐক্যবদ্ধ থাকার আহ্বান জানান তারা।

অনুষ্ঠানে দ্বিতীয় পর্বে শপথ বাক্য পাঠ করেন শিক্ষার্থী মেহেরুন নিসা। অনুষ্ঠানের শেষে আন্দোলনে নিহত ব্যক্তিদের রুহের মাগফেরাত কামনা করে দোয়া পরিচালনা করেন মুফতি তানভীর আহমেদ।"
2024-08-07 14:00:34,বৃহস্পতিবার থেকে সীমিত আকারে চলবে হাইকোর্ট,"আগামীকাল বৃহস্পতিবার থেকে পরবর্তী নির্দেশনা না দেওয়া পর্যন্ত হাইকোর্ট বিভাগের বিচারিক কার্যক্রম সীমিত আকারে সরাসরি/ভার্চুয়ালি (সুবিধাজনক উপায়ে) চলবে।

সুপ্রিম কোর্টের পাঠানো প্রেস বিজ্ঞপ্তিতে আজ বুধবার এ তথ্য জানানো হয়েছে।

এদিকে হাইকোর্ট চললেও আপিল বিভাগের বিচারিক কার্যক্রম বন্ধ থাকবে। তবে আপীল বিভাগের বিচারপতি মো. আশফাকুল ইসলাম চেম্বার জজ হিসেবে দায়িত্বরত থাকবেন। তিনি আগামীকাল থেকে সরাসরি/ভার্চুয়ালি (সুবিধাজনক উপায়ে) চেম্বার কোর্টের বিচারিক কার্যক্রম পরিচালনা করবেন।"
2024-08-07 13:56:53,পোল ভল্টে ডুপ্লান্টিসের বিশ্বরেকর্ড,"বয়স সবে ২৪, এর মধ্যেই বিভিন্ন প্রতিযোগিতা থেকে ১৬টি স্বর্ণ জিতে নিয়েছেন আরমান্দ ডুপ্লান্টিসরয়টার্স। যার মধ্যে আবার দুটি স্বর্ণপদক। ২০২০ টোকিও অলিম্পিকের পোল ভল্টে আলোড়ন সৃষ্টি করেছিলেন এই তরুণ। এবার প্যারিস অলিম্পিকের একই ইভেন্টে জিতলেন আরেকটি স্বর্ণপদক।

এমন জয়ে নিজেকে আরও ছাড়িয়ে গেলেন আরমান্দ। সোমবার মাত্র ৬ মিটার লাফিয়েই নাম্বার ওয়ান বনে যান তিনি। তবে যাঁর নেশা বিশ্বরেকর্ড গড়ার, তিনি কি আর থামতে পারেন। আরমান্দ ডুপ্লান্টিসও থামেননি। একবার ৬.১০ মিটার লাফানোর পর চেষ্টা করলেন ৬.২৫ মিটার লাফানোর।

এ বছরের এপ্রিলে তাঁরই গড়া আগের রেকর্ডের চেয়ে যা ছিল ১ সেন্টিমিটার বেশি। যদিও প্রথম দুই চেষ্টায় কাঙ্ক্ষিত গন্তব্যে পৌঁছাতে পারেননি। তবে তৃতীয় ও শেষ চেষ্টায় ৬.২৫ মিটার পেরিয়ে বিশ্বরেকর্ড গড়েই পুরো স্টেডিয়ামকে মাতিয়ে দেন ডুপ্লান্টিস। এ নিয়ে ৯ বার বিশ্বরেকর্ড ভাঙলেন ২৪ বছর বয়সী অ্যাথলেট।

অল্প দিনে ক্যারিয়ারটা অর্জনে পূর্ণ করে ফেলেছেন আরমান্দ ডুপ্লান্টিসরয়টার্স। অলিম্পিকের বাইরে ওয়ার্ল্ড চ্যাম্পিয়নশিপেও মুগ্ধতা ছড়িয়েছেন এই সুইডিশ। তিনবার এই পোল ভল্টে অংশ নিয়ে দু’বারই জেতেন স্বর্ণপদক। আরেকবার রৌপ্য। এ ছাড়া ওয়ার্ল্ড ইনডোর চ্যাম্পিয়নশিপেও দুটি স্বর্ণপদক জিতেছেন এই অ্যাথলেট।

পরিবার থেকেই পোল ভল্টে আসার আগ্রহ আরমান্দ ডুপ্লান্টিসরয়টার্সের। তাঁর বাবা গ্রেগ ডুপলিকেন্টসও নামকরা একজন পোল ভল্টার ছিলেন। যার ক্যারিয়ারসেরা স্কোর ৫.৮০ মিটার। বাবাকে দেখেই মূলত এই ইভেন্টের প্রতি ভালোবাসা জন্মে তাঁর। শুরুর দিকে খুব একটা স্কোর গড়তে পারতেন না। অনুশীলনে সতীর্থরা তাঁকে নিয়ে রসিকতা করতেন। একটা সময় রাগ করেই অনুশীলন রেখে বাসায় চলে যান। এর পর তাঁর বাবাই বুঝিয়ে আবার ফেরান। আরমান্দের বয়স যখন ১৮, তখনই কোনো মেজর ট্রফি জিতেছিলেন তিনি। যেটা তাঁকে অনেক বেশি প্রেরণা জুগিয়েছিল।"
2024-08-07 13:54:18,অবৈধভাবে সীমান্ত পার হওয়া ঠেকাতে বিজিবির সতর্কতা,"বাংলাদেশ থেকে ভারতে অবৈধভাবে সীমান্ত পার হওয়া ঠেকাতে নজরদারি বাড়িয়েছে বর্ডার গার্ড বাংলাদেশ (বিজিবি)। এ বিষয়ে তথ্য দিতে জনগণের সহযোগিতা চেয়েছে এ আধা-সামরিক বাহিনী।

বুধবার ঢাকায় বিজিবির জনসংযোগ বিভাগের এক বিজ্ঞপ্তিতে এ আহ্বান জানানো হয়। বিজিবিকে এ সংক্রান্ত তথ্য দেওয়ার জন্য-০১৭৬৯৬০০৬৮২ এবং ০১৭৬৯৬২০৯৫৪ নম্বরে যোগাযোগের অনুরোধ করা হয়েছে।

দেশের বিভিন্ন সীমান্ত এলাকায় বিজিবি সতর্কা অবস্থায় আছে বলে জানা গেছে।"
2024-08-07 13:52:25,"রাহুল আনন্দের বাড়িতে হামলা, এক কাপড়ে বাড়ি ছাড়তে হয় শিল্পীকে","নন্দিত কণ্ঠশিল্পী ও গানের দল ‘জলের গান’-এর অন্যতম সদস্য রাহুল আনন্দের বাড়িতে হামলা চালিয়েছে দুর্বৃত্তরা। অগ্নিসংযোগ ও লুটপাটের পাশাপাশি ভেঙে ফেলেছে সেখানে রাখা শতাধিক বাদ্যযন্ত্র। যে বাদ্যযন্ত্রগুলো শিল্পীর নিজ হাতে তৈরি এবং জলের গানের অন্য সদস্যরা সংগীত সৃষ্টিতে ব্যবহার করতেন। যার সুর-মূর্ছনায় তৈরি হয়েছে ‘এমন যদি হতো’, ‘বকুল ফুল’, ‘দূরে থাকা মেঘ’, ‘পাতার গান’, ‘পাখি গান’, ‘মানুষ ও মুখোশ’ ‘বন্ধু’, ‘ফুলকুমারী’সহ আরও বেশ কিছু অনবদ্য গান; যা শ্রোতাদের মুখে মুখে ফেরে।

স্মৃতিবিজড়িত সেসব বাদ্যযন্ত্র ভেঙে চুরমার করে ফেলা এবং শিল্পীর বাসায় অনাকাঙ্ক্ষিত হামলায় বিস্মিত হয়েছেন সংগীতাঙ্গনের অনেকেই। এ নিয়ে নিন্দা প্রকাশের পাশাপাশি প্রতিবাদেও মুখর হয়েছেন শিল্পীর সংগীত সহযোদ্ধা, শ্রোতা, অনুরাগী থেকে শুরু করে সাধারণ জনতা। তবে এ বিষয়ে রাহুল আনন্দের কাছ থেকে এখনও কোনো বক্তব্য পাওয়া যায়নি।

জলের গানের সদস্য রানা সরোয়ার জানান, ৫ আগস্ট প্রধানমন্ত্রী শেখ হাসিনা পদত্যাগ করে দেশ ছাড়ার পরই দুর্বৃত্তরা ছুটে এসেছিল ধানমন্ডির ৩২ নম্বর রোডে। বঙ্গবন্ধু স্মৃতি জাদুঘরে হামলা চালানোর পরই ছুটে আসে একই রোডে অবস্থিত রাহুল আনন্দের বাসায়। সবাইকে বাসা থেকে বের করে দেওয়ার পর শুরু করে তাণ্ডবলীলা। একে একে সব বাদ্যযন্ত্র ভাঙচুর করার পাশাপাশি বাড়ির সবকিছু লুট করে নিয়ে যায়। যাওয়ার সময় বাড়িতে আগুন দেয় তারা। শুরুতে দুর্বৃত্তদের বেশ কয়েকজন রাহুল আনন্দের গায়ে হাত তোলার চেষ্টা করেছিল। তবে কয়েকজন রাহুল আনন্দকে চিনতে পেরে শেষমেশ গায়ে হাত তোলা থেকে বিরত থাকেন।"
2024-08-07 13:52:03,রাস্তার ওপরে আসতেই যুবকের মাথায় গুলি করে চলে গেল দুর্বৃত্তরা,"পাবনার ঈশ্বরদীতে সচীন বিশ্বাস সাজু (২২) নামে এক যুবকের মর্মান্তিক মৃত্যু হয়েছে দুর্বৃত্তের গুলিতে। মঙ্গলবার রাত সাড়ে ১০টার দিকে উপজেলার পাকশী ইউনিয়নের চররুপপুর (জিগাতলা) উত্তরপাড়া মসজিদের সামনে সড়কে এ ঘটনা ঘটে। নিহত সচীন নতুন রুপপুর দক্ষিণপাড়া গ্রামের মৃত বিলাত বিশ্বাসের ছোট ছেলে।

স্থানীয়রা জানান, সচীন রাতে চররুপপুর উত্তরপাড়া (জিগাতলা) মসজিদের পাশে এক বাড়িতে বন্ধুদের সঙ্গে পিকনিক করছিলেন। সবাই খাওয়া দাওয়া করছিলেন। সচীন সে সময় পরে খাবে বলে মোবাইলে কথা বলার জন্য রাস্তার ওপরে আসা মাত্রই দুর্বৃত্তরা তার মাথায় গুলি করে ও চাকু দিয়ে আঘাত করে মোটরসাইকেলযোগে পালিয়ে যায়। এসময় সচীন সড়কে লুটিয়ে পড়েন।

জানা যায়, স্থানীয়রা মুমূর্ষু অবস্থায় তাকে তাকে উদ্ধার করে ঈশ্বরদী উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক সচীনকে মৃত ঘোষণা করেন। সচীনকে কারা কি কারণে গুলি করে এ বিষয়ে কেউ কিছু বলতে পারেননি।

পুলিশের সঙ্গে এ বিষয়ে কথা বলা সম্ভব হয়নি।"
2024-08-07 13:39:59,সরকার পতনের পর যা বলছেন ক্রিকেটাররা,"কোটা সংস্কার আন্দোলন এবং পরবর্তীতে সরকার পদত্যাগের এক দফা দাবির মুখে শেষ পর্যন্ত সরে দাঁড়াতে হল শেখ হাসিনাকে। সোমবার (৫ আগস্ট) দেশত্যাগের আগে রাষ্ট্রপতির কাছে পদত্যাগপত্র দিয়েছেন তিনি। এ খবর ছড়িয়ে পড়তেই দেশজুড়ে আনন্দ-উৎসব শুরু হয়। ঢাকা পরিণত হয়েছিল উৎসবের নগরীতে। লাখো মানুষ নেমে এসেছিল রাস্তায়। এই আনন্দ ছুঁয়ে গেছে ক্রিকেটারদেরকেও। তারা সামাজিক যোগাযোগ মাধ্যমে নিজেদের অনুভূতি জানিয়েছেন।

বাংলাদেশ টেস্ট দলের সাবেক অধিনায়ক মুমিনুল হক নিজের সোশ্যাল অ্যাকাউন্টে লিখেছেন, ‘বিজয়ের আনন্দে ভাসছে দেশ। আলহামদুলিল্লাহ।’ অলরাউন্ডার মেহেদী হাসান মিরাজ লিখেছেন ‘আলহামদুলিল্লাহ, স্বাধীন। জাতীয় পতাকার সঙ্গে লিখেছেন শুভ বিজয়।’

জাতীয় দলের বাইরে থাকা আফিফ হোসেন ধ্রুব সরকার পতনের পর সম্মান জানিয়েছেন ছাত্রদের সম্মিলিত শক্তিকে। স্যালুটের ইমোজির পাশাপাশি ব্যবহার করেছেন বাংলাদেশের পতাকাও। জাতীয় দলের পেসার এবাদত হোসেন চৌধুরী নিজের ফেসবুকে লিখেছেন, ‘আলহামদুলিল্লাহ আজ স্বাধীন।’ লাল সবুজের জার্সিতে উদযাপনের ভঙ্গিমায় ছবি পোস্ট করেছেন দলের আরেক পেসার শরিফুল ইসলাম।

পেসার রুবেল হোসেন ৫ আগস্ট দ্বিতীয়বারের মতো বাবা হয়েছেন। তিনি ফেসবুকে অনুভূতি প্রকাশ করেন এভাবে, ‘আলহামদুলিল্লাহ, আজ এই স্বাধীন দেশে কন্যা সন্তানের বাবা হলাম।’

সরকার পতনের পরেরদিন বেশ কয়েকজন ক্রিকেট সংগঠক 'যোগ্য সংগঠকের' দাবি তুলে বিসিবিতে যান। তাদের সঙ্গে ছিলেন সাবেক দুই অধিনায়ক মিনহাজুল আবেদীন নান্নু ও হাবিবুল বাশার সুমন। এক ফেসবুক পোস্টে তাদের বক্তব্যকে খোঁচা দিয়েছেন পেসার রুবেল হোসেন। তিনি বলেন, ‘গত কয়েক বছরে দেশের ক্রিকেটকে ধ্বংস করার নেপথ্যে থাকা ব্যক্তিরা দেখলাম বলতেছে দেশে সুশাসন চায়। শুধুমাত্র অপছন্দের তালিকায় থাকার কারণে অসংখ্য ক্রিকেটারের ক্যারিয়ার ধ্বংস করে দেওয়া ব্যক্তিরা এখন ক্ষমতার পালাবদল দেখে রঙ বদলানোর চেষ্টায় আছে।’

বাংলাদেশ জাতীয় দলের হেড কোচ চন্ডিকা হাথুরুসিংহেকে নিয়েও লিখেছেন রুবেল। একসময়ের তারকা এই পেসার বলছেন, অবৈধ ক্ষমতার অংশ ছিলেন তিনি। রুবেল লিখেছেন, ‘একইভাবে চান্দিকা হাতুরুসিংহেসহ তার অবৈধ কাজে সহায়তা করে দেশের ক্রিকেটকে ধ্বংস করা ব্যক্তিদের অন্তত আর কোনো দায়িত্বে দেখতে চাই না।’

বিসিবির সমালোচনা করেছেন আরেক ক্রিকেটার ইমরুল কায়েস। সামাজিক যোগাযোগ মাধ্যমে বাঁহাতি ব্যাটার লিখেছেন, ‘স্বাধীন বাংলাদেশে আশা করি সবাই ভালো আছেন। বাংলাদেশ ক্রিকেট বোর্ডকেও ক্ষমতার কালো থাবা থেকে মুক্ত করতে হবে। সম্প্রতি একটা সাক্ষাৎকার দেখলাম বোর্ড কর্মকর্তারা মুখোশ পাল্টে এখন মিথ্যা আশ্বাস দিয়ে যাচ্ছেন। এদের কারণে ক্রিকেটের যে কী পরিমাণ ক্ষতি হয়েছে, সবাই জানেন। কত প্লেয়ারের ক্যারিয়ার যে ধ্বংস করছে তারা। শুধু তাদের পছন্দের তালিকায় না থাকার কারণে। খেলোয়াড়দের সাথে ন্যূনতম সম্মান দেখানো হয় না। ’

‘বোর্ডের প্রতি আমার অনুরোধ, আপনারা যথেষ্ট করেছেন, দেশের ক্রিকেটকে দেওয়ার আপনাদের আর কিছু নেই। তারুণ্যের হাতে ছেড়ে দিন ক্রিকেটের ভবিষ্যৎ। তারাই এগিয়ে নিয়ে যাবে। তাদের হাত ধরেই আসবে বড় সাফল্য, যেখানে মাথা উঁচু করে থাকবে বাংলাদেশ ক্রিকেট। ইনশা আল্লাহ।'"
2024-08-07 13:36:45,"আখাউড়া ইমিগ্রেশনে পুলিশের কর্মবিরতি, যাত্রী পারাপার বন্ধ","ইমিগ্রেশন পুলিশের কর্মবিরতির কারণে ব্রাহ্মণবাড়িয়ার আখাউড়া আন্তর্জাতিক ইমিগ্রেশন চেকপোস্ট দিয়ে ভারতে যাত্রী পারাপার কার্যক্রম বন্ধ রয়েছে। বুধবার সকাল সাড়ে ৯টা থেকে যাত্রী পারাপার বন্ধ করে দেয় ইমিগ্রেশন কর্তৃপক্ষ। এর ফলে আখাউড়া ইমিগ্রেশন চেকপোস্টে ভারতগামী ১০০ যাত্রী আটকা পড়েছেন।

কুমিল্লার বাসিন্দা ফরিদ উদ্দিন স্ত্রীকে নিয়ে চিকিৎসার জন্য ভারতে যাওয়ার অপেক্ষা করছেন। তিনি জানান, দেশের এমন পরিস্থিতিতে গাড়ি ভাড়া দ্বিগুণ দিয়ে সকাল ১০টায় ইমিগ্রেশনে এসে জানতে পারেন পুলিশের কর্মবিরতি চলছে। এ অবস্থায় তিনি যেতে পারছেন না। অসুস্থ স্ত্রীকে নিয়ে এখন তিনি বিপাকে পড়েছেন।

ত্রিপুরা রাজ্যের উত্তর আগরতলার বাসিন্দা বিমল রায় বাংলাদেশে আত্মীয়ের বাড়িতে এসেছিলেন ৫ দিন আগে। বাংলাদেশের এমন পরিস্থিতি কারণে দেশে তাঁর পরিবার দুশ্চিন্তায় রয়েছে। সেজন্য তিনি ফিরে যাচ্ছেন। কিন্তু ইমিগ্রেশনে এসে দেখেন কোনো কার্যক্রম চলছে না। কবে নাগাদ যেতে পারবেন তাও জানেন না।

আখাউড়া আন্তর্জাতিক ইমিগ্রেশন চেকপোস্ট পুলিশের ইনচার্জ মো. খায়রুল আলম জানান, সারাদেশে থানায় হামলা হয়েছে, অনেক পুলিশ সদস্যকে হত্যা করা হয়েছে। বর্তমানে নিরাপত্তাহীনতায় আছেন পুলিশ সদস্যরা। এর ফলে নিরাপত্তা নিশ্চিতসহ বিভিন্ন দাবিতে পুলিশ সদস্যরা কর্মবিরতি পালন করছেন। বুধবার সকাল সাড়ে ৯টা থেকে আখাউড়া ইমিগ্রেশন পুলিশের সদস্যরা একই দাবিতে কর্মবিরতি পালন করছেন। এতে করে ভারতে যাত্রী পারাপার কার্যক্রম বন্ধ রয়েছে।"
2024-08-07 13:29:58,"বিভ্রান্তিকর প্রচারের ফাঁদে পা দেবেন না, পশ্চিমবঙ্গ পুলিশের সতর্কতা","বাংলাদেশের চলমান রাজনৈতিক পরিস্থিতির ঘটনায় পশ্চিমবঙ্গ পুলিশ রাজ্যের জনসাধারণকে শান্ত থাকার আহ্বান জানিয়েছে। পুলিশ বলছে, ‘একতরফা বিদ্বেষমূলক ও বিভ্রান্তিকর প্রচারের ফাঁদে পা দেবেন না। শান্ত থাকুন, শান্তি বজায় রাখুন।’

পশ্চিমবঙ্গ পুলিশের ভেরিফায়েড ফেসবুক পেজে মঙ্গলবার দেওয়া এক পোস্টে এ কথা বলা হয়েছে। এতে বলা হয়েছে, কিছু স্থানীয় টিভি চ্যানেলে বাংলাদেশের বর্তমান পরিস্থিতি নিয়ে যেভাবে প্রতিবেদন হচ্ছে, তা খুবই দৃষ্টিকটুভাবে সাম্প্রদায়িক উসকানিমূলক এবং ভারতের প্রেস কাউন্সিলের নিয়মাবলির পরিপন্থী।

এতে আরও বলা হয়, দর্শকদের অনুরোধ, এ ধরনের কভারেজ দেখার সময় নিজস্ব বিচার–বিবেচনা প্রয়োগ করুন। মাথায় রাখুন যে চ্যানেলের দেখানো ফুটেজের সত্যতা কিন্তু কোনো নিরপেক্ষ তৃতীয় সংস্থা দিয়ে যাচাই করা নয়।"
2024-08-07 13:23:27,চশমা পরে নাকের দুপাশে কালচে দাগ? দূর করবেন যেভাবে,"অনেকেই নিয়মিত চশমা পরেন । সব সময়ে চশমা পরার কারণে নাকের দুপাশে চাপ পড়ে। এক সময়ে সেই স্থানে কালচে ছোপ প্রকট হয়। এমন দাগ ঢাকতে কনসিলার ছাড়া আর কোনও উপায় থাকে না। সেক্ষেত্রে ঘরোয়া কিছু প্রতিকার বেছে নিতে পারেন।

কেন এমন হয়?

অনেকক্ষণ চশমা পরে থাকায় নাকের দুপাশের ত্বকে ঘষা লাগে। আর সেই স্থানে কোষগুলি ক্ষতিগ্রস্থ হয়। এর ফলে ত্বকে কালচে ছোপ প্রকট হয়ে ওঠে।

ঘরোয়া উপায়ে সমাধান

১. কমলালেবুর খোসার পাউডারও এক্ষেত্রে বেশ কার্যকরী। এই পাউডারের সঙ্গে সামান্য পরিমাণে দুধের সর মিশিয়ে দাগের উপরে লাগান। ভালো কাজ হবে।

২. অ্যালোভেরা জেল নাকের দুপাশের কালচে দাগ দূর করতে বেশ কার্যকরী। তাই আপনি নাকের দুপাশে এই জেল লাগিয়ে ধীরে ধীরে ম্যাসাজ করুন। উপকার পাবেন।

৩. কড়া দাগ মলিন করতে আলুর রসের জুড়ি মেলা ভার। তাই নাকের দুপাশে চশমার দাগ মুছতে অল্প পরিমাণে আলুর রসে তুলো ভিজিয়ে সেই স্থানে লাগাতে পারেন। উপকার পাবেন।

৪. শসার রস লাগাতে পারেন নাকের দুপাশে। এটি আপনার ত্বকের আর্দ্রতা ধরে রাখবে এবং কালচে ছোপ মলিন করতে সাহায্য করবে।

তবে আপানর ত্বক সংবেদনশীল হলে কিংবা অ্যালার্জি জনিত সমস্যা থাকলে এসব উপাদান লাগানোর আগে অবশ্যই চিকিৎসকের পরামর্শ নিন।"
2024-08-07 13:23:09,এক মিনিট নীরবতা পালন করে অনুশীলনে ক্রিকেটাররা,"চলমান পরিস্থিতির কারণে গত কয়েক দিন বাংলাদেশ ক্রিকেট দলের অনুশীলন বন্ধ ছিল। বাংলাদেশ ‘এ’ দলের পাকিস্তান সফরও পিছিয়ে যায় এতে। তবে আজ মিরপুরে ‘এ’ দলের ক্রিকেটাররা অনুশীলনে ফিরেছেন।

অনুশীলনের শুরুতে ক্রিকেটাররা গত এক মাসে সহিংসতায় মারা যাওয়া প্রত্যেকের আত্মার মাগফিরাত কামনা করে এক মিনিট নীরবতা পালন করেন। মুশফিকুর রহিম, মুমিনুল হক, মেহেদী হাসান মিরাজ, খালেদ আহমেদ, মাহমুদুল হাসান, জাকির হাসানসহ টেস্ট দলের আরও অনেকে উপস্থিত ছিলেন।

গত ৬ আগস্ট বাংলাদেশ ‘এ’ দলের পাকিস্তান সফরে যাওয়ার কথা ছিল। সেখানে পাকিস্তান ‘এ’ দলের বিপক্ষে দুটি চার দিনের ম্যাচ ও তিনটি ৫০ ওভারের ম্যাচ খেলার কথা। কিন্তু দেশের পরিস্থিতির কারণে সফরটি পিছিয়ে সম্ভাব্য সূচি করা হয়েছে ৯ আগস্ট।

এতে দ্বিপাক্ষিক সিরিজেও পরিবর্তন আনতে হচ্ছে। বাংলাদেশ সময়মতো যেতে না পারায় নতুন করে সফরসূচি সাজাতে হচ্ছে। আগের সূচি অনুযায়ী ১০ ও ১৮ আগস্ট দুটি চার দিনের ম্যাচ হওয়ার কথা। এরপর ২৩, ২৫ ও ২৭ আগস্ট তিনটি ৫০ ওভারের ম্যাচ খেলার কথা ছিল দুই দলের।"
2024-08-07 13:10:20,ক্রিকেটে পরিবর্তনের ডাক,"সরকার পতনের প্রভাব পড়েছে দেশের ক্রীড়াঙ্গনেও। আওয়ামী লীগ সমর্থিত সংগঠকদের দেখা মিলছে না ফেডারেশনে। এরই মধ্যে বিসিবিতে পরিবর্তনের স্লোগান উঠেছে। গতকাল ক্রিকেট সংগঠকের ব্যানারে মিরপুর শেরেবাংলা স্টেডিয়ামে মানববন্ধন করেন ক্লাব কর্মকর্তারা।

বিসিবির সাবেক যুগ্ম সাধারণ সম্পাদক ও গ্রাউন্ডস কমিটির চেয়ারম্যান রফিকুল ইসলাম বাবুর নেতৃত্বে ক্লাব কর্মকর্তাদের মানববন্ধন থেকে দাবি তোলা হয় বর্তমান কমিটি ভেঙে দিয়ে যোগ্য সংগঠকদের হাতে দেশের ক্রিকেট বোর্ড পরিচালনার দায়িত্ব দেওয়ার। বাংলাদেশ ফুটবল ফেডারেশনে (বাফুফে) সভাপতির পদ থেকে কাজী সালাউদ্দিনের পদত্যাগ চেয়েছে একটি সমর্থক গোষ্ঠী। সালাউদ্দিন স্বেচ্ছায় পদত্যাগ না করলে বাফুফে ভবন ঘেরাও করা হবে বলে সমর্থক গোষ্ঠী নিজেদের ফেসবুক পেজে লিখেছে।

শেরেবাংলা স্টেডিয়ামে মানববন্ধন ও মিছিলের পর ক্রিকেট সংগঠকরা বিসিবির বোর্ড রুমে বসে কিছুক্ষণ সময় কাটান। এ সময় উপস্থিত ছিলেন ক্রিকেটার্স ওয়েলফেয়ার অ্যাসোসিয়েশন (কোয়াব) সাধারণ সম্পাদক দেবব্রত পাল, পারটেক্স স্পোর্টিং ক্লাবের কর্মকর্তা সাজ্জাদ হোসেন, লিজেন্ডস অব রূপগঞ্জের কর্মকর্তা সাব্বির আহমেদ, প্রাইম দোলেশ্বরের যুগ্ম সম্পাদক মুশতাক হোসেন, মোহামেডানের কর্মকর্তা তারিকুল ইসলাম টিটু, জাতীয় দলের সাবেক ক্রিকেটার শাহাদাত হোসেন, বিসিবির সাবেক দুই কাউন্সিলর জিয়াউর রহমান ও বোরহান উদ্দিন; বিসিবির নারী বিভাগের প্রধান হাবিবুল বাশার এবং জাতীয় দলের সাবেক প্রধান নির্বাচক ও বর্তমান প্রোগ্রাম বিভাগের প্রধান সমন্বয়ক মিনহাজুল আবেদীন নান্নু।

এ সময় রফিকুল ইসলাম বলেন, ‘২০১২ সালের পর আবার বিসিবিতে এসেছি। এসেছিলাম বিসিবির প্রধান নির্বাহীর সঙ্গে কথা বলতে। কিন্তু তাঁকে পাইনি। আমাদের দাবি, বিসিবি থেকে অযোগ্য সংগঠকদের সরিয়ে এখানে যোগ্য ক্রিকেট সংগঠকদের নিয়ে আসতে হবে।’

ক্রিকেট সংগঠকের ব্যানারে উপস্থিত থেকে জাতীয় দলের সাবেক দুই অধিনায়ক মিনহাজুল আবেদীন নান্নু ও হাবিবুল বাশার হাওয়া বদলের বার্তা দিয়েছেন। নান্নু বলেন, ‘বিসিবিতে সুশাসন প্রতিষ্ঠা হোক।’ বাশারও এক লাইনে প্রতিক্রিয়া দিয়েছেন, ‘সুদিনের আশা করছি।’

কোয়াব সাধারণ সম্পাদক দেবব্রত পালের দাবি, ‘ক্রিকেট বোর্ডে সুশাসন চাই। বিগত সরকারের সময়ে যে বৈষম্যমূলক আচরণ করা হয়েছে; আমরা চাই না একই কাজ পরিবর্তিত পরিস্থিতিতে হোক।’ কোয়াব নিয়ে তিনি বলেন, ‘বিশ্বের সবচেয়ে অবহেলিত ও নিষ্পেষিত ক্রিকেটারদের সংগঠন কোয়াব। আমরা চাই কোয়াবকে শক্তিশালী করতে।’

২০০৬ সালে তত্ত্বাবধায়ক সরকার গঠনের পর বিসিবির কার্যনির্বাহী কমিটি ভেঙে দেওয়া হয়। পরবর্তী সময়ে অ্যাডহক কমিটির মাধ্যমে পরিচালিত হয় বিসিবি। ২০০৮ সালে নির্বাচনের মাধ্যমে বিএনপি-আওয়ামী লীগের সমর্থিত ক্রীড়া সংগঠকরা বোর্ড পরিচালনা করেন। তবে নাজমুল হাসান পাপন বোর্ড সভাপতি হওয়ার পর থেকে বিএনপি সমর্থিত ক্রিকেট সংগঠকদের অংশগ্রহণ কমে গেছে। পরিবর্তিত পরিস্থিতিতে বিসিবির পরিচালনা পর্ষদে পরিবর্তনের দাবি উঠেছে।

বিসিবি পরিচালকরা স্বেচ্ছায় পদত্যাগ না করলে নির্বাচিত কমিটি ভেঙে দেওয়া সম্ভব হবে না। রাজনৈতিক হস্তক্ষেপ করা হলে আইসিসির নিষেধাজ্ঞায় পড়বে বিসিবি। সে ক্ষেত্রে বর্তমান পরিচালনা পর্ষদ থেকে পরিচালকদের পদত্যাগ করতে হবে। এদিকে আজ থেকে বাংলাদেশ এ দলের অনুশীলন শুরু হচ্ছে মিরপুরে।"
2024-08-07 13:05:55,হাসিনার পতনের পর কবীর সুমনের স্বৈরাচারবিরোধী গান,"৫ আগস্ট পদত্যাগ করেন প্রধানমন্ত্রী শেখ হাসিনা। ছাড়েন দেশও। এমন খবরে যখন আনন্দে ভাসছিলো দেশ, তখনই ওপাড়ে বসে কলকাতার বর্ষীয়ান শিল্পী কবীর সুমন বাঁধলেন একটা গান।

মুক্তির এই আলো/ বাংলাদেশ জ্বালালো/ এ-লড়াই মুক্তির গান- এমন কথায় গানটি লিখে, সুর করে আর মিউজিক বসানোর সময় পাননি। দ্রুতই মুঠোফোনের ক্যামেরা অন করে গেয়ে নিলেন সুমন। সোশ্যাল হ্যান্ডেলে সেটি শেয়ারও করলেন দ্রুত। গানটি প্রকাশের আগেই সুমন বললেন, ‘সুপ্রভাত নববাংলাদেশ। ইনকিলাব জিন্দাবাদ।’

শুভেচ্ছা জানিয়ে আর গান গেয়েই থামেননি কবীর সুমন। গত দুদিন ধরে তিনি প্রতিনিয়ত বাংলাদেশের মানুষের পক্ষে হয়ে পোস্ট শেয়ার করছেন সোশ্যাল হ্যান্ডেলে। যেখানে স্থান পাচ্ছে বাংলাদেশের হিন্দু মহাজোট নেতার বক্তব্য থেকে শুরু করে বদলে যাওয়া ঢাকার ট্রাফিক সিস্টেমের ভিডিও।

বলা দরকার, কবীর সুমন শেখ হাসিনার আমলে যতবারই ঢাকায় গাইতে এসেছেন, রহস্যজনকভাবে ততোবারই পড়েছেন ভেন্যু নিয়ে অনিশ্চয়তায়। অথচ হাসিনা সরকারের অনেক এমপি-মন্ত্রীই কবীর সুমনের বন্ধু ও ভক্ত ছিলেন। ফলে হাসিনা-সুমনের রাজনৈতিক বিভেদ বিষয়ে খুব বেশি স্পষ্ট নয়।"
2024-08-07 12:55:33,দীপিকার মা হওয়ার ভুয়া ছবি ভাইরাল,"নির্ধারিত সময়ের মা হলেন অভিনেত্রী দীপিকা পাড়ুকোন! ছেলে সন্তানের জন্ম দিয়েছেন অভিনেত্রী- এমন সংবাদে উচ্ছ্বসিত হয়ে পড়েন তার ভক্ত অনুরাগীরা। তবে সংবাদটি ভুয়া।

সম্প্রতি সামাজিক মাধ্যমে একটি ছবি ভাইরাল হয়েছে। যে ছবির মাধ্যমে দাবি করা হচ্ছে যে, একটি পুত্র সন্তানের জন্ম দিয়েছেন রণবীর সিং ও দীপিকা পাড়ুকোন।

ছবিটিতে খাটে শোয়া অবস্থায় দেখা যাচ্ছে দীপিকাকে। হাসপাতালের বিছানার পাশে রণবীর দাঁড়িয়ে। তার হাতেই ছোট্ট ছেলেটি, নরম তোয়ালেতে জড়ানো। আর এই ছবি দেখে প্রাথমিকভাবে অনেকেই মনে করেন যে এই দম্পতি বাবা-মা হয়েছেন।

তবে পরবর্তীতে জানা যায়, ছবিটা ভুয়া। মর্ফ করা ছবি এটি। বর্তমানে অন্তঃসত্ত্বা অবস্থাতেই রয়েছেন দীপিকা। সেপ্টেম্বর মাসে সন্তান প্রসবের কথা রয়েছে তার।

প্রথম সন্তানের অপেক্ষায় অধীর অপেক্ষায় দীপবীর জুটি। আপাতত কোনও কাজ করছেন না দীপিকা। ৩৮ বছরের অভিনেত্রী রয়েছেন বিশ্রামেই। কখনো মুম্বাই আবার কখনও মা-বাবার কাছে বেঙ্গালুরুতে সময় কাটাচ্ছেন। চলতি বছর মার্চ মাসে সন্তান আসার খবর জানিয়েছিলেন দীপিকা পাড়ুকোন ও রণবীর সিং।

তবে এরপর অনেক জলঘোলা হয় দুজনকে নিয়ে। প্রায় ৫ মাস অবধি সেভাবে বেবিবাম্প দেখা যায়নি তার। ফলে অনেকেরই ধারণা হয়, হয়তো বা তাঁরা সারোগেসির মাধ্যমে সন্তানের জন্ম দিচ্ছেন। তবে শেষ পর্যন্ত নিজের বেবি বাম্প নিয়ে হাজির হয়ে সবাইকে স্বস্তি দেন দীপিকা।"
2024-08-07 12:53:05,পদত্যাগ করলেন অ্যাটর্নি জেনারেল আমিন উদ্দিন,"অ্যাটর্নি জেনারেল অ্যাডভোকেট এ এম আমিন উদ্দিন পদত্যাগ করেছেন। ২০২০ সালের অক্টোবরে অ্যাটর্নি জেনারেল হিসেবে তাঁকে নিয়োগ দিয়েছিল আইন মন্ত্রণালয়।

এ এম আমিন উদ্দিন বাংলাদেশের ১৬তম অ্যাটর্নি জেনারেল হিসেবে দায়িত্ব পালন করেছেন। ওই বছরের ২৭ সেপ্টেম্বর অ্যাটর্নি জেনারেল মাহবুবে আলম করোনায় আক্রান্ত হয়ে মারা গেলে পদটি শূন্য হয়।

সুপ্রিম কোর্ট আইনজীবী সমিতির সভাপতি ও সম্পাদক ছিলেন আমিন উদ্দিন। ২০১৯-২০ মেয়াদে তিনি সমিতির সভাপতি ছিলেন।

সর্বশেষ ২০২০-২১ মেয়াদে তিনি সমিতির সভাপতি নির্বাচিত হন। তাঁর মৌলভীবাজারের কুলাউড়া উপজেলায় জন্মগ্রহণ করেন।"
2024-08-07 12:42:33,চমক রেখে বাংলাদেশের বিপক্ষে দল ঘোষণা পাকিস্তানের,"বাংলাদেশের বিপক্ষে ঘরের মাঠের টেস্ট সিরিজের জন্য আজ বুধবার দল ঘোষণা করেছে পাকিস্তান। ১৭ সদস্যের দলে ফিরেছেন পেসার নাসিম শাহ। আর শাহীন আফ্রিদিকে সরিয়ে সৌদ শাকিলকে করা হয়েছে সহ-অধিনায়ক। যথারীতি নেতৃত্ব দিবেন শান মাসুদ।

পিসিবির বিবৃতিতে জানানো হয়েছে, শাহিন আফ্রিদির ওয়ার্ক লোড ম্যানেজমেন্ট সামলাতেই তাকে সহ-অধিনায়কের পদ থেকে সরানো হয়েছে। চলতি বছরের ২১ আগস্ট থেকে আগামী বছরের ৫ এপ্রিলের মধ্যে পাকিস্তান ৯টি টেস্ট, ১৪টি টি-টোয়েন্টি ও ১৭টি ওয়ানডে খেলবে।

বাংলাদেশ সিরিজের জন্য ঘোষিত ১৭ সদস্যের দলের ১৩ জনই খেলেছেন অস্ট্রেলিয়ার বিপক্ষে পাকিস্তানের সবশেষ সিরিজে। প্রথমবারের মত দলে ডাক পেয়েছেন কামরান গোলাম, মোহাম্মদ হুরাইরা এবং মোহাম্মদ আলী। ঘরোয়া ক্রিকেট এবং পাকিস্তান শাহিনসের হয়ে দুর্দান্ত পারফরম্যান্স করে দলে ডাক পেয়েছেন তারা। আর বাংলাদেশ সিরিজ দিয়েই আবার লাল বলের ক্রিকেটে ফিরছেন পেসার নাসিম শাহ। ১৩ মাস আবার লাল বলের ক্রিকেটে ফিরলেন তিনি। দল থেকে বাদ পড়েছেন ইমাম–উল–হক, ফাহিম আশরাফ, মোহাম্মদ নওয়াজ, নোমান আলী ও সাজিদ খান। চোটের কারণে নেই পেসার হাসান আলী ও মোহাম্মদ ওয়াসিম আলী জুনিয়র।

বাংলাদেশের পাকিস্তান যাওয়ার সম্ভাব্য সূচি ৯ আগস্ট। পূর্বঘোষিত সূচি অনুযায়ী ৬ আগস্ট বাংলাদেশ ‘এ’ দলের পাকিস্তান যাওয়ার কথা ছিল। সেখানে পাকিস্তান ‘এ’ দলের বিপক্ষে দুটি চার দিনের ম্যাচ ও তিনটি ৫০ ওভারের ম্যাচ খেলার কথা। কিন্তু দেশের পরিস্থিতির কারণে সফরটি পিছিয়ে গেছে। বাংলাদেশ-পাকিস্তান দুই টেস্ট সিরিজের প্রথমটি শুরু হবে ২১ আগস্ট রাওয়ালপিন্ডিতে, পরেরটি ৩০ আগস্ট করাচিতে।"
2024-08-07 12:36:44,পাসপোর্ট পেলেন খালেদা জিয়া,"পাসপোর্ট হাতে পেলেন বিএনপি চেয়ারপারসন খালেদা জিয়া। গতকাল মঙ্গলবার তাঁর পাসপোর্ট নবায়নের সব প্রক্রিয়া সম্পন্ন হয়। পরে চিকিৎসাধীন বিএনপি চেয়ারপারসনের পক্ষে তাঁর প্রতিনিধির কাছে নবায়নকৃত মেশিন রিডেবল পাসপোর্ট (এমআরপি) হস্তান্তর করা হয়।

এর আগে গতকাল চেয়ারপারসন খালেদা জিয়াকে মুক্তি দেওয়া হয়। বঙ্গভবনের এক প্রেস বিজ্ঞপ্তিতে বলা হয়েছে, রাষ্ট্রপতি মো. সাহাবুদ্দিনের সঙ্গে তিন বাহিনী প্রধান, বিভিন্ন রাজনৈতিক দলের নেতা, সুশীল সমাজের প্রতিনিধি ও বৈষম্যবিরোধী ছাত্র আন্দোলনের নেতাদের সঙ্গে বৈঠকের সিদ্ধান্তের পরিপ্রেক্ষিতে খালেদা জিয়াকে মুক্তি দেওয়া হয়েছে।"
2024-08-07 12:35:04,কীভাবে এবং কখন মধু খেলে উপকার পাবেন,"পুষ্টিগুণে সমৃদ্ধ মধু শরীরের জন্য ভীষণ উপকারী। যেকোনো ঋতুতেই মধু খাওয়া স্বাস্থ্যকর। কেউ সর্দি-কাশি কমানোর জন্য মধু খান, কেউ আবার ওজন নিয়ন্ত্রণে রাখতে হালকা গরম পানিতে মধু মিশিয়ে খান। খাঁটি মধুতে যথেষ্ট পরিমাণে অ্যান্টিঅক্সিড্যান্ট, বেশ কিছু ভিটামিন ও খনিজ থাকে যা রোগ প্রতিরোধ ক্ষমতা বাড়ায়। মধু হৃৎপিণ্ডের স্বাস্থ্যও ভালো রাখে। শরীরের যে কোনও প্রদাহ কমাতেও মধুর জুড়ি নেই।

অনেকেরই প্রশ্ন, মধু কখন ও কী ভাবে খেলে বেশি উপকার পাওয়া যাবে। পুষ্টিবিদদের মতে, দিনের যে কোনও সময়ই মধু খাওয়া যাবে। তাতে কোনও সমস্যা নেই। তবে দিনের বেলা মধু খেলেই বেশি ভালো। তবে এই নিয়ম যে সকলের জন্যই প্রযোজ্য তা নয়। কিছু ক্ষেত্রে মধু রাতেও খাওয়া যায়।

পুষ্টিবিদদের মতে, সকালে ঘুম থেকে উঠে খালি পেটে এক গ্লাস হালক গরম পানিতে মধু ও লেবু মিশিয়ে খেলে ভালো উপকার পাবেন। এতে একদিকে যেমন ওজন নিয়ন্ত্রণে থাকবে, তেমনই হজমশক্তিও বাড়বে। সকাল থেকেই শরীর তরতাজা থাকবে, ক্লান্তিভাব কমবে। যদি কারও অ্যাসিডিটির সমস্যা থাকে তা হলে লেবু বাদ দিতে পারেন। সে ক্ষেত্রে হালকা গরম পানিতে মধু মিশিয়ে খেতে পারেন অথবা এক চামচ মধু এমনিই খেয়ে নেবেন। এতে সর্দি-কাশি বা অ্যালার্জির সমস্যা থাকলে কমে যাবে। মধু খেলে ত্বকের স্বাস্থ্যও ভাল থাকবে।

শরীরচর্চা করার আগে বা পরে মধু খেলে শরীর তরতাজা থাকে। সাধারণত, শরীরচর্চা করার পরে ক্লান্তিভাব বাড়ে। তখন মধু খেলে শরীরে জোর পাওয়া যাবে। আবার যাদের ঘুমের সমস্যা রয়েছে তারা রাতে শোয়ার আগে এক চামচ মধু খেতে পারেন। এতে শরীরের টক্সিন বেরিয়ে যাবে, হজমের গোলমাল থাকলে তা ঠিক হবে। শরীরের আর্দ্রতা বজায় থাকবে। তবে ডায়াবেটিসের মতো সমস্যা থাকলে মধু না খাওয়াই ভালো।

অ্যান্টি ইনফ্ল্যামেটরি এবং অ্যান্টিবায়োটিক উপাদান থাকায় মধু ক্ষত সারাতে সাহায্য করে। খাদ্যনালিতে সংক্রমণ হলে তার জন্যও মধু উপকারী। অন্ত্রে ক্ষতিকর ব্যাকটেরিয়ার প্রভাব কমায় মধু। তবে মধু এক বা দু’চামচের বেশি কোনোভাবেই খাওয়া ঠিক নয়। নবজাতকদের কোনোভাবেই মধু খাওয়ানো ঠিক নয়। এতে অন্ত্রের সমস্যা হতে পারে। দুই বছরের পর তাদের মধু খাওয়াতে পারেন। সেক্ষেত্রে মধুটা খাঁটি হওয়া জরুরি।"
2024-08-07 12:07:32,ছবিতে ব্রাজিলের স্পেন বধ,"মেয়েদের ফিফা র‌্যাঙ্কিংয়ে স্পেনের অবস্থান শীর্ষে। ফেবারিট হিসেবেই ব্রাজিলের বিপক্ষে সেমিতে খেলতে নেমেছিল দলটি। তবে, মাঠের লড়াইয়ে নিজেদের আধিপত্য ধরে রাখতে পারেনি স্প্যানিশরা। মেয়েদের বিশ্বকাপ চ্যাম্পিয়ন ৪-২ গোলে উড়িয়ে ১৬ বছর পর অলিম্পিকের ফাইনাল নিশ্চিত করল ব্রাজিল।

আর এমন দাপুটে জয়ের ফলে ১৬ বছর পর অলিম্পিকের নারী ফুটবলের ইভেন্টের ফাইনালে চলে গেল ব্রাজিল। যেখানে তাদের প্রতিপক্ষ হিসেবে অপেক্ষা করছে চারবারের অলিম্পিক সোনাজয়ী দল যুক্তরাষ্ট্র। আজ প্রথম সেমিফাইনালে জার্মানিকে ১–০ গোলে হারিয়ে ১২ বছর পর ফাইনালে উঠেছে অলিম্পিক নারী ফুটবল ইতিহাসের সবচেয়ে সফল দলটি।"
2024-08-07 11:59:14,অন্তর্বর্তী সরকারকে গণতান্ত্রিক নীতিকে সম্মান করতে হবে: ব্লিঙ্কেন,"বাংলাদেশকে অবশ্যই গণতন্ত্রের মূলনীতির প্রতি শ্রদ্ধাশীল হতে হবে। অন্তর্বর্তী সরকার যে সিদ্ধান্তই নিক না কেন, তাদের গণতান্ত্রিক নীতিকে সম্মান করতে হবে। আইনের শাসন সমুন্নত রাখতে হবে এবং জনগণের ইচ্ছার প্রতিফলন ঘটাতে হবে। শেখ হাসিনা সরকারের পদত্যগের পর বাংলাদেশ নিয়ে এসব কথা বলেছেন যুক্তরাষ্ট্রের পররাষ্ট্রমন্ত্রী অ্যান্টনি ব্লিঙ্কেন। স্থানীয় সময় মঙ্গলবার যুক্তরাষ্ট্রের ম্যারিল্যান্ড অঙ্গরাজ্যের অ্যানাপলিসে সাংবাদিকদের তিনি এসব কথা বলেন। খবর- এএফপি

প্রধানমন্ত্রীর পদ থেকে পদত্যাগের পর শেখ হাসিনার দেশত্যাগের ঘটনায় শুরু হওয়া সহিংস ঘটনায় উদ্বেগ জানিয়েছে দেশটি। মার্কিন স্টেট ডিপার্টমেন্টের একজন মুখপাত্র বলেছেন, ধর্মীয় বা রাজনৈতিক গোষ্ঠীর সদস্যদের ওপর হামলাসহ বাংলাদেশে সহিংসতার প্রতিবেদন নিয়ে আমরা গভীরভাবে উদ্বিগ্ন। আমরা পুলিশ এবং আইন প্রয়োগকারী সংস্থার বিরুদ্ধে সহিংসতার রিপোর্ট নিয়েও সমানভাবে উদ্বিগ্ন। আমরা সব পক্ষ থেকে শান্ত হওয়ার জন্য আমাদের আহ্বান জানাচ্ছি।

তিনি বলেন, বাংলাদেশের জনগণের বন্ধু এবং অংশীদার হিসেবে যুক্তরাষ্ট্র বাংলাদেশের গণতান্ত্রিক আকাঙ্ক্ষাকে সমর্থন করে।

প্রসঙ্গত, নোবেলজয়ী অর্থনীতিবিদ অধ্যাপক ড. মুহাম্মদ ইউনূসকে অন্তর্বর্তীকালীন সরকারের প্রধান করার সিদ্ধান্ত হয়েছে। মঙ্গলবার রাতে বঙ্গভবনে রাষ্ট্রপতি মো. সাহাবুদ্দিনের সঙ্গে বৈঠকে তাঁকে প্রধান করার বিষয়ে বৈষম্যবিরোধী ছাত্র আন্দোলনের প্রস্তাবে সম্মতি দেন তিনি। আজ বুধবার কিংবা কাল বৃহস্পতিবারের মধ্যে অন্তর্বর্তীকালীন সরকারের প্রধান হিসেবে ড. ইউনূস দায়িত্ব নিতে পারেন বলে জানা গেছে। তবে সরকারের অন্য উপদেষ্টারাও একই সঙ্গে দায়িত্ব নেবেন, নাকি পরে দায়িত্ব নেবেন, তা এখনও চূড়ান্ত হয়নি।"
2024-08-07 11:50:14,"বিক্ষোভের মুখে ৪ ডেপুটি গভর্নরের পদত্যাগের সিদ্ধান্ত, খোঁজ মিলছে না গভর্নরের","এস আলম গ্রুপসহ কয়েকটি প্রতিষ্ঠানের হাজার-হাজার কোটি টাকার বেনামি ঋণসহ বিভিন্ন অনিয়মে সহায়তার দায়ে অভিযুক্তদের পদত্যাগের দাবিতে বিক্ষোভ করছেন কেন্দ্রীয় ব্যাংকের কর্মকর্তারা। বিক্ষোভের মুখে ডেপুটি গভর্নর-১ কাজী ছাইদুর রহমান পদত্যাগ করেছেন। আরও তিন ডেপুটি গভর্নর, হেড অফ বিএফআইইউ ও নীতি উপদেষ্টার পদত্যাগের সিদ্ধান্ত হয়েছে। তবে ডেপুটি গভর্নর নিয়োগ না হওয়া পর্যন্ত প্রশাসনিক কাজের জন্য আপাতত দায়িত্বে থাকবেন নূরুন নাহার।

এদিকে কর্মকর্তাদের দাবি অবিলম্ব গভর্নর আব্দুর রউফ তালুকদারসহ সব ডেপুটি গভর্নরের পদত্যাগ ও বিচার করতে হবে। তারা যেন দেশ ছাড়তে পালাতে না পারে সে ব্যবস্থা নিতে হবে। এছাড়া যেসব নির্বাহী পরিচালক অনিয়মে সহায়তা করেছে তাদেরও বিরুদ্ধেও ব্যবস্থা নিতে হবে।

জানা গেছে, কাজী ছাইদুর রহমানের কক্ষ ঘিরে রেখেছেন বাংলাদেশ ব্যাংকের কর্মকর্তারা। বিক্ষোভে জেরে এস আলম গ্রুপের ঘনিষ্ঠ নীতি উপদেষ্টা আবু ফরাহ মো. নাছের ক্ষমা চেয়ে ব্যাংক থেকে পালিয়েছেন। বিএফআইইউ প্রধান মো. মাসুদ বিশ্বাসও অফিস ত্যাগ করেছেন। এরকম পরিস্থিতিতে নির্বাহী পরিচালকরা বৈঠকে বসেছেন।

গতকালের মতো আজ বুধবারও গভর্নর আব্দুর রউফ তালুকদার অফিসে আসেননি। গতকাল রাতে তার দেশ ছেড়ে পালানোর গুঞ্জন শোনা গেলেও এ বিষয়ে নিশ্চিতভাবে কিছু জানা যায়নি। তবে গত সোমবার শেখ হাসিনা পদত্যাগ করে পালানোর পর থেকেই তিনি গভর্নর ভবন থেকে সটকে পড়েন।

কাজী ছাইদুর রহমান ছাড়া অন্য তিন ডেপুটি গভর্নর হলেন- নূরুন নাহার, খুরশীদ আলম ও ড. মো. হাবিবুর রহমান।"
2024-08-07 11:42:10,স্পেনকে উড়িয়ে ফাইনালে যুক্তরাষ্ট্রকে পেল ব্রাজিল,"দলের সেরা তারকা মার্তা নেই। সামনে আছে বিশ্বকাপ চ্যাম্পিয়ন স্পেন, যারা কিনা ফিফা র‍্যাংকিংয়েও এক নম্বর। যাদের বিপক্ষে গ্রুপ পর্বেই হারতে হয়েছে। প্যারিস অলিম্পিকে মেয়েদের ফুটবলের সেমিফাইনালে সেই বিশ্ব চ্যাম্পিয়নদেরই ৪-২ গোলে উড়িয়ে দিলো ব্রাজিল।

আর এমন দাপুটে জয়ের ফলে ১৬ বছর পর অলিম্পিকের নারী ফুটবলের ইভেন্টের ফাইনালে চলে গেল ব্রাজিল। যেখানে তাদের প্রতিপক্ষ হিসেবে অপেক্ষা করছে চারবারের অলিম্পিক সোনাজয়ী দল যুক্তরাষ্ট্র। আজ প্রথম সেমিফাইনালে জার্মানিকে ১–০ গোলে হারিয়ে ১২ বছর পর ফাইনালে উঠেছে অলিম্পিক নারী ফুটবল ইতিহাসের সবচেয়ে সফল দলটি।

ম্যাচের ৬ মিনিটে আইরিন পারেদেসের আত্মঘাতী গোলে এগিয়ে যায় ব্রাজিল। ফ্রান্সের বিপক্ষে গোল করা গাবি পোর্তিলহো বিরতির আগে ইনজুরি টাইমে গোল করেন। ৭১ মিনিটে আদ্রিয়ানা তৃতীয় গোল করে ব্রাজিলকে শক্ত অবস্থানে নেন। ৮৫ মিনিটে সালমা পারাল্লুয়েল্লো এক গোল শোধ দিলেও ব্রাজিল কেরোলিনের চতুর্থ গোলে জয় সুনিশ্চিত করে। ইনজুরি টাইমের ১২ মিনিটে পারাল্লুয়েল্লোর গোলে স্পেন ব্যবধান কমায়।

আগামী ৯ আগস্ট শুক্রবার ব্রোঞ্জ মেডেলের ম্যাচে মাঠে নামবে স্পেন এবং জার্মানি। আর পরদিন গোল্ড মেডেলের ম্যাচে যুক্তরাষ্ট্রের মুখোমুখি হবে ব্রাজিল।"
2024-08-07 11:32:42,শেখ হাসিনার ভারত থেকে অন্য কোথাও যাওয়ার সিদ্ধান্ত হয়নি: জয়,"শেখ হাসিনার ভারত থেকে অন্য কোথাও যাওয়ার পরিকল্পনা নেই বলে জানিয়েছেন সজীব ওয়াজেদ জয়। ডয়চে ভেলেকে দেওয়া একান্ত সাক্ষাৎকারে তিনি এ কথা বলেন।

বাংলাদেশে ব্যাপক ছাত্র-জনতার আন্দোলনের মুখে পদত্যাগ করে ভারতে আশ্রয় নিয়েছেন সাবেক প্রধানমন্ত্রী শেখ হাসিনা। পদত্যাগের সিদ্ধান্ত একদিন আগে নেওয়া হলেও তা তখন ঘোষণা করা হয়নি বলে জানিয়েছেন তাঁর ছেলে সজীব ওয়াজেদ জয়। তিনি বলেন, ‘তিনি সিদ্ধান্ত নিয়েছিলেন একদিন আগে। আমরা কয়েকজন শুধুমাত্র জানতাম যে তিনি ঘোষণা দেবেন, তিনি পদত্যাগ করছেন এবং সংবিধান অনুযায়ী যাতে একটি ট্রানজিশন অব পাওয়ার হয় সেটাই ছিল ওনার প্ল্যান। তবে যখন তারা ওই গণভবনের দিকে মার্চ করা শুরু করল তখন আমরা ভয়ে বললাম যে, আর সময় নেই। তোমার এখনই বেরিয়ে যেতে হবে।’

বাংলাদেশে কোটা আন্দোলন একপর্যায়ে গণ-আন্দোলনে রূপ নেয় এবং কয়েকশ প্রাণহানি হয়। শেখ হাসিনা সরকার আন্দোলনকারীদের দমনে বাড়াবাড়ি রকম শক্তি প্রয়োগ করেছে বলে অভিযোগ উঠেছে নানা মহল থেকে। তীব্র আন্দোলনের মুখে দ্রুত বোন শেখ রেহানাকে নিয়ে দেশ ছাড়েন শেখ হাসিনা।

জয় বলেন, ‘তিনি খুবই দুঃখিত যে দেশের জন্য ওনার বাবা জান দিয়েছেন, পুরো পরিবার জান হারিয়েছে। যেই দেশের জন্য তিনি জেল খেটেছেন, এত পরিশ্রম করেছেন, এত উন্নয়ন করেছেন, সেই দেশের মানুষ তাঁকে এভাবে অপমান করে বের করে দেবে, তার ওপর আক্রমণ করতে যাবে, এটা আমরা কেউ কল্পনা করতে পারিনি।’

আওয়ামী লীগের নেতৃত্ব প্রসঙ্গে এক প্রশ্নের জবাবে সজীব ওয়াজেদ জয় বলেন, ‘বর্তমানে তাঁর রাজনীতিতে আসার কোনো পরিকল্পনা নেই। তিনি বলেন, ‘তিনবারের মতো আমাদের পরিবারের বিরুদ্ধে ক্যু হলো। তিনবারের মতো সবকিছু হারিয়ে বিদেশে থাকতে হলো। আমি আর আমার মা বাদে আমরা সবাই বিদেশে অনেক দিন ধরে আছি। আমরা এখানে সেটেলড। আমাদের এখানে জীবনের কোনো অসুবিধা নেই। আমরা এখানে থাকতে অভ্যস্ত।’

শেখ হাসিনা ভারত থেকে অন্য কোথাও যাবেন এ রকম কোনো সিদ্ধান্ত নেওয়া হয়নি উল্লেখ করে তিনি বলেন, ‘শেখ হাসিনা ভালো আছেন, এখন দিল্লিতে আছেন। আমার বোন ওনার কাছে আছেন। আমার বোনতো দিল্লিতে থাকেন। তিনি ভালো আছেন, তবে তাঁর খুবই মন খারাপ।’"
2024-08-07 10:51:40,"র‌্যাবের নতুন ডিজি শহিদুর রহমান, ডিএমপি কমিশনার মাইনুল হাসান","র‌্যাপিড অ্যাকশন ব্যাটালিয়নের (র‌্যাব) মহাপরিচালক (ডিজি) হিসেবে নিয়োগ পেয়েছেন পুলিশের অতিরিক্ত মহাপরিদর্শক এ কে এম শহিদুর রহমান। একই সঙ্গে সিআইডির উপ-মহাপরিদর্শক মাইনুল হাসানকে ঢাকা মহানগর পুলিশ (ডিএমপি) কমিশনার হিসেবে নিয়োগ দেওয়া হয়েছে।

আজ বুধবার বৃহস্পতিবার স্বরাষ্ট্র মন্ত্রণালয় থেকে জারি করা এক প্রজ্ঞাপনে এ তথ্য জানানো হয়। প্রজ্ঞাপনে স্বাক্ষর করেন উপসচিব মো. মাহাবুর রহমান শেখ।

এদিকে র‌্যাবের মহাপরিচালক হারুন অর রশিদ এবং ডিএমপি কমিশনার হাবিবুর রহমানকে পুলিশ অধিদপ্তরের সংযুক্ত করা হয়েছে।"
2024-08-07 09:49:03,মৃত্যুর আগে ‘বিজয় অথবা শহীদ’ পোস্ট দিয়ে মিছিলে নামেন রাজিব,"‘বিজয় অথবা শহীদ’। মৃত্যুর ঠিক কিছুক্ষণ আগে ফেসবুকে এই তিন শব্দের ছোট্ট পোস্ট দেন রাকিব হোসেন রাজিব। পোস্ট দিয়েই নামেন মিছিলে। আকাশ থেকে তখন বৃষ্টি ঝরছিল। বৃষ্টিতে ভিজেই প্রায় ৩০০ ছাত্রের মিছিলটি সোমবার কেন্দ্রীয় শহীদ মিনার অভিমুখে রওনা দেয়।

ঘড়ির কাঁটায় যখন বেলা ১১টা ছুঁই ছুঁই, তখন মিছিলটি চলে আসে ঢাকা মেডিকেলের সামনে। সেখানে দাঁড়িয়ে থাকা পুলিশ সদস্যরা কোনো ধরনের বাধা কিংবা উস্কানি ছাড়াই আচমকা গুলিবর্ষণ শুরু করে। মিছিলের অগ্রভাগে থাকা রাজিবসহ কয়েকজন ছাত্র গুলিবিদ্ধ হয়ে মাটিতে লুটিয়ে পড়েন। মিছিলের পাশে থাকা রাকিবের দুই বন্ধু সঙ্গে সঙ্গে তাঁকে ঢাকা মেডিকেল কলেজ হাসপাতালে নিয়ে যান। হাসপাতালের জরুরি বিভাগে অক্সিজেন মাস্ক লাগানোর কয়েক মিনিট পরেই নিজের লেখাকে সত্যি করে শেষ নিঃশ্বাস ত্যাগ করেন সাউথইস্ট ইউনিভার্সিটির টেক্সটাইল ইঞ্জিনিয়ারিং বিভাগের দশম ব্যাচের ছাত্র রাকিব হোসেন রাজিব।

নিহত রাজিব বরিশালের বাবুগঞ্জ উপজেলার মানিককাঠি গ্রামের কৃষক আলমগীর হোসেনের ছেলে। আন্দোলনের চূড়ান্ত বিজয়ের কয়েক ঘণ্টা আগে তাঁর নিহত হওয়ার ঘটনার এভাবেই বর্ণনা দিয়েছেন প্রত্যক্ষদর্শী হাসানুল বান্না। ঘটনার বর্ণনা দিতে গিয়ে কান্নায় ভেঙে পড়েন তিনি। এ সময় স্বজনের আহাজারিতে ভারি হয়ে ওঠে রাকিবের গ্রামের বাড়ি। মঙ্গলবার সকালে মানিককাঠি বাজারে জানাজা শেষে তাঁর লাশ পারিবারিক কবরস্থানে দাফন করা হয়।

রাকিব বাবুগঞ্জের খানপুরা আলিম মাদ্রাসা থেকে দাখিল পাস এবং বরিশালের ইনফ্রা পলিটেকনিক ইনস্টিটিউট থেকে টেক্সটাইল ইঞ্জিনিয়ারিং বিষয়ে ডিপ্লোমা করে বিএসসির জন্য ভর্তি হন সাউথইস্ট ইউনিভার্সিটিতে। একই বিশ্ববিদ্যালয়ে রাকিবের সহপাঠী ও বন্ধু হাসানুল বান্না বলেন, ‘রাকিবসহ আমরা তিন বন্ধু একদম শুরু থেকেই কোটা সংস্কার আন্দোলনে যুক্ত ছিলাম। আমাদের নেতৃত্ব দিতেন বৈষম্যবিরোধী ছাত্র আন্দোলনের সমন্বয়ক নাহিদ ইসলাম। রাকিব ছিল যেমন মেধাবী তেমনই সাহসী। সবসময় মিছিলের সামনের সারিতে থাকতে পছন্দ করত। সে রাজনীতি করত না। তবে প্রায়ই বলত এই দুঃশাসন থেকে হয় স্বাধীন হবো নতুবা শহীদ হবো।’

বিলাপ করতে করতে রাকিবের বড় ভাই আবুল কালাম বলেন, ‘আমার ভাইকে দুইটা গুলি করে হত্যা করেছে পুলিশ। দুইটা গুলিই তার পেটে বিদ্ধ হয়। তবে তলপেটের গুলিটি শরীর ভেদ করে বেরিয়ে যায়।’

স্থানীয় ইউপি সদস্য আবদুস সালাম জানান, একজন প্রতিবাদী যুবক হিসেবে এলাকায় সুপরিচিত ছিলেন রাকিব। অন্যায় দেখলে মুখ বুজে থাকতেন না তিনি। দুই ভাই, তিন বোনসহ সাতজনের সংসার তাদের। তাঁর কৃষক বাবার আর্থিক অবস্থা তেমন ভালো নয়। রাকিবকে ঘিরেই সব স্বপ্ন ছিল তাদের। তাই রাকিবকে বীর শহীদের মর্যাদা দিয়ে তাদের পরিবারকে ক্ষতিপূরণ দেওয়াসহ পুনর্বাসন করা প্রয়োজন।"
2024-08-07 09:45:49,উপদেষ্টামণ্ডলী মনোনয়নে রাজনৈতিক দলগুলোর সঙ্গে আলোচনার পরামর্শ রাষ্ট্রপতির,"রাষ্ট্রপতি মো. সাহাবুদ্দিন বলেছেন, দেশ এখন ক্রান্তিকাল অতিক্রম করছে। এ সংকট উত্তরণে যত দ্রুত সম্ভব অন্তর্বর্তীকালীন সরকার গঠন করা জরুরি। উপদেষ্টামণ্ডলীর অন্যান্য সদস্য মনোনয়নের ক্ষেত্রে তিনি রাজনৈতিক দলগুলোর সঙ্গে আলোচনা করে চূড়ান্ত করার পরামর্শ দেন। এ ছাড়া অন্তর্বর্তীকালীন সরকারে একজন মুক্তিযোদ্ধাকে মনোনয়ন দেওয়ার পরামর্শ দেন। সংকট উত্তরণে দেশবাসীকে সহযোগিতা করারও আহ্বান জানান রাষ্ট্রপতি।

মঙ্গলবার রাতে বঙ্গভবন থেকে পাঠানো এক সংবাদ বিজ্ঞপ্তিতে এ তথ্য জানানো হয়েছে। এর আগে অন্তর্বর্তীকালীন সরকারের রূপরেখা নিয়ে রাষ্ট্রপতি মো. সাহাবুদ্দিনের সঙ্গে বৈঠক করেন সেনাবাহিনী প্রধান জেনারেল ওয়াকার-উজ-জামান, বিমানবাহিনী প্রধান এয়ার চিফ মার্শাল হাসান মাহমুদ খান, নৌবাহিনী প্রধান অ্যাডমিরাল মোহাম্মদ নাজমুল হাসান, ঢাকা বিশ্ববিদ্যালয়ের আইন বিভাগের অধ্যাপক আসিফ নজরুল, আন্তর্জাতিক সম্পর্ক বিভাগের অধ্যাপক তানজীমউদ্দিন খান ও বৈষম্যবিরোধী ছাত্র আন্দোলনের সমন্বয়কদের একটি প্রতিনিধি দল।

বৈঠকে শান্তিতে নোবেলজয়ী অর্থনীতিবিদ অধ্যাপক ড. মুহাম্মদ ইউনূসকে অন্তর্বর্তীকালীন সরকারের প্রধান করার সিদ্ধান্ত হয়েছে। রাষ্ট্রপতি তাঁকে এই সরকারের প্রধান করার বিষয়ে বৈষম্যবিরোধী ছাত্র আন্দোলনের প্রস্তাবে সম্মতি দেন।

সমন্বয়কদের সূত্রে জানা যায়, ড. ইউনূসের পক্ষ থেকেও তাদের ৩১ সদস্যের একটি তালিকা দেওয়া হয়েছে রাষ্ট্রপতির কাছে। দেশে ফেরার পর তাঁর সঙ্গে আলোচনা করে বাকি উপদেষ্টাদের নাম চূড়ান্ত করা হবে রাষ্ট্রপতির কাছে প্রস্তাবনার জন্য। সূত্রের দাবি, অন্তর্বর্তীকালীন সরকারের আকার হবে ১৫ থেকে ২০ সদস্যের।

বৈঠকের পর সাংবাদিকদের এক প্রশ্নের জবাবে বৈষম্যবিরোধী ছাত্র আন্দোলনের সমন্বয়ক নাহিদ ইসলাম বলেন, অন্তর্বর্তীকালীন সরকারের জন্য প্রাথমিকভাবে ১০ থেকে ১৫ সদস্যের তালিকা দেওয়া হয়েছে। আলাপ-আলোচনার মাধ্যমে আগামী ২৪ ঘণ্টার মধ্যে এ তালিকা চূড়ান্ত করা হবে। আশা করছি, ২৪ ঘণ্টার মধ্যেই অন্তর্বর্তীকালীন সরকারের ঘোষণা দেশবাসী পেয়ে যাবে।"
2024-08-07 09:22:27,নয়াপল্টনে বিএনপির সমাবেশ দুপুরে,"রাজধানীর নয়াপল্টনে আজ বুধবার সমাবেশ করবে বিএনপি। দুপুর ২টায় দলের কেন্দ্রীয় কার্যালয়ের সামনে এ সমাবেশে অনুষ্ঠিত হবে।

বিএনপি চেয়ারপার্সনের প্রেস উইং মঙ্গলবার সন্ধ্যায় গণমাধ্যমে পাঠানো এক বিবৃতিতে এ তথ্য জানিয়েছে। সমাবেশে বিএনপি মহাসচিব মির্জা ফখরুল ইসলাম আলমগীরসহ কেন্দ্রীয় নেতারা বক্তব্য রাখবেন।

দলের একটি সূত্র জানিয়েছে, তারেক রহমান সমাবেশে অনলাইনে যুক্ত হয়ে বক্তব্য দেবেন।"
2024-08-07 08:46:09,হামাস প্রধান হলেন ইয়াহিয়া সিনওয়ার,"ফিলিস্তিনের স্বাধীনতাকামী সংগঠন হামাসের রাজনৈতিক ব্যুরোর নতুন প্রধান হিসেবে ইয়াহিয়া সিনওয়ারের নাম ঘোষণা করা হয়েছে। মঙ্গলবার হামাস এ তথ্য নিশ্চিত করেছে। খবর বিবিসি।

গত ৩১ জুলাই ইরানের তেহরানে ফিলিস্তিনের স্বাধীনতাকামী সংগঠন হামাসের রাজনৈতিক ব্যুরো প্রধান ইসমাইল হানিয়া নিহত হন। এই হামলায় তার একজন দেহরক্ষীও প্রাণ হারান। এ হত্যাকাণ্ডের জন্য ইসরায়েলকে দায়ী করে কঠোর জবাব দেওয়ার অঙ্গীকার করেছে ইরান, হিজবুল্লাহ ও হামাস। যদিও এই হামলার দায় স্বীকার কিংবা অস্বীকার করেনি ইসরায়েল।

হানিয়া নিহত হওয়ার পর থেকেই হামাস প্রধানের পদটি খালি ছিল। এতদিন এই পদে বিভিন্ন জনের নাম শোনা গেলেও শেষমেষ ইয়াহিয়া সিনওয়ারকে বেছে নিলেন প্রতিরোধ যোদ্ধারা। এক সংক্ষিপ্ত বিবৃতিতে হামাস বলেছে, ইসলামি প্রতিরোধ আন্দোলন হামাস কমান্ডার ইয়াহিয়া সিনওয়ারকে এই আন্দোলনের রাজনৈতিক ব্যুরোর প্রধান হিসাবে নির্বাচন করার ঘোষণা দিয়েছে। তিনি শহিদ কমান্ডার ইসমাইল হানিয়াহের স্থলাভিষিক্ত হলেন।

ইয়াহিয়া সিনওয়ারের বয়স ৬১ বছর। গত ৭ অক্টোবর ইসরায়েলি ভূখণ্ডের ভেতরে ঢুকে হামাস যোদ্ধাদের নজিরবিহীন হামলার পেছনে তাকে প্রধান পরিকল্পনাকারী হিসেবে দেখে থাকে ইসরায়েল। এই হামলায় ১২০০ ইসরায়েলি নিহত এবং দুই শতাধিক ইসরায়েলিকে বন্দি করে গাজায় নিয়ে আসে হামাস।"
2024-08-07 08:22:59,শান্তিপূর্ণ রূপান্তরের স্বার্থে অবিলম্বে বেসামরিক সরকার,"বিরল আত্মত্যাগ আর অভূতপূর্ব গণঅভ্যুত্থানের সাক্ষী বাংলাদেশ ও বিশ্ব। ছাত্র-জনতার মহাকাব্যিক বীরত্ব সারা পৃথিবীর গণতন্ত্রকামী মানুষের জন্য প্রেরণা হয়ে থাকবে। তবে ঐতিহাসিক এই সন্ধিক্ষণে যেমন আশার জাগরণ ঘটেছে, তেমনি আশঙ্কাও ঘনীভূত হচ্ছে। গত ৩৬ ঘণ্টারও বেশি সময় দেশ এক প্রকার সরকারহীন। এই সুযোগে পুরোনো শত্রুতাবশত কিংবা রাজনৈতিক ঘৃণা থেকে অথবা লুটপাটের উদ্দেশ্যে জ্বালাও-পোড়াও এবং রক্তপাত ঘটানোর অপচেষ্টাও দেখা যাচ্ছে। সরকারহীন রাষ্ট্রে প্রশাসন কাজ করে না। আধুনিক রাষ্ট্র তাই কোনোভাবেই সরকারহীন হয়ে পড়তে পারে না। সুতরাং দ্রুত সকলের কাছে গ্রহণযোগ্য একটি অস্থায়ী সরকার প্রতিষ্ঠা করা তাই জরুরি হয়ে পড়েছে। এ বিষয়ে বিলম্ব করার ফল কারও জন্যই শুভ হবে না।

বাংলাদেশ রূপান্তর কাল পার করছে। এই রূপান্তরকে সহিংস ও প্রাণঘাতী করে তোলার দায় অবশ্যই বিতাড়িত সরকারের। আন্দোলনকারী ছাত্ররা বিভিন্ন জায়গায় ট্রাফিক পরিচালন করছে; অশান্তি সৃষ্টির চেষ্টা রুখে দিচ্ছে। শঙ্কিত জনগোষ্ঠীর বাড়িঘর ও ধর্মস্থান পাহারা দেওয়ার মানবিক দৃষ্টান্তও স্থাপিত হয়েছে। কিন্তু এই দায় যেমন তাদের নয়, তেমনি যথেষ্টও নয়।

ক্ষমতাচ্যুত আওয়ামী লীগ সরকার পুলিশ ও প্রশাসনকে জনগণের বিপক্ষে দাঁড় করিয়ে রাষ্ট্রের বিপুল ক্ষতি সাধন করেছে। শান্তিপূর্ণ আন্দোলনে বলপ্রয়োগের বীভৎসতাও দেশবাসীকে স্তম্ভিত ও ক্রুদ্ধ করেছে। কিন্তু এখন দরকার শান্তি, সংযম ও দায়িত্বশীলতা। অতি দ্রুত প্রশাসন পুনর্গঠন ও সচল করা জরুরি। বাংলাদেশের জনগণের জাগরণকে ভন্ডুল করা এবং উত্তম বিকল্প তৈরির প্রচেষ্টাকে ক্ষতিগ্রস্ত করার কোনো সুযোগ যেন অপশক্তি না পায়- এটি দেখার দায়িত্ব রূপান্তরকালীন কর্তৃপক্ষ থেকে শুরু করে সকল গণতান্ত্রিক রাজনৈতিক দল, নাগরিক সমাজসহ সংবাদমাধ্যমেরও।

ইতোমধ্যে আনসার ও গ্রাম প্রতিরক্ষা বাহিনীকে আইনশৃঙ্খলা রক্ষার দায়িত্ব দেওয়া একটা অগ্রগতি। তবে সিভিল প্রশাসনকে জনগণের পাশে দাঁড় করানোয় আর এক মুহূর্ত বিলম্বের কোনো সুযোগ নেই। প্রশাসনহীন একটি দিনও মানুষের রুটি-রুজি এবং অর্থনীতির জন্য ভীষণ ক্ষতিকর। আমরা দেশবাসীসহ সকলের প্রতি রূপান্তরকালীন সরকার প্রতিষ্ঠায় সহযোগিতা এবং শান্তি প্রতিষ্ঠায় এগিয়ে আসার আহবান জানাই।"
2024-08-07 08:08:52,"দেশে ফিরছেন ড. ইউনূস, আজ-কালের মধ্যে নিতে পারেন দায়িত্ব","শেখ হাসিনার সরকারের পতনের পর তিন দিন ধরে দেশে কার্যত কোনো সরকার নেই। ফলে ঢাকাসহ সারা দেশে একটা অস্থিতিশীল পরিবেশ বিরাজ করছে। পরিস্থিতি স্থিতিশীল করতে আন্দোলনকারী শিক্ষার্থী এবং রাজনৈতিক দলগুলোর নেতারা দ্রুত সময়ের মধ্যে অন্তর্বর্তীকালীন সরকার গঠনের তাগিদ দিয়ে আসছেন। এরই মধ্যে নোবেলজয়ী অর্থনীতিবিদ অধ্যাপক ড. মুহাম্মদ ইউনূসকে প্রধান করে অন্তর্বর্তীকালীন সরকার গঠনের সিদ্ধান্ত চূড়ান্ত হয়েছে মঙ্গলবার রাতে।

চিকিৎসাজনিত কারণে ড. ইউনূস বর্তমানে ফ্রান্সের রাজধানী প্যারিসে অবস্থান করছেন। দায়িত্ব গ্রহণের জন্য তিনি আজ-কালের মধ্যে দেশে ফিরছেন বলে জানা গেছে। আজ বুধবার তিনি ঢাকায় পৌঁছাতে পারেন বলে জানিয়েছেন তাঁর আইনজীবী ব্যারিস্টার আবদুল্লাহ আল মামুন।

আজ বুধবার কিংবা কাল বৃহস্পতিবারের মধ্যে অন্তর্বর্তীকালীন সরকারের প্রধান হিসেবে ড. ইউনূস দায়িত্ব নিতে পারেন বলে জানা গেছে। তবে সরকারের অন্য উপদেষ্টারাও একই সঙ্গে দায়িত্ব নেবেন, নাকি পরে দায়িত্ব নেবেন, তা এখনও চূড়ান্ত হয়নি।

নতুন সরকারের শপথ গ্রহণের বিষয়ে বৈষম্যবিরোধী ছাত্র আন্দোলনের সমন্বয়ক নাহিদ ইসলাম জানান, ড. ইউনূসের মাইনর একটি অস্ত্রোপচার হয়েছে। তিনি প্যারিস থেকে বুধবার রওনা হবেন। ওই দিন রাত অথবা বৃহস্পতিবার সকালে তিনি ঢাকা পৌঁছাবেন।

ইউনূস সেন্টারের নির্বাহী পরিচালক লামিয়া মোরশেদ জানিয়েছেন, প্যারিস থেকে ড. ইউনূস শিগগিরই ঢাকা ফিরছেন। যদিও বঙ্গভবন থেকে রাষ্ট্রপতির প্রেস সচিব জয়নাল আবেদীন জানিয়েছেন, অন্তর্বর্তীকালীন সরকারের শপথ নেওয়ার সময় বা দিনক্ষণ চূড়ান্ত হয়নি। মঙ্গলবার সন্ধ্যায় তিনি জানান, আজ বুধবার শপথ হবে– এমন নিশ্চয়তা দেওয়া যাচ্ছে না।

মঙ্গলবার রাতে বঙ্গভবনে বৈষম্যবিরোধী ছাত্র আন্দোলনের ১৫ সমন্বয়কের সঙ্গে দীর্ঘ বৈঠকে ড. ইউনূসকে অন্তর্বর্তীকালীন সরকারের প্রধান করার প্রস্তাবে সম্মতি দেন রাষ্ট্রপতি মো. সাহাবুদ্দিন। বৈঠকে তিন বাহিনীর প্রধান উপস্থিত ছিলেন।

নতুন সরকারে যোগ দেওয়ার বিষয়ে ড. মুহাম্মদ ইউনূস বলেছেন, ‘যে শিক্ষার্থীরা এত ত্যাগ স্বীকার করেছেন, তারা যখন এই কঠিন সময়ে আমাকে এগিয়ে আসার অনুরোধ করেন, তাহলে আমি কীভাবে তা প্রত্যাখ্যান করি?’"
2024-08-07 07:16:30,যাদের নাম প্রস্তাব করেছেন সমন্বয়করা,"নোবেলজয়ী অর্থনীতিবিদ অধ্যাপক ড. মুহাম্মদ ইউনূসকে প্রধান করে অন্তর্বর্তীকালীন সরকার গঠনে বৈষম্যবিরোধী ছাত্র আন্দোলনের প্রস্তাব চূড়ান্ত হয়েছে বঙ্গভবনে। মঙ্গলবার রাতে রাষ্ট্রপতি মো. সাহাবুদ্দিনের সঙ্গে বৈঠকে ড. ইউনূসকে অন্তর্বর্তীকালীন সরকারের প্রধান করার প্রস্তাবে সম্মতি দেন তিনি।

এছাড়া দ্রুততম সময়ের মধ্যে অন্তর্বর্তীকালীন সরকার গঠনের জন্য এই সরকারের একটি প্রাথমিক তালিকাও রাষ্ট্রপতির কাছে দেওয়া হয়েছে সমন্বয়কদের পক্ষ থেকে। তালিকাটি ১০ থেকে ১৫ জনের বলে জানা গেছে।

সূত্র মতে, ছাত্র আন্দোলনের পক্ষ থেকে এ তালিকায় যাদের নাম প্রস্তাব করা হয়েছে তারা হলেন, ড. সালেহউদ্দিন আহমেদ, ওয়াহিদউদ্দিন মাহমুদ, আলী ইমাম মজুমদার, ড. শাহ্দীন মালিক, ড. তাসনিম আরেফা সিদ্দিকী, মো. তৌহিদ হোসেন, শহীদুল্লাহ খান বাদল, অধ্যাপক আসিফ নজরুল, আদিলুর রহমান, ব্যারিস্টার সারা হোসেন, সৈয়দা রিজওয়ানা হাসান প্রমুখ। এর বাইরে বৈঠকে রাষ্ট্রপতি আরও একজন মুক্তিযোদ্ধাসহ দু’জনকে রাখার পরামর্শ দিয়েছেন। আর একজন সংখ্যালঘু ও একজন আদিবাসী যুক্ত হতে পারেন।

সমন্বয়কদের সূত্রে জানা যায়, ড. ইউনূসের পক্ষ থেকেও তাদের ৩১ সদস্যের একটি তালিকা দেওয়া হয়েছে। দেশে ফেরার পর তাঁর সঙ্গে আলোচনা করে বাকি উপদেষ্টাদের নাম চূড়ান্ত করা হবে রাষ্ট্রপতির কাছে প্রস্তাবনার জন্য। সূত্রের দাবি, অন্তর্বর্তীকালীন সরকারের আকার হবে ১৫ থেকে ২০ সদস্যের।

বৈঠকের পর বঙ্গভবন থেকে একটি সংবাদ বিজ্ঞপ্তি পাঠানো হয়েছে। এতে রাষ্ট্রপতি বলেছেন, দেশ এখন ক্রান্তিকাল অতিক্রম করছে। এ সংকট উত্তরণে যত দ্রুত সম্ভব অন্তর্বর্তীকালীন সরকার গঠন করা জরুরি। উপদেষ্টামণ্ডলীর অন্যান্য সদস্য মনোনয়নের ক্ষেত্রে তিনি রাজনৈতিক দলগুলোর সঙ্গে আলোচনা করে চূড়ান্ত করার পরামর্শ দেন। এ ছাড়া রাষ্ট্রপতি অন্তর্বর্তীকালীন সরকারে একজন মুক্তিযোদ্ধাকে মনোনয়ন দেওয়ার পরামর্শ দেন। সংকট উত্তরণে দেশবাসীকে সহযোগিতা করারও আহ্বান জানান তিনি।

অন্তর্বর্তীকালীন সরকারের রূপরেখা নিয়ে রাষ্ট্রপতি মো. সাহাবুদ্দিনের সঙ্গে বৈঠকে সেনাবাহিনী প্রধান জেনারেল ওয়াকার-উজ-জামান, বিমানবাহিনী প্রধান এয়ার চিফ মার্শাল হাসান মাহমুদ খান, নৌবাহিনী প্রধান অ্যাডমিরাল মোহাম্মদ নাজমুল হাসান, ঢাকা বিশ্ববিদ্যালয়ের আইন বিভাগের অধ্যাপক আসিফ নজরুল, আন্তর্জাতিক সম্পর্ক বিভাগের অধ্যাপক তানজীমউদ্দিন খান ও বৈষম্যবিরোধী ছাত্র আন্দোলনের ১৩ সমন্বয়ক উপস্থিত ছিলেন।"
2024-08-07 06:55:08,১০ থেকে ১৫ জনের তালিকা রাষ্ট্রপতির কাছে দেওয়া হয়েছে: নাহিদ,"অন্তর্বর্তীকালীন সরকারের প্রধান উপদেষ্টা হিসেবে নোবেলবিজয়ী অর্থনীতিবিদ ড. মুহাম্মদ ইউনূসের নাম প্রস্তাব করা হয়েছে। রাষ্ট্রপতিও এই প্রস্তাবে সম্মতি দিয়েছেন। তাঁকে প্রধান করে দ্রুততম সময়ের মধ্যে অন্তর্বর্তীকালীন সরকার গঠন হবে। এই সরকারের একটি প্রাথমিক তালিকা দেওয়া হয়েছে। ১০ থেকে ১৫ জনের একটি তালিকা দেওয়া হয়েছে। তবে সেটা প্রাথমিক। যেখানে নাগরিক সমাজসহ ছাত্র প্রতিনিধিত্ব রয়েছে। খুবই দ্রুত সময়ের মধ্যে এই তালিকাটি নিয়ে বিভিন্ন রাজনৈতিক পক্ষের সঙ্গে আলোচনা করে চূড়ান্ত করা হবে। এসব কথা বলেছেন বৈষম্যবিরোধী ছাত্র আন্দোলনের সমন্বয়ক মো. নাহিদ ইসলাম।

বঙ্গভবনে রাষ্ট্রপতি ও তিন বাহিনীর প্রধানের সঙ্গে বৈষম্যবিরোধী ছাত্র আন্দোলনের প্রতিনিধিদের বৈঠক শেষে মঙ্গলবার রাতে এসব কথা বলেন তিনি। নাহিদ বলেন, ‘আমরা সমন্বয়কবৃন্দ ও বৈষম্যবিরোধী ছাত্র আন্দোলনের লিয়াজোঁ কমিটি আমাদের সঙ্গে সম্মানিত শিক্ষক অধ্যাপক আসিফ নজরুল ও অধ্যাপক তানজীম উদ্দিন খান একত্রে বঙ্গভবনে এসেছিলাম। মহামান্য রাষ্ট্রপতির সঙ্গে সেনাবাহিনী, নৌ বাহিনী ও বিমান বাহিনী প্রধানের সঙ্গে বর্তমান পরিস্থিতি নিয়ে আমাদের একটি ফলপ্রসূ আলোচনা হয়েছে। ছাত্র ও নাগরিক অভ্যুত্থানকারীদের পক্ষ থেকে যে সরকারের প্রস্তাব করা হবে, সেই প্রস্তাবিত সরকারই চূড়ান্ত অন্তর্বর্তীকালীন সরকার হবে সেই নিশ্চয়তা আমরা বঙ্গভবন থেকে পেয়েছি।’

তিনি বলেন, আমরা সবার প্রতি আহ্বান জানাবো, অভ্যুত্থানকারী ছাত্র–জনতার প্রস্তাবকারী অন্তর্বর্তীকালীন সরকারই দ্রুত সময়ের মধ্যে ঘোষণা করা হবে। জনগণ যাতে সেই আস্থা রাখেন।

ড. ইউনূস বর্তমানে ফ্রান্সে অবস্থান করছেন। তিনি দেশে কবে ফিরবেন জানতে চাইলে নাহিদ ইসলাম বলেন, ‘ওনার (ড. ইউনূস) একটি মাইনর অপারেশন হয়েছে। উনি আগামীকালই (বুধবার) দেশের উদ্দেশে রওনা হবেন। হয়তোবা আগামীকাল রাতে অথবা পরশুদিন সকালের মধ্যে দেশে এসে পৌঁছাবেন। এর মধ্যে আমাদের তালিকাটিও চূড়ান্ত হয়ে যাবে। হয়তো আমরা ২৪ ঘণ্টা কিংবা অধিক সময়ের মধ্যে পূর্ণাঙ্গ অন্তর্বর্তীকালীন সরকারের শপথের বিষয়টি করে ফেলতে পারব।’"
2024-08-07 05:59:18,"কাশিমপুর কারাগারে গুলির শব্দ, বন্দিদের বিক্ষোভ, ফটকে স্বজনের ভিড়","গাজীপুরের কাশিমপুর কারাগারের ভেতরে গতকাল মঙ্গলবার দুপুরে গুলির শব্দ শোনা গেছে। এতে বন্দিদের মধ্যে বিক্ষোভ শুরু হয়। এ ঘটনায় কারাফটকের বাইরে সাধারণ মানুষ ও বন্দিদের স্বজন ভিড় করেন। খবর পেয়ে সেনা সদস্যরা গিয়ে পরিস্থিতি নিয়ন্ত্রণে আনেন।

প্রত্যক্ষদর্শীরা জানান, রাজনৈতিক বন্দির মুক্তির খবরে তাদের স্বজনরা সকাল থেকে কারাফটকের সামনে অপেক্ষা করছিলেন। দুপুরের দিকে কারাগারের ভেতর হঠাৎ উত্তেজনা দেখা দেয়। এ সময় গুলির শব্দ শুনতে পান বাইরে থাকা লোকজন। পরে বাইরে থাকা স্বজনরাও উত্তেজিত হয়ে ওঠেন। দুপুর ১২টার দিকে কারাফটকের সামনে হাজির হন ইসলামী আলোচক (শিশু বক্তা) রফিকুল ইসলাম মাদানি। কর্তৃপক্ষের নানা অনিয়মের প্রতিবাদে মিছিল নিয়ে কাশিমপুর কারাগারের প্রধান ফটকে অবস্থান নেন তিনি ও তাঁর লোকজন। পরে সেনা সদস্যরা তাদের সঙ্গে কথা বলে পরিস্থিতি নিয়ন্ত্রণ করেন।

মাদানি কারাফটকে অভিযোগ করেন, ‘আমরা জানতে পেরেছি, কাশিমপুর কেন্দ্রীয় কারাগারের সিনিয়র জেল সুপার সুব্রত কুমার কারাবন্দি ওলামা-আলেমদের ঠিকমতো খাবার দিচ্ছেন না। অযথাই তাদের সঙ্গে দুর্ব্যবহার এবং কারারক্ষীদের দিয়ে তাদের ওপর লাঠিচার্জ করেন। এতে বন্দিরা উত্তেজিত হয়ে উঠলে সাইরেন বাজিয়ে অস্ত্র নিয়ে বন্দিদের ওপর হামলে পড়ে রক্ষীরা। এমনকি বন্দিদের লক্ষ্য করে গুলিও ছোড়া হয়েছে।’

এ বিষয়ে কাশিমপুর কারাগারের সিনিয়র জেল সুপার সুব্রত কুমারকে ফোন করা হলেও রিসিভ করেননি। গাজীপুর জেলা সুপার আবুল ফাতে মোহাম্মদ সফিকুল ইসলাম বলেন, বন্দিদের বিক্ষোভের খবর শুনে কারাগার এলাকায় অতিরিক্ত সেনা ও আইনশৃঙ্খলা রক্ষাকারী বাহিনীর সদস্য মোতায়েন করা হয়েছে। কেউ হতাহত হয়েছে কিনা, সে সম্পর্কে তিনি কিছু জানাতে পারেননি।"
2024-08-07 05:21:36,"বিজয়কে পুঁজি করে হামলা, ভাঙচুর বন্ধের আহ্বান","সাধারণ শিক্ষার্থীদের বিজয়কে পুঁজি করে একটি স্বার্থান্বেষী মহলের হামলা, ভাঙচুর ও লুটপাট বন্ধের আহ্বান জানিয়েছে ‘বৈষম্যবিরোধী সামাজিক ও সাংস্কৃতিক ঐক্য, খুলনা’ নামে একটি সংগঠন। গতকাল মঙ্গলবার নগরীর শহীদ হাদিস পার্কের শহীদ বেদিতে সংবাদ সম্মেলনে এ আহ্বান জানানো হয়। এতে লিখিত বক্তব্য পড়েন নাগরিক নেতা আইনজীবী কুদরত-ই-খুদা।

সংবাদ সম্মেলনে বলা হয়, ‘আমরা গভীর উদ্বেগের সঙ্গে লক্ষ্য করছি, শেখ হাসিনার পদত্যাগের খবর প্রকাশ হওয়ার পরপরই একদিকে যেমন মানুষ বিজয় উল্লাসে রাজপথে নেমে এসেছেন, অন্যদিকে কিছু সুযোগসন্ধানী স্থাপনা, দোকানপাট ও বাড়িঘর ভাঙচুর, লুটপাট, অগ্নিসংযোগ ঘটাচ্ছে। সংখ্যালঘুদের ধর্মীয় স্থাপনাও আক্রান্ত হচ্ছে।’

সংবাদ সম্মেলনে বলা হয়, দাবি আদায় করতে গিয়ে রাজপথে আমাদের সন্তানদের জীবন দিতে হয়েছে। হত্যার শিকার হয়েছেন নিরীহ নারী-পুরুষ-শিশু-সাংবাদিক-প্রশাসনের লোক। একটি বৈষম্যহীন গণতান্ত্রিক সমাজ-রাষ্ট্র কাঠামো গঠনের যে চেতনাকে ধারণ করে এত জীবন, রক্ত, ত্যাগের বিনিময়ে অর্জিত এ বিজয় অগণতান্ত্রিক, জবাবদিহিতাহীন, সাম্প্রদায়িক ও স্বৈরতন্ত্রের জন্ম না দেয়, সে ব্যাপারে সবাইকে সজাগ থাকতে হবে। সবার সম্মিলিত প্রচেষ্টায় মহান মুক্তিযুদ্ধের চেতনায় গণতান্ত্রিক-অসাম্প্রদায়িক বৈষম্যহীন সমাজ ও রাষ্ট্র বিনির্মাণে ঐক্যবদ্ধভাবে কাজ করতে হবে।

সংবাদ সম্মেলনে উপস্থিত ছিলেন নারী নেত্রী সুতপা বেদজ্ঞ, নাগরিক নেতা আইনজীবী বাবুল হাওলাদার, সাংস্কৃতিক সংগঠক মাহফুজুর রহমান মুকুল, জাহাঙ্গীর আলম সিদ্দিকী, অজন্তা দাস, সরদার আবু তাহের, আলমাস আরা, মেরীনা যুথি প্রমুখ।"
2024-08-07 05:10:44,রাহুলের ‘ভাঙা বাড়ি’র শুভ্র দেয়াল পুড়ে কালো,"দু’দিন আগেও ধানমন্ডির ৩২ নম্বরে অবস্থিত ‘ভাঙা বাড়ি’ নামের বাড়িটির মূল ফটকের সামনের দেয়াল ছিল শ্বেতশুভ্র। শেখ হাসিনার দেশ ছাড়ার দিন বিকেল ৪টার দিকে ওই এলাকায় হামলা হলে ১৪০ বছরের পুরোনো বাড়িটিতে আগুন দেয় নাশকতাকারীরা। পরে দেখা যায়, বাড়িটির দেয়ালগুলো পুড়ে কালো হয়ে গেছে।

এই বাড়িটি ‘জলের গান’ ব্যান্ডের রাহুল আনন্দ ও উর্মিলা শুক্লার। এই বাড়িতে অনেক বাদ্যযন্ত্র ছিল। যেগুলোর অধিকাংশই ছিল রাহুল আনন্দের নিজের তৈরি। আর কয়েকটা বাদ্যযন্ত্র ছিল যেগুলো বিখ্যাত মানুষের কাছ থেকে সংগ্রহ করা। সবই পুড়ে গেছে। তারা দু’জন চারুকলার শিক্ষার্থী হওয়ার সুবাদে প্রায় পরিত্যক্ত বাড়িটিকে শৈল্পিক ও প্রাকৃতিক ছাপে সাজিয়েছিলেন।

ওইদিন বঙ্গবন্ধুর ৩২ নম্বরের বাসভবনসহ চারপাশের ভবনে লুট করে নাশকতাকারীরা। তারা ভবনগুলোতে আগুন ধরিয়ে দেয়। যেগুলোর মধ্যে রাহুল আনন্দের বাড়িটিও ছিল। ধারণা করা হচ্ছে বাড়িটিতে উদ্দেশ্যপ্রণোদিতভাবে আগুন দেওয়া হয়েছে। কারণ হিসেবে ব্যান্ডের সদস্য রানা সরোয়ার বলেন, বাড়িটি এক তলা এবং খানিকটা ভেতরে কয়েকটা বাড়ির মাঝখানে অবস্থিত। সহজে খুঁজে পাওয়া সম্ভব নয়। উদ্দেশ্যপ্রণোদিত হামলা না হলে বাড়িটিতে হামলা হওয়ার কথা না।

জানা যায়, হামলাকারীরা এক কাপড়ে স্ত্রী-সন্তানসহ রাহুলকে বেরিয়ে যেতে বলে। ব্যান্ডের সদস্য এবং স্থানীয় কিছু মানুষ তাঁকে বেরিয়ে যেতে সাহায্য করেন। লুটপাটের পর দুষ্কৃতকারীরা বাড়িটিতে আগুন দেয়। গতকাল মঙ্গলবার বিকেলে ভাঙা বাড়িতে গিয়ে কিছুই পাননি রাহুল। আহত পোষা কুকুরটিকে সঙ্গে নিয়ে চোখ মুছতে মুছতে বেরিয়ে আসেন তিনি।

জলের গান বাংলা গানের জগতে পল্লীধারার স্বাধীন একটি গানের ব্যান্ডের দল। ব্যান্ডের বর্তমান সদস্যরা হলেন রাহুল আনন্দ, রানা সরোয়ার, মাসুম মিয়া, মল্লিক ঐশ্বর্য, দেলোয়ার হোসেন শুভ, হাবিবুল্লাহ ফারহান, সূত্রাধর অর্জুন, ইন্নিমা রশ্মি হিমি ও গোপী দেবনাথ।"
2024-08-07 04:53:31,শাবিতে বঙ্গবন্ধুর ম্যুরাল ও চেতনা ৭১ ভাস্কর্য ভাঙচুর,"শাহজালাল বিজ্ঞান ও প্রযুক্তি বিশ্ববিদ্যালয়ে (শাবি) বঙ্গবন্ধু শেখ মুজিবুর রহমানের ম্যুরাল এবং চেতনা-৭১ ভাস্কর্য ভাঙচুর করা হয়েছে। সোমবার মধ্যরাতে এ ঘটনা ঘটে।

প্রত্যক্ষদর্শীরা জানান, সোমবার রাত ১২টার দিকে প্রায় অর্ধশতাধিক মোটরসাইকেলে করে শতাধিক লোক বিশ্ববিদ্যালয়ের পেছনের ফটক দিয়ে ঢোকে। এ সময় তাদের হাতে দেশীয় অস্ত্র, লাঠি ও লোহার পাইপ দেখা যায়। ক্যাম্পাসের ভেতরে গিয়ে তারা প্রথমে চেতনা-৭১ ভাস্কর্য দেশীয় অস্ত্র দিয়ে আঘাত করে। এতে ভেঙে যায় পতাকা হাতে তরুণের প্রতিকৃতি ভাস্কর্যের মুখের একপাশ, পেছনে পিঠের অংশ ও পতাকার লাঠির নিচের অংশ। এছাড়া নিচের বেদীতে স্টিল দিয়ে লেখা ‘চেতনা-৭১’ অংশটি ভেঙে ফেলা হয়েছে। আঘাত করা হয়েছে ভাস্কর্যের অন্যান্য অংশেও।

পরে দুর্বৃত্তরা ক্যাম্পাসের গোল চত্বরে অবস্থিত বঙ্গবন্ধু শেখ মুজিবুর রহমানের প্রতিকৃতিতে হাতুড়ি বা লোহার বস্তু দিয়ে আঘাত করে ভেঙে ফেলে। এতে প্রতিকৃতির উপরের অংশ পুরোপুরি নষ্ট হয়ে যায়।

জানা যায়, বিশ্ববিদ্যালয়ে মুক্তিযুদ্ধের ভাস্কর্য হওয়ার কথা থাকলেও মৌলবাদীদের আন্দোলন এবং প্রতিবাদে তা বন্ধ থাকে। পরে ২০০৫-০৬ ব্যাচের শিক্ষার্থীদের উদ্যোগে ২০১১ সালের ৩০ জুলাই মুক্তিযুদ্ধের বীরত্ব গাঁথার প্রতীক হিসেবে ক্যাম্পাসে চেতনা-৭১ ভাস্কর্যটি স্থাপন করে শিক্ষার্থীরা। নির্মিত এই ভাস্কর্যটিতে অর্থায়ন করেছিল প্রথম ব্যাচের শিক্ষার্থীরা এবং ডাচ-বাংলা ব্যাংক। অন্যদিকে সিলেট অঞ্চলে বঙ্গবন্ধুর প্রথম ম্যুলার স্থাপিত হয় শাবি ক্যাম্পাসে। ২০১৬ সালের ১৩ আগস্ট এই ম্যুরাল স্থাপন হয়।

এদিকে চেতনা-৭১ এবং বঙ্গবন্ধুর ম্যুলার ভাঙার বিষয়ে বিশ্ববিদ্যালয়ের প্রক্টর অধ্যাপক ড. কামরুজ্জামান চৌধুরী জানান, নিরাপত্তাকর্মীরা জানিয়েছেন, রাতে সশস্ত্র অবস্থায় কিছু মোটরসাইকেল আরোহী ক্যাম্পাসে ঢুকে স্থাপনাগুলোতে ভাঙচুর চালায়। আমরা খবর পেয়ে পুলিশ-প্রশাসনকে জানাই। কে বা কারা এ ঘটনার সঙ্গে জড়িত তাদের পরিচয় শনাক্ত করা যায়নি।"
2024-08-07 04:16:36,পদোন্নতি বঞ্চিত ১৯ সিনিয়র সহকারী সচিবকে জনপ্রশাসন মন্ত্রণালয়ে বদলি,"দীর্ঘদিন পদোন্নতি বঞ্চিত থাকা প্রশাসনের সিনিয়র সহকারী সচিব পদমর্যাদার ১৯ জন কর্মকর্তাকে জনপ্রশাসন মন্ত্রণালয়ে বদলি করা হয়েছে। মঙ্গলবার জনপ্রশাসন মন্ত্রণালয় থেকে এ সংক্রান্ত প্রজ্ঞাপন জারি করা হয়েছে। এতে সই করেন জনপ্রশাসন মন্ত্রণালয়ের অভ্যন্তরীন নিয়োগ শাখার উপসচিব কানিজ ফাতেমা

বদলি হওয়া কর্মকর্তারা হলেন- জাতীয় নদী রক্ষা কমিশনের উপপরিচালক ড. খ ম কবিরুল ইসলাম, খাদ্য মন্ত্রণালয়ের সিনিয়র সহকারী সচিব মোহাম্মদ মাহবুবুর রহমান, জনপ্রশাস মন্ত্রণালয়ে ওএসডি থাকা মো. বাবুল মিঞা, ডিজিটাল ল্যান্ড ম্যানজমেন্ট প্রকল্পের উপপ্রকল্প পরিচালক মো. ইউনুছ আলী, কক্সবাজার পৌরসভার প্রধান নির্বাহী কর্মকর্তা এ কে এম তরিকুল আলম, পঞ্চবটি-মুক্তারপুর সড়ক প্রশস্তকরণ ও দোতলা রাস্তা নির্মাণ প্রকল্পের উপপ্রকল্প পরিচালক মো. আব্দুর রহমান তরফদার, ভূমি আপিল বোর্ডের শাখাপ্রধান কানিজ মওলা, শিল্প মন্ত্রণালয়ের সিনিয়র সহকারী সচিব মো. সলিমুল্লাহ।

আরও রয়েছেন- তথ্য ও যোগাযোগ প্রযুক্তি অধিদপ্তরের উপপরিচালক মো. ফিরোজ সরকার, প্রাথমিক ও গণশিক্ষা মন্ত্রণালয়ের সিনিয়র সহকারী সচিব মো. ফজলুর রহমান, মুদ্রণ ও প্রকাশনা অধিদপ্তরের উপপরিচালক ড. জিয়াউদ্দিন আহমেদ, টেকসই ও নবায়নযোগ্য জ্বালানি উন্নয়ন কর্তৃপক্ষ (স্রেডা) উপপরিচালক কে এম আলী আজম, বাংলাদেশ প্রতিযোগিতা কমিশনের উপপরিচালক মো. বিল্লাল হোসেন খান, বাংলাদেশ হাওর ও জলাভূমি উন্নয়ন অধিদপ্তরের উপপরিচালক নূরজাহান খানম, ভূমি রেকর্ড ও জরিপ অধিদপ্তরের প্রেস কর্মকর্তা মো. জসিম উদ্দীন, ভূমি আপিল বোর্ডের শাখা প্রধান হোসনা আফরোজা, বাংলাদেশ ট্যুরিজম বোর্ডের উপপরিচালক মোহাম্মদ সাইফুল হাসান, ভূমি রেকর্ড ও জরিপ অধিদপ্তরের উপপরিচালক ফরিদা খানম এবং সংষ্কৃতি বিষয়ক মন্ত্রণালয়ের সিনিয়র সহকারী সচিব মো. সগীর হোসেন।"
2024-08-07 03:31:26,"যুক্তরাজ্য বলছে কোনো বিধান নেই, জয় বললেন মা আশ্রয় চাননি","ছাত্র-জনতার আন্দোলনের মুখে প্রধানমন্ত্রীর পদ থেকে পদত্যাগ করে বর্তমানে ভারতে অবস্থান করছেন শেখ হাসিনা। সেখান থেকে তিনি যুক্তরাজ্যে যেতে পারেন বলে ভারতীয় বিভিন্ন সংবাদমাধ্যমের খবরে বলা হয়।

এ প্রসঙ্গে যুক্তরাজ্যের স্বরাষ্ট্র মন্ত্রণালয়ের এক মুখপাত্র মঙ্গলবার এনডিটিভিকে বলেন, ‘যেসব ব্যক্তির প্রয়োজন তাদের সুরক্ষা দেওয়ার ক্ষেত্রে যুক্তরাজ্যের গর্বিত রেকর্ড রয়েছে। তবে আশ্রয় বা সাময়িক আশ্রয়ের জন্য কাউকে যুক্তরাজ্যে ভ্রমণের অনুমতি দেওয়ার কোনো বিধান নেই। যাদের আন্তর্জাতিক সুরক্ষা প্রয়োজন, তাদের প্রথমে নিরাপদ যে দেশে পৌঁছান, সেখানে আশ্রয় প্রার্থনা করা উচিত। এটি সুরক্ষার দ্রুততম পথ।’

এ বিষয়ে এনডিটিভিকে শেখ হাসিনার ছেলে যুক্তরাষ্ট্রপ্রবাসী সজীব ওয়াজেদ জয় বলেন, আশ্রয় চাওয়ার খবর সঠিক নয়। তিনি কোথাও আশ্রয়ের জন্য অনুরোধ করেননি। তাই যুক্তরাজ্য বা যুক্তরাষ্ট্র এখনও জবাব দিচ্ছে না বলে যে কথাটি বলা হচ্ছে, তা সত্য নয়।

শেখ হাসিনার যুক্তরাষ্ট্রের ভিসা বাতিল হয়েছে কি না, সে বিষয়ে প্রশ্নের জবাবে সজীব ওয়াজেদ বলেন, ‘যুক্তরাষ্ট্রের সঙ্গে এ ধরনের কোনো আলোচনা হয়নি।’"
2024-08-07 03:01:30,অন্তর্বর্তীকালীন সরকার প্রধান ড. ইউনূস,"শান্তিতে নোবেলজয়ী অর্থনীতিবিদ অধ্যাপক ড. মুহাম্মদ ইউনূসকে অন্তর্বর্তীকালীন সরকারের প্রধান করার সিদ্ধান্ত হয়েছে। গতকাল মঙ্গলবার রাতে বঙ্গভবনে রাষ্ট্রপতি মোঃ সাহাবুদ্দিনের সঙ্গে বৈঠকে তাঁকে প্রধান করার বিষয়ে বৈষম্যবিরোধী ছাত্র আন্দোলনের প্রস্তাবে সম্মতি দেন তিনি।

বঙ্গভবন থেকে পাঠানো এক সংবাদ বিজ্ঞপ্তিতে এ তথ্য জানানো হয়েছে। এতে বলা হয়, অন্তর্বর্তীকালীন সরকারের রূপরেখা নিয়ে রাষ্ট্রপতি মোঃ সাহাবুদ্দিনের সঙ্গে বৈঠকে সেনাবাহিনী প্রধান জেনারেল ওয়াকার-উজ-জামান, বিমানবাহিনী প্রধান এয়ার চিফ মার্শাল হাসান মাহমুদ খান, নৌবাহিনী প্রধান অ্যাডমিরাল মোহাম্মদ নাজমুল হাসান, ঢাকা বিশ্ববিদ্যালয়ের আইন বিভাগের অধ্যাপক আসিফ নজরুল, আন্তর্জাতিক সম্পর্ক বিভাগের অধ্যাপক তানজীমউদ্দিন খান ও বৈষম্যবিরোধী ছাত্র আন্দোলনের ১৩ সমন্বয়ক উপস্থিত ছিলেন।

রাষ্ট্রপতি বলেন, দেশ এখন ক্রান্তিকাল অতিক্রম করছে। এ সংকট উত্তরণে যত দ্রুত সম্ভব অন্তর্বর্তীকালীন সরকার গঠন করা জরুরি। উপদেষ্টামণ্ডলীর অন্যান্য সদস্য মনোনয়নের ক্ষেত্রে তিনি রাজনৈতিক দলগুলোর সঙ্গে আলোচনা করে চূড়ান্ত করার পরামর্শ দেন। এ ছাড়া রাষ্ট্রপতি অন্তর্বর্তীকালীন সরকারে একজন মুক্তিযোদ্ধাকে মনোনয়ন দেওয়ার পরামর্শ দেন। সংকট উত্তরণে দেশবাসীকে সহযোগিতা করারও আহ্বান জানান তিনি।

সমন্বয়কদের সূত্রে জানা যায়, ড. ইউনূসের পক্ষ থেকেও তাদের ৩১ সদস্যের একটি তালিকা দেওয়া হয়েছে। দেশে ফেরার পর তাঁর সঙ্গে আলোচনা করে বাকি উপদেষ্টাদের নাম চূড়ান্ত করা হবে রাষ্ট্রপতির কাছে প্রস্তাবনার জন্য। সূত্রের দাবি, অন্তর্বর্তীকালীন সরকারের আকার হবে ১৫ থেকে ২০ সদস্যের।

ছাত্র আন্দোলনের পক্ষ থেকে এ তালিকায় নাম প্রস্তাব করা হয়েছে ড. সালেহউদ্দিন আহমেদ, ওয়াহিদউদ্দিন মাহমুদ, আলী ইমাম মজুমদার, ড. শাহ্দীন মালিক, ড. তাসনিম আরেফা সিদ্দিকী, মো. তৌহিদ হোসেন, শহীদুল্লাহ খান বাদল, অধ্যাপক আসিফ নজরুল, আদিলুর রহমান, ব্যারিস্টার সারা হোসেন, সৈয়দা রিজওয়ানা হাসান প্রমুখ। এর বাইরে বৈঠকে রাষ্ট্রপতি আরও একজন মুক্তিযোদ্ধাসহ দু’জনকে রাখার পরামর্শ দিয়েছেন। আর একজন সংখ্যালঘু ও একজন আদিবাসী যুক্ত হতে পারেন।

সূত্র আরও জানায়, আওয়ামী লীগ ছাড়া প্রায় সব রাজনৈতিক দলের নেতাদের সঙ্গেই আলাপ করেছেন বৈষম্যবিরোধী ছাত্র আন্দোলনের সমন্বয়করা। তারা অন্তর্বর্তীকালীন সরকারের মেয়াদ প্রস্তাব করেছেন তিন বছর। মেয়াদ শেষ হওয়ার তিন মাস আগে নির্বাচন হবে। তবে এতে রাজি নয় বিএনপি। বিএনপির ভারপ্রাপ্ত চেয়ারম্যান তারেক রহমান অন্তর্বর্তীকালীন সরকারের মেয়াদ ছয় মাসের বেশি দেওয়ার বিরোধিতা করেছেন বলে জানা গেছে।

বৈঠক শেষে রাতে ব্রিফিংয়ে বৈষম্যবিরোধী ছাত্র আন্দোলনের অন্যতম সমন্বয়ক নাহিদ ইসলাম বলেন, রাষ্ট্রপতির সঙ্গে আমাদের দীর্ঘ সময় ফলপ্রসূ বৈঠক হয়েছে। বর্তমান অরাজক পরিস্থিতিতে দ্রুত অন্তর্বর্তীকালীন সরকার গঠন করা জরুরি। দেশবরেণ্য নোবেলজয়ী অধ্যাপক ড. মুহাম্মদ ইউনূসকে প্রধান করে এই সরকারের প্রাথমিক তালিকা আমরা রাষ্ট্রপতিকে দিয়েছি। ছাত্র-নাগরিক অভ্যুত্থানকারীর পক্ষ থেকে যে-ই সরকার প্রস্তাব করা হবে, সেটিই চূড়ান্ত অন্তর্বর্তীকালীন সরকার হবে– সে নিশ্চয়তা আমরা বঙ্গভবন থেকে পেয়েছি। উপদেষ্টাদের প্রাথমিক তালিকায় নাগরিক সমাজসহ ছাত্রদের প্রতিনিধিত্ব রয়েছে। দ্রুত সময়ের মধ্যে আমরা বিভিন্ন রাজনৈতিক পক্ষের সঙ্গে আলোচনার মাধ্যমে তালিকা চূড়ান্ত করব।

এ সময় নাহিদের পাশে থাকা অধ্যাপক আসিফ নজরুল বলেন, তালিকা চূড়ান্ত না হওয়ায় এখন তা প্রকাশ করা হবে না। আমরা একটা ‘এক্সট্রা অর্ডিনারি সিচুয়েশনের’ মধ্যে এ সরকার গঠন করতে যাচ্ছি। এ ক্ষেত্রে বিভিন্নভাবে এর সাংবিধানিক বৈধতা দেওয়ার যে রীতি রয়েছে, তা অনুসরণ করা হবে। অন্তর্বর্তীকালীন সরকারের মেয়াদ এখনও ঠিক হয়নি। ড. ইউনূস দেশে আসার পর সার্বিক বিষয়ে ঘোষণা আসবে।

তিনি বলেন, বৈঠকে আমাদের সঙ্গে চার ছাত্র প্রতিনিধি অংশ নেন। রাষ্ট্রপতি ও তিন বাহিনীর প্রধানরা ছাত্রদের বিভিন্ন কার্যক্রমের প্রশংসা করেন। তাদের প্রতি আমাদের প্রত্যাশা আরও বেড়ে গেছে। সত্যি বলতে, আমরা শুধু অভ্যুত্থানের নয়, আমাদের রাষ্ট্র গঠনের নেতাও পেয়ে গেছি।

এ সময় সাংবাদিকদের এক প্রশ্নের জবাবে নাহিদ বলেন, অন্তর্বর্তীকালীন সরকারের জন্য প্রাথমিকভাবে ১০ থেকে ১৫ সদস্যের তালিকা দেওয়া হয়েছে। আলাপ-আলোচনার মাধ্যমে আগামী ২৪ ঘণ্টার মধ্যে এ তালিকা চূড়ান্ত করা হবে। আশা করছি, ২৪ ঘণ্টার মধ্যেই অন্তর্বর্তীকালীন সরকারের ঘোষণা দেশবাসী পেয়ে যাবে।

নতুন সরকারের শপথ গ্রহণের বিষয়ে তিনি বলেন, ড. ইউনূসের মাইনর একটি অস্ত্রোপচার হয়েছে। তিনি প্যারিস থেকে বুধবার রওনা হবেন। ওই দিন রাত অথবা বৃহস্পতিবার সকালে তিনি ঢাকা পৌঁছাবেন। এরই মধ্যে আমাদের তালিকাও চূড়ান্ত হয়ে যাবে।

ব্রিফিংয়ে অন্যদের মধ্যে উপস্থিত ছিলেন আন্দোলনের সমন্বয়ক সারজিস ইসলাম, আসিফ মাহমুদ, আবু বাকের মজুমদার, নুসরাত তাবাসসুম, আন্দোলনকারীদের লিয়াজোঁ কমিটির সদস্য মাহফুজ আলম, নাসির আবদুল্লাহ প্রমুখ।

এর আগে সন্ধ্যা ৬টার দিকে মিনিবাসে বৈষম্যবিরোধী ছাত্র আন্দোলনের পক্ষ থেকে ১৩ সদস্যের প্রতিনিধি দল বঙ্গভবনে পৌঁছায়। তবে বৈঠকে শিক্ষকদের সঙ্গে ছাত্র আন্দোলনের পক্ষে নাহিদ ইসলাম, আসিফ মাহমুদ ও মাহফুজ আবদুল্লাহ অংশ নেন।

এর আগে গতকাল দ্বাদশ জাতীয় সংসদ ভেঙে দেন রাষ্ট্রপতি। এর পর অন্তর্বর্তীকালীন সরকার গঠনের লক্ষ্যে তিনি বিভিন্ন পক্ষের সঙ্গে আলাপ-আলোচনা করেন। ছাত্রদের তরফ থেকেও অন্তর্বর্তী সরকারপ্রধান হিসেবে ড. ইউনূসের নাম প্রস্তাব করা হয়। ছাত্রদের এ প্রস্তাবে সম্মতিও দিয়েছেন তিনি। বিএনপি, জামায়াতে ইসলামীসহ অন্য রাজনৈতিক দলগুলোর পক্ষ থেকেও ড. ইউনূসের ব্যাপারে ইতিবাচক মনোভাব পোষণ করা হয়েছে। একই সঙ্গে তারা দ্রুত সময়ের মধ্যে সরকার গঠনের দাবি জানিয়েছেন। বিএনপির তরফ থেকে দ্রুত নতুন সরকার গঠনের তাগিদ দিয়ে বলা হয়েছে, অন্যথায় রাজনৈতিক শূন্যতা দেখা দেওয়ার শঙ্কা রয়েছে।

ড. ইউনূস বর্তমানে ফ্রান্সের রাজধানী প্যারিসে অবস্থান করছেন। চিকিৎসাজনিত কারণে তাঁর দেশে ফিরতে দেরি হচ্ছে। আজ বুধবার তিনি ঢাকায় পৌঁছাতে পারেন বলে জানিয়েছেন তাঁর আইনজীবী ব্যারিস্টার আবদুল্লাহ আল মামুন। ইউনূস সেন্টারের নির্বাহী পরিচালক লামিয়া মোরশেদও বিবিসিকে জানিয়েছেন, প্যারিস থেকে ড. ইউনূস শিগগিরই ঢাকা ফিরছেন। যদিও বঙ্গভবন থেকে রাষ্ট্রপতির প্রেস সচিব জয়নাল আবেদীন জানিয়েছেন, অন্তর্বর্তীকালীন সরকারের শপথ নেওয়ার সময় বা দিনক্ষণ চূড়ান্ত হয়নি। মঙ্গলবার সন্ধ্যায় তিনি জানান, আজ বুধবার শপথ হবে– এমন নিশ্চয়তা দেওয়া যাচ্ছে না।

নতুন সরকারে যোগ দেওয়ার বিষয়ে বিবিসিকে ড. মুহাম্মদ ইউনূস বলেন, ‘যে শিক্ষার্থীরা এত ত্যাগ স্বীকার করেছেন, তারা যখন এই কঠিন সময়ে আমাকে এগিয়ে আসার অনুরোধ করেন, তাহলে আমি কীভাবে তা প্রত্যাখ্যান করি?’

দ্বাদশ সংসদ বিলুপ্ত

গতকাল বঙ্গভবনের এক সংবাদ বিজ্ঞপ্তিতে বলা হয়েছে, রাষ্ট্রপতির সঙ্গে তিন বাহিনীর প্রধানরা, বিভিন্ন রাজনৈতিক দলের নেতা, সুশীল সমাজের প্রতিনিধি ও বৈষম্যবিরোধী ছাত্র আন্দোলনের নেতাদের সঙ্গে অনুষ্ঠিত বৈঠকের সিদ্ধান্তের পরিপ্রেক্ষিতে সংসদ বিলুপ্ত করা হয়েছে। নির্বাহী আদেশে এ সংসদ বিলুপ্ত করা হয়। এর আগে বিকেল ৩টার মধ্যে সংসদ ভেঙে দেওয়ার সময় বেঁধে দেন বৈষম্যবিরোধী ছাত্র আন্দোলনের নেতারা।

ছাত্র-জনতার অভ্যুত্থানের মুখে গত সোমবার শেখ হাসিনা প্রধানমন্ত্রীর পদ ছেড়ে চলে যান ভারতে। শেখ হাসিনার পদত্যাগের মধ্য দিয়ে তাঁর টানা সাড়ে ১৫ বছরের শাসনের অবসান হয়। শেখ হাসিনার পদত্যাগের পর দেশ পরিচালনার জন্য অন্তর্বর্তী সরকার গঠনের প্রক্রিয়া শুরু হয়।

গত ৭ জানুয়ারি অনুষ্ঠিত দ্বাদশ সংসদ নির্বাচনে আওয়ামী লীগ নিরঙ্কুশ সংখ্যাগরিষ্ঠতা লাভ করে। তবে বিএনপিসহ নির্বাচন কমিশনের নিবন্ধিত অধিকাংশ দল এ নির্বাচন বর্জন করেছিল। ফলে আওয়ামী লীগ নিজ দলের নেতাকর্মীকে ডামি প্রার্থী হিসেবে দাঁড় করিয়ে নির্বাচনকে প্রতিদ্বন্দ্বিতামূলক করার চেষ্টা করে।

দ্রুত সরকার গঠনের তাগিদ

বিএনপি মহাসচিব মির্জা ফখরুল ইসলাম আলমগীর গতকাল ঢাকায় এক সংবাদ সম্মেলনে সংসদ ভেঙে দিয়ে দ্রুত সরকার গঠনের দাবি জানিয়েছেন। আগের দিন রাষ্ট্রপতির সঙ্গে বৈঠকে অন্তর্বর্তী সরকার গঠনের সিদ্ধান্তের কথা জানিয়ে তিনি বলেন, ‘আমরা দৃঢ়তার সঙ্গে বলতে চাই, ২৪ ঘণ্টার মধ্যেই এ কাজগুলোর সমাধান করতে হবে। এ পার্লামেন্ট ভেঙে দিয়ে অন্তর্বর্তীকালীন নিরপেক্ষ সরকার গঠন করুন। অন্যথায় দেশে আবার রাজনৈতিক শূন্যতা দেখা দিতে পারে।’

ড. ইউনূসকে অন্তর্বর্তীকালীন সরকারের প্রধান করা প্রসঙ্গে সাংবাদিকদের এক প্রশ্নের উত্তরে তিনি বলেন, ‘যখন প্রেসিডেন্ট প্রস্তাব করবেন, তখনই আমরা নাম দেব। তবে একটা কথা বলে নিই, ছাত্রদের প্রতি আমাদের সম্পূর্ণ আস্থা আছে।’ তবে সর্বদলীয় সরকার যাতে গঠন হয়, সেটি তারা আশা করেন বলে জানান।

একই ধরনের মন্তব্য করেছেন জামায়াতে ইসলামীর আমির ডা. শফিকুর রহমান। তিনি বলেন, ছাত্রদের ত্যাগের বিনিময়ে আজকের এ পরিবর্তন। তাই নতুন সরকার গঠনে নাম প্রস্তাবের অধিকার তাদের রয়েছে। ড. ইউনূসকে সরকারপ্রধান করতে তাদের সম্মতি রয়েছে কিনা– এমন প্রশ্নে তিনি বলেন, ছাত্ররা ড. ইউনূসের নাম প্রস্তাব করেছেন। জামায়াতের সম্মতি নেওয়া তাদের দায়িত্ব নয়।

দ্রুত সরকার গঠন ও তিন মাসের মধ্যে জাতীয় নির্বাচনের দাবি জানিয়েছে খেলাফত মজলিস। গতকাল বিকেলে রাজধানীর পল্টনে এক প্রেস ব্রিফিংয়ে সংগঠনের মহাসচিব ড. আহমদ আবদুল কাদের বলেন, রাষ্ট্রের সম্পদ ও জনগণের জানমালের নিরাপত্তা বিধানে সবাইকে সচেতন হতে হবে। আগামী তিন মাসের মধ্যে একটি অবাধ ও সুষ্ঠু নির্বাচনের লক্ষ্যে নির্বাচন কমিশন (ইসি) পুনর্গঠন, আইনশৃঙ্খলা বাহিনী, প্রশাসনসহ সবকিছু ঢেলে সাজানোর আহ্বান জানানো হয় এতে।

অতিদ্রুত অন্তর্বর্তীকালীন সরকার গঠন করে দেশে শান্তি নিশ্চিত করার আহ্বান জানিয়েছে বাংলাদেশ জাসদ। গতকাল বাংলাদেশ জাসদের কার্যালয়ে এক সভায় এ আহ্বান জানানো হয় বলে দলটির সংবাদ বিজ্ঞপ্তিতে বলা হয়েছে। দলটির নেতারা বলেন, আন্দোলন বিপথগামী করতে একশ্রেণির ষড়যন্ত্রকারী সুপরিকল্পিতভাবে ধর্মীয় সংখ্যালঘু, সরকারি স্থাপনা, বঙ্গবন্ধু, মুক্তিযুদ্ধের বীরশ্রেষ্ঠসহ অন্যান্য ভাস্কর্য, মুক্তিযুদ্ধ ও বঙ্গবন্ধুর স্মৃতিবিজড়িত জাদুঘরের ওপর হামলা করেছে। তারা খুনাখুনিতে জড়িয়েছে। সংগ্রামী ছাত্র-জনতাকে এ ধরনের বিশৃঙ্খলা ও অরাজকতার বিরুদ্ধে দৃঢ় অবস্থান নেওয়ার আহ্বান জানানো হয়।

এদিকে গতকাল ভোরে ড. ইউনূসকে প্রধান উপদেষ্টা করে অন্তর্বর্তীকালীন সরকার গঠনের রূপরেখার কথা জানান বৈষম্যবিরোধী ছাত্র আন্দোলনের অন্যতম সমন্বয়ক আসিফ মাহমুদ। তাঁর ফেসবুক প্রোফাইল থেকে দেওয়া একটি ভিডিও বার্তায় রূপরেখার কথা বলা হয়।

এদিকে জাহাঙ্গীরনগর বিশ্ববিদ্যালয়ের শিক্ষক-শিক্ষার্থীরা অন্তর্বর্তীকালীন সরকারের দাবিতে এক ঘণ্টা ঢাকা-আরিচা মহাসড়কে অবস্থান করেছেন। গতকাল বিশ্ববিদ্যালয়ের শহীদ মিনার থেকে মিছিল বের করেন তারা।

বৈষম্যবিরোধী ছাত্র আন্দোলনের বিশ্ববিদ্যালয় শাখার অন্যতম সমন্বয়ক আবদুর রশিদ বলেন, ছাত্র-জনতার আন্দোলনের মাধ্যমে বাংলাদেশে স্বৈরশাসকের পতন হয়েছে। এ দেশের মানুষের স্বার্থে অতিদ্রুত অন্তর্বর্তীকালীন সরকার প্রয়োজন। বৈষম্যবিরোধী ছাত্র আন্দোলনের নেতারা ড. ইউনূসকে উপদেষ্টা করে যে সরকারের রূপরেখা দিয়েছেন, তা অতিদ্রুত বাস্তবায়ন করতে হবে। তা না হলে কঠোর আন্দোলন গড়ে তোলা হবে।"
2024-08-07 02:58:52,"বেশির ভাগ থানা লন্ডভন্ড, নেই পুলিশ","বাতাসে পোড়া গন্ধ, সড়কে কালো ছাইয়ের আস্তরণ। বিভিন্ন স্থানে পড়ে আছে পুলিশের ক্যাপ, জামা, জুতো। রয়েছে পুড়ে যাওয়া বেশ কিছু যানবাহনের কাঠামো। এর মধ্যেই রাজধানীর যাত্রাবাড়ী থানার সামনে ভিড় করেন হাজার হাজার মানুষ। থানার ভেতর থেকে তখন বের করা হচ্ছিল একের পর এক লাশ। সেই দৃশ্যই দেখছিলেন তারা। সেই সঙ্গে দেখছিলেন হামলা-ভাঙচুর ও আগুনে লন্ডভন্ড হয়ে যাওয়া থানা ভবন; যেখানে আর কিছুই অবশিষ্ট নেই, নেই প্রাণের কোনো চিহ্ন। গতকাল মঙ্গলবার দুপুরে থানায় গিয়ে এমন চিত্র দেখা যায়।

শুধু যাত্রাবাড়ী নয়, রাজধানীর ৫০ থানার প্রায় অর্ধেকেই সোমবার হামলা চালানো হয়। ভাঙচুরের পাশাপাশি অনেক থানায় আগুন ধরিয়ে দেওয়া হয়, চলে লুটপাট। পুলিশ গুলি চালালে হামলাকারীদের অনেকে হতাহত হন। সেই সঙ্গে হামলা-পিটুনি ও আগুনে পুড়ে কয়েকজন পুলিশ সদস্যও মারা যান। এদিকে আতঙ্কে আগেই থানা থেকে সরে যান অনেকে। ছাত্র-জনতার বিক্ষোভের মুখে প্রধানমন্ত্রীর পদ থেকে শেখ হাসিনার পদত্যাগের পর ঘটতে থাকে এসব ঘটনা। এতে রাজধানীর বেশির ভাগ থানা কার্যত পুলিশশূন্য হয়ে পড়েছে। সড়কে কোথাও দেখা যায়নি ট্রাফিক পুলিশ। সারাদেশে ৪৫০টির বেশি থানায় হামলা হয়েছে বলে দাবি করেছে পুলিশ সূত্র। পুলিশের অধস্তন কর্মচারীরা কর্মবিরতির কথা জানালেও সে ব্যাপারে আনুষ্ঠানিক কিছু জানা যায়নি। পুলিশের ঊর্ধ্বতন কর্মকর্তাদের কাউকেই প্রকাশ্যে দেখা যাচ্ছে না।

ঢাকা মহানগর পুলিশের (ডিএমপি) গণমাধ্যম ও জনসংযোগ শাখার অতিরিক্ত উপকমিশনার কে এন রায় নিয়তি সমকালকে বলেন, সব থানার সার্বিক তথ্য এখনও পাওয়া যায়নি। তবে ঢাকার বেশির ভাগ থানায় হামলা চালিয়ে ভাঙচুর ও লুটপাট করা হয়েছে। আগুনে পুড়িয়ে দেওয়া হয়েছে সব কিছু। এমন পরিস্থিতিতে থানাগুলোয় কোনো কার্যক্রম চলছে না।

যাত্রাবাড়ী থানায় গিয়ে দেখা যায়, ছয়তলা মূল ভবনটি থেকে গতকাল দুপুরেও ধোঁয়া উড়ছিল। সোমবার সেখানে হামলা চালায় ও আগুন ধরিয়ে দেয় বিক্ষোভকারীরা। বিকেল থেকে রাত পর্যন্ত চলে হামলা-পাল্টা হামলা। পুলিশ গুলি চালিয়ে বিপুল সংখ্যক হামলাকারীর হাত থেকে বাঁচার চেষ্টা চালায়। এতে অনেকে হতাহত হন। সোমবার রাত ও গতকাল সকালে সেখান থেকে অন্তত ১৫ জনের মৃতদেহ ঢাকা মেডিকেল কলেজ ও সলিমুল্লাহ মেডিকেল কলেজ মর্গে পাঠানো হয়। এর মধ্যে গতকাল থানার সামনে থেকে তিনজন ও থানা ভবনের ভেতর থেকে দু’জনের মৃতদেহ উদ্ধার করা হয়। স্থানীয় তরুণ-যুবকরাই লাশগুলো উদ্ধার করে ট্রাকে তুলে নিয়ে যান। কেউ কেউ আবার থানা ভবনে ঢুকে যা পাচ্ছেন, তাই নিয়ে বের হয়ে আসছিলেন। থানা চত্বর ও সামনের সড়কে প্রায় ২০টি যানবাহন আগুনে পোড়ানো হয়েছে।

বংশাল থানাতেও সোমবার বিকেলে হামলা চালানো হয়। সেখানে গিয়ে দেখা যায়, ভবনের দোতলায় যাওয়ার সিঁড়িতে বিছানা ও টেবিলের কাঠামোসহ নানা সরঞ্জাম পড়ে রয়েছে। থানার সাইনবোর্ড, জানালা-দরজাসহ সবই ইটপাটকেলে ক্ষতিগ্রস্ত হয়েছে। থানার সামনের সড়কে পড়ে আছে অনেকগুলো মামলার এজাহার।

প্রত্যক্ষদর্শী কিশোর সালমান মেহেদী জুবায়ের জানায়, সোমবার বিকেল ৩টা থেকে রাত সাড়ে ৩টা পর্যন্ত চলে হামলা এবং জবাবে পুলিশ গুলি চালায়। শুরুতে হামলাকারীরা থানায় ঢুকে পুলিশকে জিম্মি করে বিভিন্ন জিনিসপত্র লুট করে। পরে পুলিশের ওপর হামলা চালাতে গেলে তারা থেমে থেমে গুলি ছোড়ে। রাত সাড়ে ১১টার দিকে সেনাবাহিনীর একটি দল তাদের উদ্ধার করতে আসে। তবে বিক্ষোভকারীদের বাধার মুখে তারা কিছুই করতে পারেনি। পরে গভীর রাতে পুলিশ সদস্যরা এলোপাতাড়ি গুলি ছুড়তে ছুড়তে থানা থেকে বেরিয়ে যান। এ সময় গুলিতে পাঁচজন নিহত হন।

যাত্রাবাড়ী ও বংশাল ছাড়াও রাজধানীর বাড্ডা, ভাটারা, খিলগাঁও, রামপুরা, মোহাম্মদপুর, আদাবর, মিরপুর, শাহআলী, পল্টন, উত্তরা পূর্ব ও তেজগাঁও শিল্পাঞ্চলসহ বেশ কিছু থানায় হামলা-ভাঙচুর চালানো হয়। এর মধ্যে মোহাম্মদপুর থানায় ব্যাপক ভাঙচুর করে পুড়িয়ে দেওয়া হয়। গতকাল সকালেও সেখান থেকে ধোঁয়া বের হতে দেখা যায়। থানা চত্বরে পড়ে ছিল পুড়ে যাওয়া বেশ কিছু গাড়ি ও আসবাব। এর আগে রাতেই থানার ভেতর থেকে ফ্যান, চেয়ার, টেবিল, ফ্রিজসহ নানা ধরনের সামগ্রী লুট হয়ে যায়। সেই সঙ্গে থানার সব অস্ত্র-গুলি লুট হয়েছে বলেও একটি সূত্রে জানা যায়। মোহাম্মদপুর থানার অদূরে আদাবর থানাতেও হামলা চালিয়ে লুটপাট করা হয়। পুড়িয়ে দেওয়া হয়েছে যানবাহন। সব ক্ষেত্রেই থানায় থাকা মামলার নথিপত্র ও আলামত নষ্ট হয়ে গেছে।

খিলগাঁও-বাড্ডা থানায় ভয়াবহ চিত্র

তালতলা মার্কেট লাগোয়া ঢাকার খিলগাঁও থানার প্রবেশপথের দরজায় তালা দিয়ে ভেতরে পাহারা দিচ্ছিলেন স্থানীয় কিছু যুবক। থানার ভেতরে নিচতলার ডিউটি অফিসার এবং ওসির কক্ষ থেকে চারতলা পর্যন্ত ধ্বংসস্তূপে পরিণত হয়েছে। থানা ভবনের এক ইঞ্চি জায়গাও বাকি নেই, যেখানে তাণ্ডবের ছাপ নেই।

গতকাল দুপুর ১২টার দিকে খিলগাঁও থানায় গিয়ে দেখা যায় এমন চিত্র। এ থানায় কোনো হতাহতের খবর পাওয়া যায়নি। তবে থানার সামনে পুলিশের তিনটি গাড়ি পুড়িয়ে দেওয়া হয়েছে । পরে লুটতরাজ চালিয়েছে স্থানীয় কিছু মানুষ।

থানার ভেতরে বেশ কয়েকজন যুবক ঘোরাঘুরি করছিলেন। তারা জানালেন, সোমবার রাতে কিছু দুর্বৃত্ত থানায় হামলা চালিয়ে আগুন ধরিয়ে দেয়। এ সময় তারা থানা থেকে অস্ত্রও লুট করে নিয়ে গেছে।

সরেজমিন দেখা যায়, নিচতলার ডিউটি পোস্ট, পরিদর্শক (তদন্ত), ওসির কক্ষসহ ভবনজুড়ে ধ্বংসযজ্ঞ চালানো হয়েছে। অস্ত্রাগার থেকে অস্ত্র লুটের পর আগুন দেওয়া হয়েছে। তিনতলায় সহকারী কমিশনারের কক্ষেও একই রকম চিত্র। থানার কোনো নথিপত্র অক্ষত নেই। থানাজুড়ে ছড়িয়ে ছিটিয়ে রয়েছে পুলিশ সদস্যদের বুটজুতা, পোশাক। থানার প্রবেশমুখে ভাঙা গাড়ি ফেলে ব্যারিকেড দিয়ে রেখেছে নিরাপত্তায় কাজ করা শিক্ষার্থীসহ এলাকাবাসী।

সেখানে থাকা সোহরাওয়ার্দী কলেজের এইচএসসি পরীক্ষার্থী কামরুজ্জামান গালিব, সিদ্ধেশ্বরী কলেজের অনার্স প্রথম বর্ষের শিক্ষার্থী মো. রাফি, খিলগাঁও মডেল কলেজের শিক্ষার্থী নিশাতসহ কয়েকজনের সঙ্গে কথা হয়। তারা জানান, সকাল ৯টার পর থেকে তারা থানার নিরাপত্তায় কাজ করেছেন। এখান থেকে লুট করে নিয়ে যাওয়া অনেক জিনিস উদ্ধারের চেষ্টা করা হয়েছে। বাকি জিনিসও উদ্ধারের চেষ্টা চলছে।

এদিকে দুপুর ১টার দিকে বাড্ডা থানায় গিয়ে দেখা যায়, সেনাবাহিনীর একটি দল সাঁজোয়া যানসহ ঘটনাস্থল পরিদর্শন করছে। তারা সেখান থেকে অব্যবহৃত গুলি ও অস্ত্র উদ্ধার করে নিয়ে যায়। এর পর স্থানীয়দের থানা দেখভাল করতে বলা হয়। তখনও থানার ভেতরে আগুন জ্বলতে দেখা যায়। বাইরে থেকে পানি এনে স্থানীয়রা নেভানোর চেষ্টা করছিলেন।

থানার নিরাপত্তার দায়িত্বে থাকা স্থানীয়দের সঙ্গে কথা বলে জানা যায়, সোমবার দুপুরের পর থেকে থানার ভেতর পুলিশ সদস্যদের আটকে রাখে বিক্ষুব্ধ জনতা। পুলিশ তাদের বোঝানোর চেষ্টা করলেও তারা চলে যায়নি। থানার ভেতরে অবস্থান নেওয়া সদস্যরা রাত সাড়ে ৩টার দিকে একযোগে গুলি ছুড়তে ছুড়তে থানা থেকে বেরিয়ে যান। তখন পুলিশের গুলিতে বেশ কয়েকজন মারা যান বলে দাবি স্থানীয়দের। বুলেটের আঘাতের চিহ্ন রয়েছে থানা থেকে শুরু করে বাড্ডার প্রধান সড়ক পর্যন্ত দুই পাশের ভবন, মসজিদসহ দোকানের শাটারে। পুলিশ এভাবে গুলি ছোড়ায় স্থানীয়রা আতঙ্কিত হয়ে পড়েন। এর পর পরিবেশ শান্ত হলে থানায় হামলা চালিয়ে ভাঙচুর ও অগ্নিসংযোগ করে দুর্বৃত্তরা।

সোমবার গভীর রাতে মালিবাগে পুলিশের অপরাধ তদন্ত বিভাগ (সিআইডি) ও বিশেষ শাখার (এসবি) ফটকে জড়ো হয়ে হামলা চালানোর চেষ্টা করে দুর্বৃত্তরা। এতে উত্তেজনা ছড়িয়ে পড়ে পুলিশের ওই দুটি কার্যালয় সংলগ্ন রাজারবাগ পুলিশ লাইন্সের ব্যারাকগুলোয়। সেখানে অবস্থান নেওয়া পুলিশ সদস্যরা ব্যারাক থেকে বেরিয়ে প্রতিটি প্রবেশ ফটকে অবস্থান নেন। এদিন সন্ধ্যায় পুলিশ সদরদপ্তরে ভাঙচুর করে আগুন দেয় দুর্বৃত্তরা।

আইনশৃঙ্খলা রক্ষায় তিন বাহিনীর সঙ্গে পুলিশ-বিজিবি

চলমান পরিস্থিতিতে সারাদেশে আইনশৃঙ্খলা রক্ষায় সেনা, নৌ ও বিমানবাহিনীর সঙ্গে বিজিবি, র‍্যাব, পুলিশ ও আনসার সহায়তা করছে। গতকাল আন্তঃবাহিনী জনসংযোগ (আইএসপিআর) পরিদপ্তরের এক সংবাদ বিজ্ঞপ্তিতে এ ব্যাপারে জানানো হয়। সেই সঙ্গে আইনশৃঙ্খলা রক্ষায় সবার সহযোগিতা কামনা করা হয়েছে।

এদিকে আনসার ও গ্রাম প্রতিরক্ষা বাহিনী উপমহাপরিচালক ফখরুল আলম সমকালকে বলেন, হযরত শাহজালাল আন্তর্জাতিক বিমানবন্দর এবং ঢাকা মহানগরসহ দেশের থানাগুলোর নিরাপত্তায় আনসার মোতায়েন করা হয়েছে। এ ছাড়াও ঢাকা শহরের ট্রাফিক ব্যবস্থা নিয়ন্ত্রণের দায়িত্ব দেওয়া হয়েছে আনসার গার্ড ব্যাটালিয়নকে (এজিবি)। তিনি জানান, বিমানবন্দরের নিরাপত্তায় কাজ শুরু করেছে এজিবি। এ ছাড়া ডিএমপির ৫০ থানা ও সাতটি ফাঁড়িতে নিরাপত্তা চৌকি বসানো হয়েছে। ঢাকা শহরের ট্রাফিক ব্যবস্থাপনায় ৩৭টি পয়েন্টে আনসার মোতায়েন করা হয়েছে। চুরি, ছিনতাই ও ডাকাতি রোধেও কাজ করবে তারা।"
2024-08-07 02:56:30,"আগুন গুলি গণপিটুনি, ৫৩ লাশ উদ্ধার","সারাদেশে আওয়ামী লীগের কার্যালয়, নেতাদের বাড়িঘর, ব্যবসা প্রতিষ্ঠানসহ বিভিন্ন স্থাপনায় দুর্বৃত্তদের হামলা, ভাঙচুর, অগ্নিসংযোগ ও লুটপাট চলছেই। গতকাল মঙ্গলবার সদ্য সাবেক ধর্মমন্ত্রী ফরিদুল হক খান, খাদ্যমন্ত্রী সাধন চন্দ্র মজুমদার, প্রতিমন্ত্রী জুনাইদ আহমেদ পলকসহ অন্তত ২০ সংসদ সদস্যের বাড়িতে ভাঙচুর, লুটপাট ও আগুন দেওয়া হয়। এসব ঘটনায় আওয়ামী লীগ, জামায়াতে ইসলামীর নেতাকর্মীসহ অন্তত ৫৩ জন নিহত হয়েছেন। তাদের মধ্যে সাতক্ষীরায় ১০, কুমিল্লায় ৬, ঢাকার সাভারে আরও ১৩, যশোরের পাঁচতারকা হোটেলে নতুন ৬, গাজীপুরের কালিয়াকৈরে আরও ৫, নাটোরে ৪, দিনাজপুরে ২, নড়াইল, লক্ষ্মীপুর, শরীয়তপুর, সিরাজগঞ্জ, সুনামগঞ্জ, চট্টগ্রাম ও ফেনীতে একজন করে রয়েছেন।

সাভারে নিহত আরও ১৩

সাভারে সোমবারের সংঘাতে ১৮ জনের পর আরও ১৩ জনের মৃত্যু হয়েছে। তাদের মধ্যে ২৭ জন গুলিতে ও বাকি চারজনকে পিটিয়ে হত্যা করা হয়েছে। গতকাল সাভার ও আশুলিয়ার বিভিন্ন হাসপাতাল থেকে এসব তথ্য পাওয়া গেছে।

এর মধ্যে আশুলিয়ার বাইপাইলের কাছে ফুট ওভারব্রিজ থেকে ঝুলন্ত দু’জনের লাশ উদ্ধার করা হয়। বাইপাইলের একটি পোড়া লেগুনায় তিনজন, এনাম মেডিকেলে ১৩, নারী ও শিশু হাসপাতালে ৩ ও গণস্বাস্থ্য সমাজভিত্তিক মেডিকেল কলেজে ১০ জনের লাশ পাওয়া গেছে।

সাতক্ষীরায় আ’লীগ-জামায়াতের নিহত ১০

সাতক্ষীরায় সহিংসতায় সাবেক ইউপি চেয়ারম্যান ও ইউনিয়ন আওয়ামী লীগের সভাপতি জাকির হোসেনসহ অন্তত ১০ জন নিহত হয়েছেন। তাদের মধ্যে আওয়ামী লীগের ৬ ও জামায়াত-শিবিরের ৪ নেতাকর্মী রয়েছেন বলে জানা গেছে।

প্রতাপনগর ইউপি চেয়ারম্যান আবু দাউদ ঢালী জানান, সোমবার বিকেলে সাবেক চেয়ারম্যান শেখ জাকির হোসেনের বাড়িতে হামলা হলে ছাদ থেকে তিনি গুলি ছোড়েন। এতে অন্তত ১২ জন গুলিবিদ্ধ হন। তাদের মধ্যে ঘটনাস্থলে কুড়িকাহুনিয়া গ্রামের হাফেজ আনাস বিল্লাহ (১৬), কল্যাণপুর গ্রামের আদম আলী (১৬) ও কোলা গ্রামের আলম হোসেন (২৪) মারা যান। হিজলিয়া গ্রামের আলমগীর হোসেনকে (৩৫) হাসপাতালে আনার পথে মারা যান। তারা সবাই জামায়াত-শিবিরের কর্মী। পরে রাতে বিক্ষুব্ধরা বাড়িতে ঢুকে শেখ জাকির হোসেন (৫৩), তাঁর সহযোগী শাকের আলী (৪৫), জাহাঙ্গীর আলম (৪৬), সজীব হোসেন (৩০) ও আশিককে (৩৮) কুপিয়ে হত্যা করা হয়। তারা সবাই আওয়ামী লীগের নেতাকর্মী।

এ ছাড়া গতকাল সকালে সাতক্ষীরা সদরের বৈকারী গ্রামের রাফেল সরদারের ছেলে আওয়ামী লীগ নেতা আসাফুর রহমানকে (৪৫) কুপিয়ে হত্যা করেছে দুর্বৃত্তরা। ভাঙচুর করা হয়েছে সাবেক সংসদ সদস্য মরহুম সৈয়দ কামাল বখত ছাকীর সুলতানপুরের বাসভবন।

কুমিল্লায় কাউন্সিলরের বাসায় আগুন, নিহত ৬

কুমিল্লা নগরীর অশোকতলা এলাকায় সাবেক কাউন্সিলর শাহ আলমের বাসভবনে আগুন দেওয়া হয়। এতে দগ্ধ হয়ে ৬ জনের মৃত্যু হয়েছে। নিহতরা হলেন– অশোকতলা এলাকার আশিক (১৪),

শাকিল (১৪), শাওন (১২), মাহফুজুর রহমান মুকুল (২২), রনি (১৬) ও মহিন (১৭)। এ ঘটনায় আহত হয়েছেন অন্তত ১০ জন। একই ওয়ার্ডের কাউন্সিলর আবদুর রহমান জানান, যারা মারা গেছেন, তাদের বেশির ভাগই স্থানীয় বাসিন্দা নন।

গাজীপুরের কালিয়াকৈরে নিহত আরও ৫

গাজীপুরের কালিয়াকৈরের সফিপুর আনসার একাডেমির ভেতরে সোমবার রাতে বঙ্গবন্ধুর ম্যুরাল ভাঙচুরের সময় গুলি চালালে একজন নিহত ও আহত হন দুই শতাধিক। উপজেলার রাখালিয়াচালা গ্রামের ইলিম হোসেন সিকদারের (৫০) পর গুলিবিদ্ধদের মধ্যে আরও পাঁচজনের মৃত্যু হয়েছে। তারা হলেন– অন্তর মিয়া, রুখতন মিয়া, তানজিল হোসেন, শাহিন মিয়া ও অজ্ঞাতপরিচয়ের একজন।

নাটোরে এমপি শিমুলের বাড়িতে ৪ লাশ

নাটোরের সাবেক সংসদ সদস্য ও জেলা আওয়ামী লীগের সহসভাপতি শফিকুল ইসলাম শিমুলের বাড়ি থেকে চারটি মরদেহ উদ্ধার করা হয়েছে। গতকাল সকালে শহরের কান্দিভিটুয়া মহল্লার ‘জান্নাতি প্যালেসে’ লাশগুলো পাওয়া যায়। নিহতরা হলেন– নাটোর সিটি কলেজের অধ্যক্ষ দেলোয়ার হোসেনের ছেলে এসএসসি পরীক্ষার্থী মিদদাত হোসেন আকিব (১৬) ও শহরের বড়গাছা এলাকার শ্রমিক মো. মোহন (৩৫)। বাকি দু’জনের মরদেহ পুড়ে যাওয়ায় পরিচয় শনাক্ত করা যায়নি। স্থানীয়রা জানান, হামলা চালানোর কিছুক্ষণ আগেও শিমুল বাড়িতে ছিলেন। তবে তিনি নিরাপদে বাড়ি ছেড়েছেন কিনা, তা নিশ্চিত হওয়া যায়নি।

আগুন দেওয়া হয়েছে জেলা আওয়ামী লীগের প্রয়াত নেতা সাবেক এমপি শংকর গোবিন্দ চৌধুরীর বাসভবনে। এ সময় শংকর চৌধুরীর মেয়ে নাটোর পৌরসভার মেয়র উমা চৌধুরী জলি বাড়িতেই ছিলেন। স্থানীয়রা তাঁকে সবার নজর এড়িয়ে বাড়ি থেকে বের করে নিয়ে যান। এ ছাড়া নাটোরের সিংড়া উপজেলা সদরে সাবেক আইসিটি প্রতিমন্ত্রী জুনাইদ আহমেদ পলকের বাসভবনে ভাঙচুর ও আগুন দিয়েছে দুর্বৃত্তরা।

দিনাজপুরের হাকিমপুরে মেয়রের বাড়িতে ২ লাশ

দিনাজপুরের হাকিমপুর (হিলি) পৌরসভার মেয়র ও পৌর আওয়ামী লীগ সভাপতি জামিল হোসেন চলন্তের বাড়িতে সোমবার রাতে আগুন দেয় দুর্বৃত্তরা। পরে সেখান থেকে দু’জনের মরদেহ উদ্ধার করেছে ফয়ার সার্ভিস। নিহতরা হলেন উপজেলার ডাঙ্গাপাড়া গ্রামের মিজানুর রহমানের ছেলে সূর্য (১৮) ও পার্শ্ববর্তী জয়পুরহাটের পাঁচবিবি উপজেলার রামচন্দ্রপুর গ্রামের ছালেক উদ্দিনের ছেলে নাঈম (২৩)।

এ ছাড়া লক্ষ্মীপুরের রামগঞ্জ পৌরশহরের সোনাপুর এলাকায় মনির হোসেনকে (৬০) কুপিয়ে হত্যা করে দুর্বৃত্তরা। চট্টগ্রামে সহিংসতায় গুলিবিদ্ধ হয়ে নিহত বেড়ে দু’জনে দাঁড়িয়েছে। সোমবার রাতে মারা যান মো. জামাল উদ্দিন (৫৪)। একই দিন চট্টগ্রাম কেন্দ্রীয় কারাগারে হামলা হলে পুলিশের গুলিতে মারা যান নিজাম উদ্দিন (১৮)। ফেনীর সোনাগাজীতে বোরকা পরে পালানোর সময় গতকাল যুবলীগ নেতা মুশফিকুর রহিম মিশুকে ধরে ফাঁস দিয়ে হত্যা করা হয়। তিনি ফেনী সদর উপজেলার ধলিয়া ইউনিয়ন যুবলীগের দপ্তর সম্পাদক ছিলেন।

শরীয়তপুরের জাজিরায় গুলিতে মারা গেছেন মাসুদ বেপারি (৩৫)। সোমবার বিকেলে উপজেলার হরিয়াসা এলাকায় আওয়ামী লীগের নেতাকর্মীর সঙ্গে সংঘর্ষের সময় তিনি মারা যান। অটোচালক মাসুদ উপজেলার দক্ষিণ বাইকশা এলাকার আলী আকবর বেপারির ছেলে। বিক্ষুব্ধরা শরীয়তপুর-১ আসনের সাবেক এমপি ইকবাল হোসেনসহ জেলা আওয়ামী লীগের কার্যালয় এবং সরকারি-বেসরকারি বিভিন্ন স্থাপনায় হামলা করে আগুন ধরিয়ে দেয়।

নড়াইলে বঙ্গবন্ধুর তিনটি ম্যুরাল ভেঙে ফেলেছে দুর্বৃত্তরা। সোমবার রাতে দুর্বৃত্তরা নড়াইল জেলা কারাগারের সামনে শহরের বরাশোলা এলাকার জব্বার শেখের ছেলে মাজেদ শেখকে (২৬) কুপিয়ে হত্যা করে। আগুন দেওয়া হয় নড়াইল-১ আসনের সদ্যবিদায়ী এমপি আওয়ামী লীগ নেতা কবিরুল হক মুক্তির কার্যালয়ে। আর সুনামগঞ্জের জামালগঞ্জের ভীমখালী ইউনিয়নের গোলামীপুর গ্রামের আবুল কালামের ছেলে সোহাগ মিয়া (২২) মারা গেছেন। তাঁর ছোট ভাই শুভ মিয়াও আহত হয়েছেন। তিনি ঢাকার একটি হাসপাতালে চিকিৎসাধীন। নিহতের বড় ভাই বিল্লাল মিয়া জানান, সোমবার ঢাকায় সংঘর্ষের সময় গুলিবিদ্ধ হয় তারা।

ঢাকায় পুলিশের সঙ্গে সংঘর্ষে মারা গেছেন সিরাজগঞ্জের শাহজাদপুরের সুজন মাহমুদ (৩৪) নামে এক প্রকৌশলী। বরিশাল জেলা আওয়ামী লীগ সভাপ‌তি আবুল হাসানাত আবদুল্লাহ এম‌পির কা‌লীবা‌ড়ি রোডের বাসায় অগ্নিকাণ্ডে নিহত তিনজনের পরিচয় পাওয়া গেছে। তারা হলেন– মহানগর আওয়ামী লীগের সাধারণ সম্পাদক ও সাবেক সি‌টি মেয়র সের‌নিয়াবাত সা‌দিক আবদুল্লাহর অনুসারী মঈন জমাদ্দার (৪৫), নুর ইসলাম নুরু ও বাসার কর্মী প্রশান্ত।

যশোর-৬ আসনের সাবেক এমপি ও জেলা আওয়ামী লীগের সাধারণ সম্পাদক শাহীন চাকলাদারের পাঁচতারকা হোটেল জাবীর ইন্টারন্যাশনালে আগুন দেওয়ার ঘটনায় আরও ৬ জনের মৃত্যু হয়েছে। এ নিয়ে এই হোটেল থেকে ২৪ জনের মরদেহ উদ্ধার করা হলো।

জেলায় জেলায় মন্ত্রী-এমপিদের বাড়িতে ভাঙচুর

জামালপুরের ইসলামপুরে সদ্য বিদায়ী ধর্মমন্ত্রী ফরিদুল হক খানের বাড়ি ও মার্কেট ভাঙচুর করে দুর্বৃত্তরা। সাবেক প্রতিমন্ত্রী আওয়ামী লীগের কেন্দ্রীয় নেতা মির্জা আজমের শহরের বাসা, স্ত্রীর আলেয়া গার্টেন, জেলা পরিষদ চেয়ারম্যান ও জেলা আওয়ামী লীগের সভাপতি মুহাম্মদ বাকী বিল্লাহর বাসা, মির্জা আজমের মাদারগঞ্জের বাড়ি ও তাঁর ভাইদের ব্যবসা প্রতিষ্ঠানে হামলা, ভাঙচুর ও লুটপাট হয়েছে।

খুলনা সিটি মেয়র ও মহানগর আওয়ামী লীগের সভাপতি তালুকদার আবদুল খালেকের বাসভবনে, নগরীর কাস্টমঘাট এলাকায় খুলনা-৪ আসনের বিদায়ী সংসদ সদস্য আবদুস সালাম মুর্শেদীর রাজনৈতিক কার্যালয়, খুলনা-৩ আসনের বিদায়ী এমপি এস এম কামাল হোসেনের খালিশপুরের অফিস, খুলনা-৬ আসনের সাবেক এমপি শেখ আকতারুজ্জামান বাবুর কয়রার বাড়িসহ আওয়ামী লীগ ও সহযোগী সংগঠনের বহু নেতার বাড়ি ও ব্যবসা প্রতিষ্ঠানে ভাঙচুর এবং লুটপাটের ঘটনা ঘটেছে।

নওগাঁ শহরে সদ্য বিদায়ী খাদ্যমন্ত্রী সাধন চন্দ্র মজুমদারের বাড়ি, সদর আসনের এমপি ব্যারিস্টার নিজাম উদ্দিন জলিল জনের বাড়িসহ বিভিন্ন স্থাপনায় ভাঙচুর ও আগুন দিয়েছে দুর্বৃত্তরা। ময়মনসিংহের ফুলবাড়িয়ায় আওয়ামী লীগের সাবেক এমপি মোসলেম উদ্দিনের দুই মেয়ের বাসা, গাড়ি, একটি প্রাইভেট হাসপাতাল, পৌর মেয়র গোলাম কিবরিয়ার বাসভবনসহ বিভিন্ন স্থাপনায় ভাঙচুর হয়েছে।

রাজবাড়ী-১ আসনের সংসদ সদস্য কাজী কেরামত আলীর পৈতৃক বাড়িতে আগুন দিয়েছে দুর্বৃত্তরা। চট্টগ্রাম-৪ আসনের সাবেক এমপি এস এম আল মামুন ও দিদারুল আলমের ব্যবসা প্রতিষ্ঠানসহ বাড়িঘরে ভাঙচুর হয়েছে। গাজীপুরের কালীগঞ্জে সাবেক প্রতিমন্ত্রী মেহের আফরোজ চুমকির বাসভবনে আগুন দেয় দুর্বৃত্তরা। এ সময় তিনি ও তাঁর পরিবারের সদস্যরা ঢাকায় ছিলেন। যশোরের অভয়নগরে আওয়ামী লীগ কার্যালয়, সদ্য সাবেক সংসদ সদস্য এনামুল হক বাবুল, সাবেক এমপি রণজিৎ রায়ের বাড়ি, ব্যবসা প্রতিষ্ঠানসহ অন্তত ৫০টি স্থাপনায় হামলা, ভাঙচুর ও লুটপাটের ঘটনা ঘটেছে।

পিরোজপুর-১ আসনের সাবেক এমপি স ম রেজাউল করিমের নাজিরপুরের বাসভবনে ভাঙচুর ও মাটিভাংগা গ্রামের বাড়িতে আগুন দিয়েছে দুর্বৃত্তরা। ভাঙচুর করা হয় পিরোজপুর-২ আসনের স্বতন্ত্র এমপি ও জেলা আওয়ামী লীগের যুগ্ম সাধারণ সম্পাদক মহিউদ্দিন এবং তাঁর ছোট ভাই ভাণ্ডারিয়া উপজেলা চেয়ারম্যান ও উপজেলা আওয়ামী লীগের সাধারণ সম্পাদক মিরাজুল ইসলামের বাসভবনে।

পটুয়াখালীতে আওয়ামী লীগের কেন্দ্রীয় নেতা ও সাবেক এমপি আফজাল হোসেন, এস এম শাহজাদার বাসা এবং দলীয় কার্যালয়ে হামলা, ভাঙচুর ও আগুন দেওয়া হয়। চট্টগ্রাম নগরীর এফআইডিসি রোডে চট্টগ্রাম-৮ আসনের সদ্য সাবেক সংসদ সদস্য ও নগর আওয়ামী লীগের কোষাধ্যক্ষ আবদুচ ছালামের কারখানার গুদামে, ফেনী-২ আসনের সাবেক এমপি নিজাম হাজারীর বাগানবাড়িসহ বিভিন্ন স্থাপনায় ভাঙচুর ও আগুন দেওয়া হয়েছে। বগুড়ার শেরপুরে সাবেক এমপি হাবিবর রহমানের বাসভবনে ভাঙচুর হয়েছে। বরগুনা-১ আসনের সাবেক সংসদ সদস্য ধীরেন্দ্র দেবনাথ শম্ভু ও গোলাম সরোয়ার টুকুর বাসভবনে এবং বরগুনা-২ আসনের সাবেক এমপি নাদিরা সুলতানার পাথরঘাটার বাসভবনে ভাঙচুর চালায় দুর্বৃত্তরা। ভাঙচুর ও লুটপাট হয়েছে হবিগঞ্জ জেলা আওয়ামী লীগ সভাপতি আবু জাহির এমপি ও সাবেক এমপি আব্দুল মজিদ খানের বাসভবনে। মৌলভীবাজারের কমলগঞ্জে সাবেক কৃষিমন্ত্রী উপাধ্যক্ষ আব্দুস শহীদের বাগানবাড়িসহ বিভিন্ন স্থাপনা ও নামফলক ভাঙচুর হয়েছে।

শাহজালাল বিজ্ঞান ও প্রযুক্তি বিশ্ববিদ্যালয়ের (শাবি) চেতনা-৭১ ভাস্কর্য এবং বঙ্গবন্ধু শেখ মুজিবুর রহমানের ম্যুরাল ভাঙচুর করা হয়েছে।"
2024-08-07 02:54:00,"ট্রাফিক নিয়ন্ত্রণে শিক্ষার্থী, সরাচ্ছেন ধ্বংসস্তূপও","নৌবাহিনী কলেজের একাদশ শ্রেণির ছাত্র রোভার স্কাউট সদস্য আবদুল মোনায়েম ভূঁইয়া গতকাল মঙ্গলবার দুপুরে প্রখর রোদে রাজধানীর মিরপুর রোডের ল্যাব মোড়ে যানবাহন চলাচল নিয়ন্ত্রণ করছিলেন। তাঁকে এই দায়িত্ব পালনের জন্য কেউ নির্দেশ দেয়নি। শেখ হাসিনা সরকারের পতনের পর সড়কে পুলিশ না থাকায় স্বেচ্ছায় কাজটি করছিলেন মোনায়েম। তিনি জানান, এতদিন যে সড়কে আন্দোলন করেছেন, সেখানেই এখন শৃঙ্খলা বজায় রাখার চেষ্টা করছেন।

গত সোমবার রাজধানীর প্রায় সব থানা ও পুলিশের স্থাপনায় হামলা করে দুর্বৃত্তরা। আগুন দেয় নানা স্থানে। হত্যা করা হয়েছে পুলিশ সদস্যদের। হামলা থেকে বাঁচতে ইতোমধ্যে নিরাপদ স্থানে চলে গেছেন পুলিশ সদস্যরা। ফলে অরক্ষিত হয়ে পড়ে রাজধানীসহ সারাদেশ। গতকালও ঢাকার বাতাসে ছিল পোড়া গন্ধ, ধ্বংসস্তূপ। সে জন্যই শিক্ষার্থীরা নিজ নিজ জায়গা থেকে এগিয়ে এসেছেন লুটপাট মোকাবিলা ও ধ্বংসস্তূপ সরাতে। গতকাল বিকেলে কাকরাইল মোড়ে সড়ক থেকে আগের দিনের পোড়া ধ্বংসস্তূপ সরাচ্ছিলেন কয়েকজন শিক্ষার্থী। তাদের একজন উইলস লিটল ফ্লাওয়ার স্কুলের দশম শ্রেণির শিক্ষার্থী মালিহা সাবাবা। সে বলে, দেশটা আমাদের সবার। সবাই মিলে রক্ষা করতে হবে।

কাকরাইল মোড়ে পরিচ্ছন্নতার সঙ্গে যুক্ত ছিলেন স্কাই ব্রিজ নামে প্রতিষ্ঠানের হেড অব সেলস অ্যান্ড মার্কেটিং রাসেল রানা তুষার। তিনি বলেন, শিক্ষার্থীরা আন্দোলনে জীবন দিয়েছে, তারা লুটকারী নয়। দুর্বৃত্ত আর সুযোগসন্ধানীরা হামলা ও ভাঙচুর করছে। এরাই আগে আওয়ামী লীগের হয়ে অন্যের ওপর জুলুম করেছে।

গত সোমবার লুট করা হয় প্রধান বিচারপতির বাসভবন। গতকাল দুপুরেও ভবনটির ফটক খোলা ছিল। বিকেলে দেখা যায়, বাসায় অবশিষ্ট যেসব আসবাব ছিল, তা একত্র করে সেগুলো প্রাঙ্গণে রেখেছেন শিক্ষার্থীরা। সোমবার হুজুগে অনেকে বিভিন্ন সামগ্রী নিয়ে গিয়েছিলেন, তাদের কয়েকজন গতকাল তা ফেরত দিয়ে গেছেন শিক্ষার্থীদের আহ্বানে। সেগুলো বুঝিয়ে দিয়ে বাসভবনের সামনের রাস্তা পরিষ্কার করেছেন শিক্ষার্থীরা।

মালিহা সাবাবা বলে, দুপুর থেকে পরিচ্ছন্নতা শুরু করেছি আমরা সাতজন। ডিবি অফিসের সামনে পরিচ্ছন্নতার কাজ করেছি। এরপর মন্ত্রিপাড়া পরিষ্কার করেছি। যেসব জিনিস অবশিষ্ট রয়েছে, সেগুলো গুছিয়ে রেখেছি।

সায়েন্স ল্যাবে পরিচয়পত্র গলায় ঝুলিয়ে ট্রাফিক ব্যবস্থা নিয়ন্ত্রণ করছিলেন বীরশ্রেষ্ঠ মুন্সী আব্দুর রউফ কলেজের ছাত্র সুলতান সাইমুল। ১৭ বছর বয়সী সুলতান বলে, আমাদের আন্দোলন সফল হয়েছে। কিন্তু রাস্তায় পুলিশ নেই। মানুষ অনিরাপদ। তাই নিজের তাগিদে সড়কে দায়িত্ব পালন করছি।

শেখ হাসিনার পতনের পর গণভবনে লুটপাট হয়েছে। রক্ষা পায়নি সংসদ, প্রধানমন্ত্রীর কার্যালয়ও। লুটেরাদের মোকাবিলায় সোমবার মধ্যরাতেই তৎপর হন শিক্ষার্থীরা। সংসদ ভবন থেকে যারা বিভিন্ন সামগ্রী নিয়ে যাচ্ছিল, তা ঠেকান। রাত দেড়টার দিকে সংসদের খেজুর বাগানসংলগ্ন পূর্বদিকের সড়কে দেখা যায়, শিক্ষার্থীরা বিভিন্ন সামগ্রী নিজেদের হেফাজতে নিয়ে ফুটপাতে জমা করে রাখছেন। তা ত্রিপল দিয়ে ঢেকে লেখা হয়েছে– রাষ্ট্রীয় সম্পদ, ধ্বংস করবেন না।

মধ্যরাতে একই চিত্র দেখা যায় গণভবনের সামনে। তখন সেখানে কয়েকজন সেনাসদস্য ছাড়া আইনশৃঙ্খলা বাহিনীর কেউ ছিল না। আগের দিন হুজুগে লুটপাট করা কয়েকজন গতকাল বিভিন্ন সামগ্রী ফেরত দিয়ে গেছেন। এক দম্পতি শেখ হাসিনার আটটি শাড়ি ফেরত দিয়ে যান।

গতকাল দুপুরে দেখা যায়, বিক্ষুব্ধ জনতার আগুনে ভস্মীভূত শেখ হাসিনার ধানমন্ডির রাজনৈতিক কার্যালয়ের সামনে পোড়া ছাই সরাচ্ছেন স্বেচ্ছাসেবী কয়েকজন যুবক। সেখানে পাহারায় ছিল আনসারের একটি গাড়ি। যুবকরা বলেন, গুম, ভুয়া নির্বাচন, ক্ষমতার দম্ভ, দুর্নীতির কারণে শেখ হাসিনার ওপর ক্ষোভ থাকতেই পারে। কিন্তু যেভাবে কার্যালয়ে আগুন দিয়ে লুটপাট করা হয়েছে, তা নারকীয় নাশকতা ছাড়া কিছু নয়। আমরা আন্দোলন করেছিলাম শেখ হাসিনার বিরুদ্ধে। কিন্তু এমন অরাজকতা চাইনি। সেই দায় থেকে এসেছি পরিষ্কার-পরিচ্ছন্ন করতে।"
2024-08-07 02:52:10,চিকিৎসার জন্য বিদেশ যেতে প্রস্তুতি খালেদা জিয়ার,"ছাত্র-জনতার অভ্যুত্থানের পর অবশেষে বিএনপি চেয়ারপারসন খালেদা জিয়াকে মুক্তি দেওয়া হয়েছে। সাড়ে ছয় বছর পর রাষ্ট্রপতির আদেশে মুক্ত হন সাবেক এই প্রধানমন্ত্রী। মুক্তির পর খালেদা জিয়ার উন্নত চিকিৎসার জন্য বিদেশে যাওয়ার প্রস্তুতি চলছে।

রাষ্ট্রপতি মোঃ সাহাবুদ্দিনের সঙ্গে তিন বাহিনী প্রধানগণ, বিভিন্ন রাজনৈতিক দলের নেতা, সুশীল সমাজের প্রতিনিধি ও বৈষম্যবিরোধী ছাত্র আন্দোলনের নেতাদের বৈঠকে সর্বসম্মত সিদ্ধান্তে তাঁকে মুক্তি দেওয়া হয়েছে। গতকাল মঙ্গলবার বঙ্গভবনের এক প্রেস বিজ্ঞপ্তিতে এ সিদ্ধান্তের কথা জানানো হয়। অবশ্য করোনা পরিস্থিতির সময় থেকে শর্তসাপেক্ষে জামিনে মুক্ত ছিলেন তিনি। এ সময় তিনি বাসভবনে থাকা ও দেশের হাসপাতালে চিকিৎসার অনুমতি পেয়েছিলেন। গতকাল মুক্তির পর রাতে এভারকেয়ার হাসপাতালে চিকিৎসাধীন বিএনপি চেয়ারপারসন খালেদা জিয়াকে ফুল দিয়ে শুভেচ্ছা জানান দলের মহাসচিব মির্জা ফখরুল ইসলাম আলমগীর।

বিজ্ঞপ্তিতে আরও বলা হয়েছে, ১ জুলাই থেকে ৫ আগস্ট পর্যন্ত বৈষম্যবিরোধী আন্দোলন ও বিভিন্ন মামলায় গ্রেপ্তার ও আটকদের মুক্তি দেওয়া শুরু হয়েছে। এরই মধ্যে অনেকে মুক্তি পেয়েছেন।

এদিকে খালেদা জিয়াকে মুক্তি দিয়ে প্রজ্ঞাপন জারি করেছে স্বরাষ্ট্র মন্ত্রণালয়। রাষ্ট্রপতির আদেশক্রমে মঙ্গলবার স্বরাষ্ট্র মন্ত্রণালয়ের সুরক্ষা সেবা বিভাগ থেকে প্রজ্ঞাপন জারি করা হয়।

প্রজ্ঞাপনে বলা হয়, সাবেক প্রধানমন্ত্রী খালেদা জিয়ার দণ্ড মওকুফপূর্বক মুক্তির বিষয়ে আইন ও বিচার বিভাগ, আইন, বিচার ও সংসদ বিষয়ক মন্ত্রণালয়ের মতামতের আলোকে সংবিধানের ৪৯ অনুচ্ছেদ প্রদত্ত ক্ষমতাবলে রাষ্ট্রপতি বাংলাদেশ সুপ্রিম কোর্ট হাইকোর্ট বিভাগের ক্রিমিনাল আপিল নং-১৬৭৬/১৮ (বিশেষ আদালত নং-৫ ঢাকা-এর বিশেষ মামলা নং ১৭/২০১৭ থেকে উদ্ভূত) এবং বিশেষ আদালত নং-৫, ঢাকা-এর বিশেষ মামলা নং-১৮/২০১৭-এ প্রদত্ত দণ্ডাদেশ মওকুফপূর্বক নির্দেশক্রমে মুক্তি প্রদান করা হলো।

গত ৮ জুলাই থেকে খালেদা জিয়া রাজধানীর এভারকেয়ার হাসপাতালে চিকিৎসাধীন। অসুস্থ খালেদা জিয়া এর আগে এভারকেয়ার হাসপাতালে ১০ দিন চিকিৎসাধীন থাকার পর ২ জুলাই গুলশানের বাসায় ফেরেন। গত ২৫ জুন একই হাসপাতালে তাঁর হৃদযন্ত্রে পেসমেকার বসানো হয়। এ ছাড়া সাবেক এই প্রধানমন্ত্রীর হার্টে তিনটি ব্লক ছিল। একটিতে রিং পরানো হয়।

৭৯ বছর বয়সী খালেদা জিয়া আর্থ্রাইটিস, হৃদরোগ, ফুসফুস, লিভার, কিডনি, ডায়াবেটিসসহ বিভিন্ন জটিলতায় ভুগছেন। এর আগেও গত ২ মে খালেদা জিয়াকে রাজধানীর এভারকেয়ার হাসপাতালে ভর্তি করা হয়। ওই সময় চিকিৎসকরা তাঁকে সিসিইউতে রেখে দু’দিন চিকিৎসা দিয়েছিলেন। তারও আগে গত বছরের ৯ আগস্ট খালেদা জিয়াকে ঢাকার এভারকেয়ার হাসপাতালে ভর্তি করা হয়েছিল। তখন পাঁচ মাসের বেশি সময় চিকিৎসা শেষে গত ১১ জানুয়ারি তিনি বাসায় ফেরেন। লিভার সিরোসিসে আক্রান্ত বিএনপি চেয়ারপারসনের রক্তনালিতে অস্ত্রোপচার করা হয় গত বছরের ২৭ অক্টোবর। যুক্তরাষ্ট্র থেকে তিনজন বিশেষজ্ঞ চিকিৎসক এনে খালেদা জিয়ার রক্তনালিতে অস্ত্রোপচার করা হয়েছিল। তাঁর স্বাস্থ্য কিছুটা স্থিতিশীল হলে সে দফায় পাঁচ মাসের বেশি সময় পর তাঁকে বাসায় নেওয়া হয়েছিল।

তাঁকে উন্নত চিকিৎসার জন্য বিদেশে নিতে বিএনপি বরাবরই দাবি জানিয়ে আসছে। এর আগেও পরিবারের পক্ষ থেকে কয়েক দফা আবেদন করা হয়েছিল, কিন্তু তা নাকচ করে দেয় সরকার।

গতকাল মঙ্গলবার দুপুরে বিএনপি মহাসচিব মির্জা ফখরুল ইসলাম আলমগীর বলেন, ম্যাডাম খুব অসুস্থ। আমি গতকাল রাতে দেখা করেছি। সুতরাং যখনই তিনি ফিট মনে করবেন, সুস্থবোধ করবেন, তখন তিনি জনগণের সামনে উপস্থিত হবেন।

দলীয় সূত্র জানায়, আপাতত বিএনপি চেয়ারপারসনকে উন্নত চিকিৎসার জন্য বিদেশে নেওয়ার কার্যক্রম শুরু হবে। তাঁর ব্যক্তিগত চিকিৎসক অধ্যাপক এ জেড এম জাহিদ হোসেন বলেন, ‘ম্যাডাম খালেদা জিয়ার শারীরিক অবস্থা স্থিতিশীল রয়েছে। মেডিকেল বোর্ড যখন সিদ্ধান্ত দেবেন, তখন হাসপাতাল থেকে বাসায় যাবেন।’দুর্নীতির দুই মামলায় সাজাপ্রাপ্ত হয়ে খালেদা জিয়া ২০১৮ সালের ৮ ফেব্রুয়ারি কারাবন্দি হন। দুই বছরের বেশি সময় কারাবন্দি ছিলেন সাবেক এই প্রধানমন্ত্রী।

জিয়া অরফানেজ ট্রাস্ট ও জিয়া চ্যারিটেবল ট্রাস্ট দুর্নীতির মামলায় ১৭ বছরের সাজাপ্রাপ্ত সাবেক প্রধানমন্ত্রী খালেদা জিয়াকে করোনা মহামারির মধ্যে ২০২০ সালের ২৫ মার্চ সরকারের নির্বাহী আদেশে সাজা স্থগিত করে দুটি শর্তে মুক্তি দিয়েছিল সরকার। শর্তমতে, খালেদা জিয়া ঢাকার নিজ বাসায় থেকে চিকিৎসা নেবেন এবং এই সময়ে তিনি দেশের বাইরে যেতে পারবেন না। এর পর ছয় মাস পরপর আবেদনের পরিপ্রেক্ষিতে তাঁর সাজা স্থগিত করে এ পর্যন্ত আটবার মুক্তির মেয়াদ বাড়ায় সরকার। তবে সাজা স্থগিতের সময় তাঁর স্বাভাবিক চলাচল ছিল না। সর্বশেষ গত ২৭ মার্চ খালেদা জিয়ার সাজা স্থগিত করে মুক্তির মেয়াদ ফের ছয় মাস বাড়ানো হয়।"
2024-08-07 02:51:29,পাবনায় বাস-অটোরিকশা সংঘর্ষে নিহত ৩,"পাবনার বেড়া উপজেলার আমিনপুরে বাসের সঙ্গে সংঘর্ষে সিএনজিচালিত অটোরিকশার তিন যাত্রী নিহত হয়েছেন। আহত হয়েছেন আরও দুজন।

মঙ্গলবার রাত ১২টার দিকে আমিনপুর নতুন বাজার এলাকায় এ ঘটনা ঘটে। তাৎক্ষণিকভাবে হতাহতদের পরিচয় পাওয়া যায়নি।

প্রত্যক্ষদর্শীরা জানান, পাবনা কাশিনাথপুর-কাজিরহাট রুটের হাসান বাসের সঙ্গে সিএনজিচালিত অটোরিকশার সংঘর্ষ হয়। এতে ঘটনাস্থলেই অটোরিকশার তিনজন নিহত হন। আহত হন আরও দুজন।

আমিনপুর থানার ভারপ্রাপ্ত কর্মকর্তা (ওসি) হারুন অর রশিদ বলেন, দুর্ঘটনার খবর পেয়েছি। তবে হতাহতদের পরিচয় এখনও পাওয়া যায়নি।"
2024-08-07 02:49:52,শান্তিপূর্ণ রূপান্তরের স্বার্থে অবিলম্বে বেসামরিক সরকার,"বিরল আত্মত্যাগ আর অভূতপূর্ব গণঅভ্যুত্থানের সাক্ষী বাংলাদেশ ও বিশ্ব। ছাত্র-জনতার মহাকাব্যিক বীরত্ব সারা পৃথিবীর গণতন্ত্রকামী মানুষের জন্য প্রেরণা হয়ে থাকবে। তবে ঐতিহাসিক এই সন্ধিক্ষণে যেমন আশার জাগরণ ঘটেছে, তেমনি আশঙ্কাও ঘনীভূত হচ্ছে। গত ৩৬ ঘণ্টারও বেশি সময় দেশ এক প্রকার সরকারহীন। এই সুযোগে পুরোনো শত্রুতাবশত কিংবা রাজনৈতিক ঘৃণা থেকে অথবা লুটপাটের উদ্দেশ্যে জ্বালাও-পোড়াও এবং রক্তপাত ঘটানোর অপচেষ্টাও দেখা যাচ্ছে। সরকারহীন রাষ্ট্রে প্রশাসন কাজ করে না। আধুনিক রাষ্ট্র তাই কোনোভাবেই সরকারহীন হয়ে পড়তে পারে না। সুতরাং দ্রুত সকলের কাছে গ্রহণযোগ্য একটি অস্থায়ী সরকার প্রতিষ্ঠা করা তাই জরুরি হয়ে পড়েছে। এ বিষয়ে বিলম্ব করার ফল কারও জন্যই শুভ হবে না।

বাংলাদেশ রূপান্তর কাল পার করছে। এই রূপান্তরকে সহিংস ও প্রাণঘাতী করে তোলার দায় অবশ্যই বিতাড়িত সরকারের। আন্দোলনকারী ছাত্ররা বিভিন্ন জায়গায় ট্রাফিক পরিচালন করছে; অশান্তি সৃষ্টির চেষ্টা রুখে দিচ্ছে। শঙ্কিত জনগোষ্ঠীর বাড়িঘর ও ধর্মস্থান পাহারা দেওয়ার মানবিক দৃষ্টান্তও স্থাপিত হয়েছে। কিন্তু এই দায় যেমন তাদের নয়, তেমনি যথেষ্টও নয়।"
2024-08-07 02:45:41,নতুন আইজিপি ময়নুল ইসলাম,"পুলিশের নতুন মহাপরিদর্শক (আইজিপি) হিসেবে নিয়োগ পেয়েছেন ট্রাফিক অ্যান্ড ড্রাইভিং স্কুলের কমান্ড্যান্ট অতিরিক্ত মহাপরিদর্শক মো. ময়নুল ইসলাম। গতকাল মঙ্গলবার স্বরাষ্ট্র মন্ত্রণালয়ের জননিরাপত্তা বিভাগের পুলিশ-১ অধিশাখা থেকে এ-সংক্রান্ত প্রজ্ঞাপন জারি করা হয়। সেই সঙ্গে বর্তমান আইজিপি চৌধুরী আবদুল্লাহ আল-মামুনের চুক্তিভিত্তিক নিয়োগ বাতিল করা হয়েছে। জনপ্রশাসন মন্ত্রণালয়ের চুক্তি ও বৈদেশিক নিয়োগ শাখা গতকাল এ-সংক্রান্ত প্রজ্ঞাপন জারি করে।

রাষ্ট্রপতির আদেশক্রমে জননিরাপত্তা বিভাগের উপসচিব মাহাবুর রহমান শেখ স্বাক্ষরিত প্রজ্ঞাপনে বলা হয়েছে, ময়নুল ইসলামকে আইজিপি হিসেবে নিয়োগের আদেশ অবিলম্বে কার্যকর হবে। অন্যদিকে জনপ্রশাসন মন্ত্রণালয়ের উপসচিব ভাস্কর দেবনাথ বাপ্পি স্বাক্ষরিত প্রজ্ঞাপনে বলা হয়, চৌধুরী আবদুল্লাহ আল-মামুনের সঙ্গে সরকারের সম্পাদিত চুক্তিপত্রের অনুচ্ছেদ-৭ অনুযায়ী আইজিপি পদে তাঁর চুক্তিভিত্তিক নিয়োগ বাতিল করা হলো।

এর আগে গত ৫ জুলাই আইজিপি হিসেবে চৌধুরী আবদুল্লাহ আল-মামুনের চুক্তিভিত্তিক নিয়োগের মেয়াদ এক বছর বাড়ানো হয়। ২০২২ সালের ৩০ সেপ্টেম্বর আইজিপির দায়িত্ব নেন তিনি। চাকরির স্বাভাবিক মেয়াদ অনুযায়ী ২০২৩ সালের ১১ জানুয়ারি তাঁর অবসরে যাওয়ার কথা ছিল। ২০২৩ সালের ১২ জানুয়ারি থেকে ২০২৪ সালের ১১ জুলাই পর্যন্ত তাঁকে চুক্তিভিত্তিক নিয়োগ দেয় সরকার। পরে আরও এক বছর মেয়াদে তাঁকে চুক্তিভিত্তিক নিয়োগ দেওয়া হয়েছিল।

গতকাল আইজিপি পদ থেকে অব্যাহতির আগে চৌধুরী আবদুল্লাহ আল-মামুন পুলিশ সদস্য ও পুলিশের স্থাপনায় আক্রমণ না চালাতে সবার প্রতি অনুরোধ জানিয়ে ভিডিও বার্তা দেন। গতকাল পুলিশ সদরদপ্তরের গণমাধ্যম ও জনসংযোগ শাখা থেকে পাঠানো হয় ওই ভিডিও বার্তা। সেখানে তিনি বলেন, পুলিশের স্থাপনা এবং পুলিশ সদস্যদের নিরাপত্তা নিশ্চিত করতে দেশপ্রেমিক সেনাবাহিনী আমাদের সঙ্গে অহর্নিশ সহযোগিতা করে যাচ্ছে। পুলিশ সদস্যদের উত্থাপিত বিভিন্ন সমস্যা ও দাবির যৌক্তিক সমাধানকল্পে সর্বোচ্চ প্রচেষ্টা গ্রহণ করা হচ্ছে।"
2024-08-07 02:43:15,পরিবারের সঙ্গে...,"অফিস থেকে ফিরেই কাপড়টা ছেড়ে হাতমুখ ধুয়ে অরুণিমা সোজা চলে যান রান্নাঘরে। স্বামী ও সন্তানের জন্য নাশতা বানান। নিজেও খানিকটা খেয়ে রাতের খাবার প্রস্তুতের জন্য ব্যস্ত হয়ে পড়েন। তাঁর স্বামী আকাশ ব্যস্ত হয়ে পড়েন মোবাইল ফোন কিংবা ল্যাপটপে। কাজবাজ শেষে অরুণিমা যখন অভিযোগের সুরে স্বামীকে প্রশ্ন করেন, অফিস থেকে ফিরেই তিনি কেন মোবাইল বা ল্যাপটপ নিয়ে ব্যস্ত হয়ে পড়েন? তাঁর (স্বামীর) সেই গতানুগতিক উত্তর– ‘আমি তো আছিই। বাসায়ই তো আছি। সন্তানকেও সময় দিচ্ছি। বন্ধুদের সঙ্গে আড্ডা কিংবা দিনের পর দিন বাইরে আড্ডা দিচ্ছি না, রাত করে বাড়ি ফিরছি না। আমি মোবাইলে ব্যস্ত আছি তো কী হয়েছে? বাসায়ই তো সময় ব্যয় করছি। এর পরও আলাদা সময় লাগবে?’ এই উত্তর শুনে অরুণিমার মতো অনেক নারীর হৃদয় হয়তো ভেঙে টুকরো টুকরো হয়ে যায়। এর পর তারা প্রত্যুত্তর দেওয়ার মতো মানসিক অবস্থায় থাকেন বলে মনে হয় না। নিজেকে নিজের মতো সামলানোর চেষ্টা নিয়ে রাতে ওপাশ ফিরে বিছানায় শুয়ে পড়েন।

বাসায় পাশাপাশি থাকা কিংবা একই বাসায় থেকে স্বামী-স্ত্রী-সন্তানদের মধ্যে সঠিকভাবে যোগাযোগ না হওয়া কতটা স্বাভাবিক? বাসায় থাকাকেই কি ‘সময়’ দেওয়া বোঝায়? আদতে কোয়ালিটি টাইম কী? এ বিষয়ে ঢাকা বিশ্ববিদ্যালয়ের ক্লিনিক্যাল সাইকোলজি বিভাগের অধ্যাপক কামাল চৌধুরী জানান, কোয়ালিটি টাইম বলতে, একই বাড়িতে একই ছাদের নিচে থাকাকেই বোঝায় না। কোয়ালিটি টাইম বলতে পরিবারের সঙ্গে কীভাবে নিরবচ্ছিন্নভাবে যোগাযোগ রাখা যায় তা বোঝায়। অমনোযোগ ও বিভক্তি নিয়ে সময় দেওয়াকে কোয়ালিটি টাইম বলে না। নিজের কাজ, ব্যস্ততা থাকবেই। তার মধ্যে থেকেই সন্তান ও পরিবারের সদস্যদের সঙ্গে ভালো সময় কাটাতে হবে। সন্তানকে বোঝাতে হবে, ব্যস্ততা থাকলেও তোমার পাশে আছি। তোমার যে কোনো দরকারে আছি। দরকার না হলেও তোমার পাশেই আছি।

মানুষ এখন অনেক বেশি ইন্টারনেটনির্ভর হয়ে পড়েছে। মাথায় রাখতে হবে, ভার্চুয়াল জগতের বাইরেও নিজের একটা জীবন আছে। পরিবারকে সময় না দিয়ে শুধু ওই জগতে বিচরণ করা বোকামি– জানান কামাল চৌধুরী।

পরিবারে বিভক্তিহীন মনোযোগ দেওয়ার অনেক সুবিধা আছে। এতে পারস্পরিক সম্পর্ক সুন্দর থাকে। সন্তানের শারীরিক ও মানসিক বিকাশের জন্য উপকারী। সন্তান বাবা-মাকে আশ্রয়স্থল হিসেবে ভাবতে পারে।

সাইকোলজিস্ট ও ট্রেইনার নাঈমা ইসলাম অন্তরা জানান, পরিবার ও জীবনসঙ্গীকে সময় দিলে সম্পর্ক সুন্দর থাকে। জীবনসঙ্গীর সঙ্গে যেমন মধুর সম্পর্ক বজায় থাকে, তেমনি সন্তানের সঙ্গেও। বিভক্তিহীন যোগাযোগের জন্য চোখে চোখ রেখে কথা বলুন, কথা বলার সময় মোবাইল-ল্যাপটপ ইত্যাদি দূরে রাখুন, সঙ্গী ও সন্তানের কথা মনোযোগ দিয়ে শুনুন এবং তাঁর আবেগ বোঝার চেষ্টা করুন, একসঙ্গে কিছু ভালো সময় কাটান। পরিবারে বয়োজ্যেষ্ঠরা থাকলে তাদের সঙ্গেও পর্যাপ্ত সময় কাটান, গল্প করুন। তাদের জীবন ও অভিজ্ঞতা, মধুর স্মৃতি জানতে চান।

মানসিক স্বাস্থ্যের উন্নতিতেও ভূমিকা রাখে নিরবচ্ছিন্ন যোগাযোগ। হতাশা, মানসিক অবসাদ, উদ্বেগ কাটাতে সাহায্য করে। সন্তানকে সময় দিলে তাদের আচরণগত দিকগুলো সঠিক থাকে। নয়তো অবহেলিত হতে হতে সন্তান নেতিবাচক আচরণ যেমন– চিৎকার করা, কোনো কিছু ভাঙা ইত্যাদি করতে পারে।

পরিবার ও সন্তানকে সময় দিলে সন্তানের আত্মবিশ্বাস বাড়ে। যে কোনো পরিস্থিতিতে শিশু-কিশোর ভাবে বাবা-মা তাদের সঙ্গে আছে। অন্যদের কীভাবে সম্মান দিতে হয়, নিজেকেও কীভাবে মার্জিতভাবে অন্যদের সামনে উপস্থাপন করতে হয় তা শেখে। নিজেকে যেমন ভালোবাসতে শেখে, অন্যদেরও ভালোবাসতে শেখে। সুতরাং সন্তানের সঙ্গে সহজভাবে মেশা ও সময় দেওয়ার গুরুত্ব অনেক।

যেভাবে কোয়ালিটি টাইম দিতে পারেন: পরিবারের সঙ্গে কোনো মুভি দেখা, সন্তানকে সঙ্গে নিয়ে বই পড়া, একসঙ্গে বাগানের গাছগুলোর দেখাশোনা করা, গাছে পানি দেওয়া, স্ত্রীকে ঘরের কাজে সাহায্য করা, ছুটির দিন বেড়াতে যাওয়া ইত্যাদির মাধ্যমে পরিবারকে সময় দিতে পারেন। পারিবারিক কোনো বিষয় নিয়ে গল্প-আড্ডাও দিতে পারেন। অর্থাৎ, যৌথ কার্যকলাপে অংশগ্রহণ করতে হবে। এটি পারিবারিক বন্ধনকে মজবুত করবে।

সাইকোলজিস্ট নাঈমা জানান, অর্থবহ কথোপকথন জরুরি। নিশ্চিত করতে হবে যেন পরিবারের সদস্যরা তাদের ভাবনা এবং অনুভূতি বিনা বাধায় শেয়ার করতে পারে। এতে দেখা যায়, তাদের মতামতকে মূল্য দেওয়া হয় এবং তাদের সম্মান দেওয়া হয়।

কোয়ালিটি টাইম তখনই সম্পূর্ণভাবে সার্থক হবে, যখন একে অপরের কাজ কিংবা আগ্রহকে সমর্থন করবে। শিশুর খেলাধুলার ইভেন্টে অংশগ্রহণ করা বা একজন সঙ্গীর শখের কাজে সহায়তা করা ইত্যাদি সম্পর্ককে মজবুত করতে পারে।

শারীরিক, মানসিক ও সামাজিক স্বাস্থ্যের সুষম বণ্টন : অধ্যাপক কামাল চৌধুরী মনে করেন, শিশুর সার্বিক স্বাস্থ্য বিকাশে তার শারীরিক, মানসিক ও সামাজিক স্বাস্থ্যের সুষম বণ্টন হওয়া উচিত। সুস্বাস্থ্যের জন্য শিশুর প্রয়োজনীয় পুষ্টি নিশ্চিত করা প্রয়োজন। তেমনি মানসিক ও অন্যান্য স্বাস্থ্য ভালো রাখতে অভিভাবকরা ঠিকঠাক যত্ন নিচ্ছেন কিনা, তাও খেয়াল রাখা উচিত। এখানেই আসে পরিবারের ভূমিকা। পরিবার শিশুর সার্বিক বিকাশে সবচেয়ে গুরুত্বপূর্ণ ভূমিকা রাখে। পরিবার থেকেই শিশুর মূল্যবোধ, চিন্তা, বিশ্বাস নির্ধারিত হয়। ছাত্রজীবন, কর্মজীবন ও পারিবারিক জীবনে সে কীভাবে অভিযোজন করবে, তা পরিবার থেকেই নির্ধারিত হয়। বাবা-মায়ের কাছ থেকে কী ধরনের আচরণ পেয়েছে, বাবা-মা কীভাবে গাইড করেছেন, কোন পরিবেশে বড় হয়েছে, তার সঙ্গে শিশুর মূল্যবোধ ও জীবনের অনেক কিছু সম্পর্কিত।

খাদ্য, বস্ত্র, বাসস্থান নিশ্চিত করে বাবা-মা চিন্তামুক্ত হলেও চলবে না। তারা শিশুর মানসিক স্বাস্থ্যের দিকে খেয়াল না করলে বাবা-মায়ের সঙ্গে সন্তানের দূরত্ব বাড়ে, তাদের মধ্যে বিষণ্নতা বাড়ে, রাগ পুঞ্জীভূত হয়, সন্তান একা হয়ে যায়।

মানসিক বিপর্যস্ততায় বিশেষজ্ঞের সাহায্য নিন: যে কোনো পারিবারিক পরিস্থিতিতে যদি কোনো আশঙ্কা কিংবা মানবসৃষ্ট বা প্রাকৃতিক দুর্যোগপূর্ণ পরিস্থিতি তৈরি হয়, তাহলে সবাই ক্ষতিগ্রস্ত হয়। মানসিকভাবে বিপর্যস্ত হয়। শারীরিকভাবেও বিপর্যস্ত হয়। শারীরিকভাবে বিপর্যস্ত হলে আমরা চিকিৎসকের কাছে যাই, কিন্তু মানসিকভাবে বিপর্যস্ত হলে কী করব, কোথায় যাব, কার কাছ থেকে সাহায্য নেব, আদৌ সাহায্য নেওয়ার দরকার আছে কিনা– সেসব বিষয় উপেক্ষা করি। যে কোনো দুর্যোগে বাবা-মাকে মনে রাখতে হবে, তাদের মতো সন্তানেরা (শিশু, কিশোর-কিশোরী) ক্ষতিগ্রস্ত হচ্ছে। এ ক্ষেত্রে বাবা-মাকে সন্তানদের পাশে থাকতে হবে। অনেক সময় বাবা-মাও মানসিকভাবে ভেঙে পড়েন। তারা মনে করেন, নিজেদের মানসিক বিপর্যস্ততার বিষয়গুলো সন্তানের সামনে প্রকাশ করা ঠিক নয়। শিশুকে সুন্দরভাবে গড়ে তুলতে হলে জীবনে যেসব জটিলতা আসবে, তা তার কাছে প্রকাশ করতে হবে। জটিলতা নিয়ে চলার মতো ক্ষমতা অর্জন করতে হবে। শিশুরা বাবা-মায়ের কাছ থেকেই শিখবে কীভাবে প্রতিকূল পরিস্থিতিতে জীবনযুদ্ধে এগিয়ে যেতে হয়, কেমন আচরণ করতে হয়, ভেঙে পড়লেও কীভাবে উঠে দাঁড়াতে হয়– বলেন ঢাবির এ অধ্যাপক।

শিশুর সামনে নেতিবাচক আচরণ নয়: বাবা-মায়ের মধ্যে সম্পর্কের জটিলতা হলে শিশুরা বুঝতে পারে। অভিভাবকরা আক্রমণাত্মক আচরণ করলে তা শিশুর মনেও বিরূপ প্রভাব ফেলে। শিশুরাও সেটাই শেখে। বাবা-মায়ের নেতিবাচক আবেগ ও আক্রমণাত্মক আচরণ দেখে শিশুরা শিখবে সমস্যার সমাধান বুঝি এভাবেই করতে হয়! মতবিরোধ ও সমস্যার বিষয় যদি ইতিবাচকভাবে শিশুদের সামনে তুলে ধরা যায় তাহলে ভালো। রাগ-ক্ষোভ শিশুদের ওপর প্রকাশ করা যাবে না। শিশুদের শেখাতে হবে, ভুল আচরণ সংশোধনের দায়িত্ব নিজেকেই নিতে হবে। মোট কথা, শিশুর সঙ্গে সহজভাবে মিশে তার আচরণগত দিক গঠনের দায়িত্ব অভিভাবককে নিতে হবে।

মডেল: পারভেজ, ইমি ও আহিল; ছবি: ফয়সাল সিদ্দিক কাব্য"
2024-08-07 02:42:16,এ সময়ের ব্যাগ,"শ্রাবণের আকাশের মতিগতি বোঝাও দায়। কড়া রোদ দেখে বের হলেও, হঠাৎ বৃষ্টিতে কাকভেজা হয়ে যেতে হয়। এ সময় বাইরে গেলে সঙ্গে পানিরোধী ব্যাগ নেওয়ার বিকল্প নেই। নয়তো অল্প বৃষ্টিতেই ভিজে যাবে ব্যাগে রাখা সব গুরুত্বপূর্ণ জিনিস। ব্যাগের বিভিন্ন ব্র্যান্ড বর্ষা ঋতুসহ সারা বছর ব্যবহার করা যায় এমন ব্যাগ নিয়ে এসেছে। প্লেইন ও স্ট্রেইট ব্যাগের পাশাপাশি বাজারে চলছে থিমভিত্তিক বিভিন্ন ব্যাগ। বর্ষার উপযোগী থিমভিত্তিক লেদারের ব্যাগ নিয়ে এসেছে ‘ট্যান’। এ ছাড়া গুটিপা, ব্যাক প্যাকার্স, ব্যাগ অ্যান্ড ব্যাগেজ, এ জেড গ্যালারিসহ অন্যান্য ব্র্যান্ডেও আছে চামড়া, পিউ লেদার, রেক্সিন, কাপড় ও পাটের ব্যাগ। ব্যাগ যে উপকরণেরই হোক না কেন, ভারী বৃষ্টিতে ভিজলে তার গুণগত মান কিছুটা হলেও নষ্ট হবে। এ জন্য ব্যাগ ব্যবহারের পাশাপাশি তা যেন বৃষ্টিতে ভিজে জবুথবু না হয়, সেদিকে খেয়াল রাখতে হবে। তবে রেক্সিন, প্যারাস্যুট জাতীয় কাপড়ের ব্যাগ ব্যবহার করলে নিরাপদে থাকা যাবে। এখন স্যাচেল, হোবো, ক্লাচ, কেলি, টোট, কুইলেটেড স্লিং, মেসেঞ্জার, বোলিং, কাঁধ ব্যাগ, হ্যান্ড ব্যাগ, ক্রস বডি ব্যাগ, পার্স ইত্যাদি চলছে। চলছে বিভিন্ন নকশার টোট ব্যাগও। চামড়ার তৈরি ব্যাগ যেমন চলছে, তেমনি রেক্সিন ও অন্যান্য উপাদান দিয়ে তৈরি ব্যাগও চলছে। এতে প্রয়োজন ও ফ্যাশন দুই-ই মেটে।

ভালো ব্যাগের অন্যতম ব্র্যান্ড গুটিপা। প্রতিষ্ঠানটির বিক্রয় ও বিপণন ব্যবস্থাপক সাঈদ ইবনে আনোয়ার জানান, গুটিপায় নারীদের সব ধরনের ব্যাগ, ওয়ালেট, ব্যাকপ্যাক আছে। পুরুষের ওয়ালেট, ব্যাকপ্যাক, মেসেঞ্জার ব্যাগ, ল্যাপটপ ব্যাগ, লং ওয়ালেট, মোবাইল ওয়ালেট ইত্যাদি পণ্য পাওয়া যায়। তিনি জানান, এ ধরনের ব্যাগ উন্নত চামড়ার তৈরি। দেশের বাইরে গিয়ে যারা চামড়ার ব্যাগ কেনেন, তারা দেশে বসেই গুটিপা থেকে সেই মানের ব্যাগ কিনতে পারেন।

থিমভিত্তিক ব্যাগ: বর্ষাকে কেন্দ্র করে থিমভিত্তিক হ্যান্ড ব্যাগ নিয়ে এসেছে অনলাইন ব্র্যান্ড ‘ট্যান’। ট্যানের ব্যাগে বৃষ্টিস্নাত কদমফুল, পদ্ম, কাঠগোলাপ, সূর্যমুখী, সমুদ্র, পাহাড়, গোলাপ, প্রজাপতিসহ বিভিন্ন থিম ও নকশা ব্যবহার করা হয়েছে। এসব ব্যাগ পানিরোধী বলে ভারী বৃষ্টিতেও ব্যবহার করা যাবে। প্রতিটি ব্যাগ উন্নত মানের চামড়া দিয়ে তৈরি। ট্যানের ব্যাগগুলো খুব বেশি বড় কিংবা খুব ছোট নয়। এ ব্যাগগুলো শাড়ি, সালোয়ার-কামিজ, কুর্তি, টিউনিকের সঙ্গে নেওয়া যাবে। সমুদ্র, পাহাড় কিংবা কোনো ফুলের বাগানে বেড়াতে গেলেও এ ধরনের ব্যাগ পরিবেশের সঙ্গে মানিয়ে যাবে। বিভিন্ন থিমভিত্তিক ব্যাগের পাশাপাশি ট্যানে আছে কাপড়ের তৈরি ব্যাগও। চামড়ার ওপরের পুরো অংশ রঙিন কাপড়ে মোড়ানো। যে কেউ চাইলে তাদের ব্লাউজ কিংবা শাড়ির রং ও একই নকশার কাপড়ের সাহায্যে কাস্টমাইজ করে বানিয়ে নিতে পারেন। ট্যান গ্রাহকের চাহিদা অনুযায়ী ব্যাগ কাস্টমাইজ করে তৈরি করে দেয়।

পানিরোধী ব্যাকপ্যাক: ভ্রমণের জন্য আজকাল নারী-পুরুষ সবাই ব্যাকপ্যাক ব্যবহার করেন। শুধু ভ্রমণে নয়, কলেজ-বিশ্ববিদ্যালয়পড়ুয়া অনেক শিক্ষার্থী প্রয়োজনীয় জিনিসপত্র বহন করার জন্য ব্যাকপ্যাক ব্যবহার করেন। অনেক কর্মজীবী নারী-পুরুষও ঝুঁকেছেন ব্যাকপ্যাকের দিকে। একটি ব্যাকপ্যাক কাঁধে ঝুলিয়ে নিলে সেখানে সাজসজ্জার উপকরণ, লাঞ্চ বাক্স, পানির বোতল, ছাতা ইত্যাদি অনেক কিছু রাখা যায়।

নিউমার্কেট ও গাউছিয়া ঘুরে দেখা যায়, বাজারে সিন্থেটিক লেদার, পিউ লেদার, চায়না লেদারের বিভিন্ন ব্যাকপ্যাক পাওয়া যাচ্ছে। সেগুলোও পানিরোধী। নিউমার্কেটের ব্যাগের দোকানদার কামাল হোসেনের সঙ্গে কথা বলে জানা যায়, সেসব ব্যাগে পানিরোধী ম্যাটেরিয়াল ব্যবহার করা হয়েছে। তবে ভারী বৃষ্টিতে ভিজলে চেন দিয়ে পানি ঢুকতে পারে। এ ছাড়া এ ধরনের ব্যাগ নষ্ট হওয়া কিংবা ভিজে যাওয়ার আশঙ্কা নেই। ভিজলেও সুতি কাপড়ের সাহায্যে ভালো করে মুছে নিতে হবে। তিনি জানান, সব ব্যাগ ও ব্যাকপ্যাক পানিরোধী নয়। কেনার সময় ব্যাগের ম্যাটেরিয়াল ও ফেব্রিক পানিরোধী কিনা তা ক্রেতাকে নিশ্চিত হয়ে কিনতে হবে। নয়তো দাম দিয়ে কিনে ঠকতে হবে।

ব্যাগের যত্ন: বর্ষাকালে যদি পানিরোধী ফেব্রিক ও ম্যাটেরিয়ালের ব্যাগ কেনেন তাহলে তো সমস্যা নেই। তবে যদি লেদার, পিউ লেদার, পাট ও সাধারণ কাপড়ের তৈরি ব্যাগ কেনেন, তাহলে নিশ্চিন্তে থাকা যাবে না। ব্যাগ ভিজলে বাসায় ফিরে সঙ্গে সঙ্গে যত্ন নিতে হবে।

চামড়ার ব্যাগ পানিতে ভিজলে সুতি কাপড়ের সাহায্যে মুছে নিন। এরপর সারারাত ফ্যানের বাতাসে শুকিয়ে নিন। নয়তো ব্যাগের ভেতরে ফাঙ্গাস পড়বে এবং দুর্গন্ধ সৃষ্টি হতে পারে। আজকাল অনেকে পাট ও কাঠের তৈরি ব্যাগ ব্যবহার করেন। পাট ও কাঠের তৈরি ব্যাগ বৃষ্টিতে ভিজলে কড়া রোদে না শুকিয়ে বাতাসের সাহায্যে শুকাতে হবে। নয়তো রং নষ্ট হয়ে যেতে পারে। চামড়া, পিউ লেদারের ব্যাগ এক-দুইবার ব্যবহার করে দিনের পর আলমারিতে ফেলে রাখবেন না। এতে ব্যাগের বাইরের অংশ ক্ষতিগ্রস্ত হয়, স্যাঁতসেঁতে হয়ে যায়। ব্যাগের আকারও নষ্ট হয়। ব্যাগের আকার ঠিক রাখতে ভেতরে খবরের কাগজ, টিস্যু ভরে রাখুন। চামড়ার ব্যাগ আলমারিতে রেখে দিতে চাইলে সুতি কাপড়ে মুড়িয়ে, ব্যাগের ভেতর সিলিকা জেল রেখে তারপর তুলে রাখুন।

মডেল: অজানা; ছবি: কাব্য"
2024-08-07 02:40:56,ঘরের জন্য ক্ষতিকর গাছ,"বাহারি ইনডোর প্লান্ট ঘরের ভেতরের সৌন্দর্য বাড়িয়ে তোলে। ঘরের কোণ, ব্যালকনি, বারান্দা এমনকি ড্রয়িংরুমে আজকাল পাতাবাহার ও মানিপ্লান্ট গাছ রাখেন অনেকেই। বেশ কিছু ইনডোর প্লান্ট ঘরে অক্সিজেনও সরবরাহ করে। কিছু কিছু ইনডোর প্লান্ট ঘরে থাকা বিষাক্ত পদার্থ দূর করলেও, কিছু গাছ আছে যেগুলো ঘরে রাখা ঠিক নয়। রাখলে বিপদ হতে পারে। উদ্ভিদবিদরা জানান, ইনডোর প্লান্টের মধ্যে এমন অনেক প্লান্ট আছে, যা বিষাক্ত। এতে উপকার তো হবেই না, বরং ক্ষতির মুখে পড়বেন আপনি ও আপনার পরিবারের সদস্যরা। এমনকি কোনো কোনো ক্ষেত্রে এসব গাছ মৃত্যুরও কারণ হতে পারে। বিশেষ করে ঘরে যদি শিশু ও পোষা প্রাণী থাকে তাহলে এ গাছগুলো ঘরে না রাখা ভালো।

ফিলোডেনড্রন: ফিলোডেনড্রন বেশ সুন্দর গাছ। পাতাগুলো বেশ নান্দনিক। অনেকেই বারান্দা, পড়ার টেবিল, ঘরের বিভিন্ন কোণে এ গাছ রাখেন। জেনে রাখা ভালো, এ সুন্দর গাছটি ঘরে রাখা ঠিক নয়। গাছটির সংস্পর্শে আসলে নানা স্বাস্থ্য জটিলতা তৈরি হতে পারে। এই গাছের সংস্পর্শে থাকলে ত্বকে জ্বালাপোড়া হতে পারে। কেননা এ গাছে বিরল ব্যাকটেরিয়া বাস করে। গলাব্যথা, মাথাব্যথা, শ্বসনতন্ত্রে সমস্যাও দেখা দিতে পারে। তাই বিশেষজ্ঞরা শিশু, বৃদ্ধ ও পোষা প্রাণীদের এই গাছ থেকে দূরে রাখার পরামর্শ দেন।

অ্যারোহেড: গাছপ্রেমীদের কাছে অ্যারোহেড গাছ অনেক পছন্দের। এ গাছের রং উজ্জ্বল সবুজ। পাতা হৃদয় আকৃতির। অন্দরসজ্জার অন্যতম অনুষঙ্গ এই অ্যারোহেড গাছের ক্ষতিকারক দিক ফিলোডেনড্রনের মতোই।

ক্যালাডিয়াম: ক্যালাডিয়ামের পাতার সৌন্দর্যে মুগ্ধ হন না, এমন মানুষ কমই আছেন। যে কোনো বাগান সাজাতে যে কেউ এ গাছটি রাখেন। এর পাতা লাল, গোলাপি, সাদা যে কোনো রঙের হতে পারে। গাছটি খুব নান্দনিক হলেও ঘরে রাখা ঠিক নয়। এর পাতায় আছে দীর্ঘস্থায়ী বিষ। আর শিশুরা এ গাছের পাতা মুখে দিলে আক্রান্ত হতে পারে দীর্ঘস্থায়ী পেটের পীড়ায়। শুধু তাই নয়, এ গাছটি ঘরের পোষা প্রাণীদের জন্যও সমান ক্ষতিকর।

স্নেক প্লান্ট: ঘরের সৌন্দর্য বাড়াতে স্নেক প্লান্টের জুড়ি নেই। অফিস, বাসার নন্দন বাড়াতে এ ঝোপালো গাছটি বহুল ব্যবহৃত হয়। ইতালি ও স্পেনে এ গাছটিকে সৌভাগ্যের প্রতীক হিসেবে মনে করা হয়। তবে উদ্ভিদবিদরা মনে করেন, এ গাছের পাতা শিশু ও পোষা প্রাণীদের জন্য মঙ্গলজনক নয়। বাসায় শিশুরা যদি ভুলে এর পাতা গিলে ফেলে, তাহলে গলা ব্যথা ও নাসারন্ধ্রের সমস্যা দেখা দেয়। কিছু কিছু ক্ষেত্রে এই গাছটি দীর্ঘস্থায়ী আমাশয়সহ অন্যান্য পেটের অসুখের কারণও হতে পারে।

সূত্র: হাউস বিউটিফুল"
2024-08-07 02:31:24,মন্ত্রী-এমপিদের গা ঢাকা চাচ্ছেন দূতাবাসে আশ্রয়,"প্রাণভয়ে পালিয়ে বেড়াচ্ছেন সদ্য পদত্যাগকারী শেখ হাসিনা সরকারের মন্ত্রি-প্রতিমন্ত্রীরা। বাদ নেই আওয়ামী লীগের এমপি-নেতারাও। সদ্যবিদায়ী মন্ত্রিসভার কয়েকজন সদস্য জীবনের নিরাপত্তা চেয়ে বিভিন্ন দূতাবাসে আশ্রয় চেয়েছেন বলে খবর চাউর হয়েছে।

এই অবস্থায় গতকাল মঙ্গলবার বিদেশে যাওয়ার সময় হযরত শাহজালাল আন্তর্জাতিক বিমানবন্দরে আওয়ামী লীগের যুগ্ম সাধারণ সম্পাদক ও সদ্যসাবেক পররাষ্ট্রমন্ত্রী ড. হাছান মাহমুদ এবং সাবেক ডাক, টেলিযোগাযোগ ও তথ্যপ্রযুক্তি প্রতিমন্ত্রী জুনাইদ আহমেদ পলককে আটকে দেওয়া হয়। বিমানবন্দরের নিরাপত্তা কর্মীরা ছাত্রলীগের ঢাকা বিশ্ববিদ্যালয় শাখার সাধারণ সম্পাদক তানভীর হাসান সৈকত ও ঢাকা মহানগর উত্তর শাখার সাধারণ সম্পাদক রিয়াজ মাহমুদকেও আটকে দেন।

গতকাল বিকেল ৫টায় বিদেশে পালানোর জন্য কৌশলে বিমানবন্দরে আসেন হাছান মাহমুদ। এ সময় নিরাপত্তা কর্মীরা চিনে ফেলায় তারা তাঁকে আটক করেন বলে সংশ্লিষ্ট সূত্র নিশ্চিত করেছে। তবে তাঁকে কোথায় নেওয়া হয়েছে, তা নিশ্চিত হওয়া যায়নি।

এর আগে দুপুরে বিমানবন্দর দিয়ে বিদেশে পালানোর চেষ্টা করেন জুনাইদ আহমেদ পলক। ভারতের রাজধানী নয়াদিল্লি পালানোর উদ্দেশে শাহজালাল আন্তর্জাতিক বিমানবন্দরের ভিআইপি লাউঞ্জে অপেক্ষায় ছিলেন তিনি। এ সময় বিমানবন্দরের কর্মচারীরা তাঁকে চিনতে পেরে ভিআইপি লাউঞ্জেই আটকে রাখেন। কিছুক্ষণ পর বিমানবাহিনীর কর্মকর্তারা এসে তাঁকে আটক করেন। পরে বিকেল সোয়া ৫টায় তাঁকে সেনা হেফাজতে নেওয়া হয় বলে জানান বিমানবন্দর সংশ্লিষ্টরা। এ ছাড়া বিকেলে ছাত্রলীগ নেতা তানভীর হাসান সৈকত ও ঢাকা মহানগর উত্তর ছাত্রলীগের সাধারণ সম্পাদক রিয়াজ মাহমুদকে আটকে দেওয়া হয়।

এ বিষয়ে পুলিশ সদর দপ্তরের এক সংবাদ বিজ্ঞপ্তিতে বলা হয়েছে, বর্তমানে দেশের সব ইমিগ্রেশন পোস্টে কার্যক্রম চলমান রয়েছে। প্রয়োজনীয় শর্ত পূরণ না করায় পুলিশের স্পেশাল ব্রাঞ্চ (এসবি) অন্যান্য গোয়েন্দা সংস্থার সঙ্গে পরামর্শক্রমে বিভিন্ন হাইপ্রোফাইল ব্যক্তি যেমন– সাবেক মন্ত্রী, এমপি, রাজনৈতিক নেতা, সরকারি কর্মকর্তা ও সাংবাদিকদের ইমিগ্রেশন সম্পন্ন না করে ফিরিয়ে দিচ্ছে।

অন্যরা কে কোথায় সোমবার দুপুরে প্রধানমন্ত্রীর পদ থেকে পদত্যাগ করে সামরিক হেলিকপ্টারে চড়ে ভারতের উদ্দেশে উড়াল দেন শেখ হাসিনা। তাঁর তাৎক্ষণিক এ সিদ্ধান্তে দেশ ছাড়তে না পেরে দেশেই গা ঢাকা দেন বেশ কয়েকজন মন্ত্রী, প্রতিমন্ত্রী, এমপি ও আওয়ামী লীগের কেন্দ্রীয় নেতা।

জাতীয় সংসদের স্পিকার শিরীন শারমিন চৌধুরী সংসদ এলাকাতেই সোমবার দুপুর পর্যন্ত ছিলেন বলে সংসদ সচিবালয় সূত্র নিশ্চিত করেছে। এর পর তিনি সেনানিবাস এলাকার নিরাপদ স্থানে চলে যান।

গত শনিবার দুপুরে ধানমন্ডিতে আওয়ামী লীগ সভাপতির রাজনৈতিক কার্যালয়ে আয়োজিত সংবাদ সম্মেলনে শেষবারের মতো কথা বলেন আওয়ামী লীগ সাধারণ সম্পাদক এবং সাবেক সড়ক পরিবহন ও সেতুমন্ত্রী ওবায়দুল কাদের। এর পর রোববার রাতেই দেশত্যাগ করে কাদের সিঙ্গাপুর চলে যান বলে একটি সূত্র জানিয়েছে।

এদিকে, সোমবার দুপুরের পর থেকেই প্রভাবশালী হিসেবে পরিচিত এমপি-মন্ত্রীদের অনেকের সঙ্গে যোগাযোগ করা যাচ্ছিল না। অনেকের মুঠোফোন বন্ধ ছিল। বিশেষ করে স্বরাষ্ট্রমন্ত্রী আসাদুজ্জামান খান কামাল, আইনমন্ত্রী আনিসুল হক, আওয়ামী লীগের সভাপতিমণ্ডলীর সদস্য অ্যাডভোকেট জাহাঙ্গীর কবির নানক এবং মৎস্য ও প্রাণিসম্পদমন্ত্রী আবদুর রহমান, তথ্য প্রতিমন্ত্রী মোহাম্মদ আলী আরাফাতসহ বেশির ভাগ মন্ত্রী ও কেন্দ্রীয় নেতা দেশে থাকলেও তাদের ফোন বন্ধ পাওয়া যায়। অন্যদিকে, সোমবার বিকেল পর্যন্ত শিক্ষামন্ত্রী ব্যারিস্টার মহিবুল হাসান চৌধুরী নওফেল তাঁর বনানীর বাসায় অবস্থান করছিলেন। সরকারের পতনের খবর ছড়িয়ে পড়লে সন্ধ্যার পর থেকে তাঁর সঙ্গে নেতাকর্মীর যোগাযোগ বিচ্ছিন্ন হয়। কেউ কেউ ধারণা করছেন, এসব মন্ত্রী-প্রতিমন্ত্রী হয় নিরাপদ আশ্রয়ে চলে গেছেন, নতুবা বিদেশে যাওয়ার চেষ্টা করছেন।

এর আগে শেখ হাসিনা সরকারের উপদেষ্টা সালমান এফ রহমান, অর্থমন্ত্রী মাহমুদ আলী, আগের মেয়াদের সরকারের বস্ত্র ও পাটমন্ত্রী গোলাম দস্তগীর গাজী ও ঢাকা দক্ষিণ সিটি করপোরেশনের মেয়র শেখ ফজলে নূর তাপস বিমানযোগে দেশ ছাড়েন। তবে তারা কে কোন দেশে গেছেন, তা নিশ্চিত হওয়া যায়নি।

এ ছাড়া কয়েকজন মন্ত্রী জুলাইয়ে ছাত্র আন্দোলন শুরুর পরপরই দেশ ছেড়ে যান। পরে বৈরী পরিস্থিতি বিবেচনায় তারা আর দেশে ফেরা নিরাপদ মনে করেননি। গত রোববার রাতেই হাছান মাহমুদের পরিবারের সদস্যরা ইকে ৫৮৬ নম্বর ফ্লাইটযোগে দেশত্যাগ করেন। তাদের গন্তব্য ছিল সংযুক্ত আরব আমিরাতের দুবাই বিমানবন্দর। মূলত এর পরপরই গণহারে মন্ত্রী-এমপিদের দেশত্যাগের খবর সামাজিক যোগাযোগমাধ্যমে ছড়িয়ে পড়ে।

জানা গেছে, এমপি-মন্ত্রীদের অনেকে শেষ মুহূর্তে শত চেষ্টা করেও আর দেশ ছাড়তে পারেননি। রোববার ও সোমবার দু’দিন টিকিটের জন্য তারা বিভিন্ন এয়ারলাইন্সের সঙ্গে যোগাযোগ করেও বিফল হন। অনেকে পরিবারের সদস্যদের নিরাপদে বিদেশ পাঠাতে পারলেও নিজে যেতে পারেননি।

অসমর্থিত সূত্র জানায়, রোববার এমপি-মন্ত্রী ও সরকারঘনিষ্ঠ ব্যবসায়ীদের অনেকে বিশেষ প্রটোকল চেয়ে শাহজালাল আন্তর্জাতিক বিমানবন্দরে ইমিগ্রেশন পুলিশের কাছে চিঠি দেন। বিমানবন্দরের নিরাপত্তায় নিয়োজিত এভসেকের সহকারী পরিচালক নাছিমা শাহীনের সই করা তালিকা অনুযায়ী দেশছাড়া এমপি-মন্ত্রীদের মধ্যে সাবেক গণপূর্তমন্ত্রী উবায়দুল মোক্তাদির চৌধুরী (বিজি ৩৯৮), সাবেক বস্ত্র ও পাটমন্ত্রী গোলাম দস্তগীর গাজী, সাবেক অর্থমন্ত্রী আবুল হাসান মাহমুদ আলী (বিজি ৫৮৪), স্থানীয় সরকারমন্ত্রী তাজুল ইসলাম (বিজি ৩৮৮), সাবেক হুইপ নুর-ই আলম চৌধুরী (বিজি ৩৮৮), কৃষিমন্ত্রী আব্দুস শহীদ (বিজি ৩৮৮) ও সাবেক ভূমিমন্ত্রী সাইফুজ্জামান চৌধুরী জাবেদ (ইকে ৫৮৭), এমপি নুর-ই হাসনা লিলি চৌধুরী ও তাঁর পরিবার (ইকে ৫৮৫), উত্তরা এলাকার সাবেক এমপি ও ঢাকা মহানগর উত্তর আওয়ামী লীগের যুগ্ম সাধারণ সম্পাদক হাবিব হাসান (বিজি ৫৮৪) এবং ১৪ দলের শরিক জাতীয় পার্টি-জেপি চেয়ারম্যান ও সাবেক মন্ত্রী আনোয়ার হোসেন মঞ্জু এসকিউ ৪৭৪ নম্বর ফ্লাইটযোগে দেশ ছাড়েন।

পুলিশ সূত্রে জানা গেছে, আওয়ামী লীগের সঙ্গে সম্পৃক্ত পুলিশের ঊর্ধ্বতন কর্মকর্তারা জনসমাগম এড়িয়ে অবস্থান নিয়েছেন। অনেকেই নিজেদের বাসা বা সরকারি বাংলোতে না গিয়ে আত্মীয়স্বজনের বাড়িতে আশ্রয় নিয়েছেন।"
2024-08-07 02:26:38,হিসাবের বাইরে শতাধিক লাশ,"বৈষম্যবিরোধী ছাত্র আন্দোলন ঘিরে গত তিন সপ্তাহে শুধু আহত ও গুলিবিদ্ধ হয়ে ঢাকা মেডিকেল কলেজ হাসপাতালে (ঢামেক) চিকিৎসা নিয়েছেন ১ হাজার ৭০০ জন। তাদের মধ্যে ৯৮ জন মারা গেছেন বলে জানিয়েছে হাসপাতাল কর্তৃপক্ষ। মর্গের নিবন্ধন খাতায় এ সংখ্যা উল্লেখ রয়েছে। তবে এ হিসাবের বাইরে হাসপাতালে আরও শতাধিক মানুষের মৃত্যু হয়েছে, যাদের লাশের হিসাব মর্গের নিবন্ধনে নেই। এসব মরদেহের ময়নাতদন্ত করতে দেয়নি মৃত ব্যক্তির স্বজনরা। ঢামেকে দায়িত্বরত চিকিৎসক ও মর্গের একাধিক কর্মকর্তার সঙ্গে কথা বলে এসব তথ্য জানা গেছে।

গুলিবিদ্ধ হয়ে আহতদের চিকিৎসা দেওয়া এক চিকিৎসক নাম প্রকাশ না করার শর্তে বলেন, পরিস্থিতি এমন ছিল, প্রাথমিকভাবে মৃত্যুর তথ্য নিশ্চিত হওয়ার সঙ্গে সঙ্গে মৃত ব্যক্তির স্বজনরা হাসপাতাল থেকে লাশ নিয়ে যান। আহতদের অনেকেই এসিজি রুমের মধ্যে মারা গেছেন। এমনকি মৃত ব্যক্তির নাম পর্যন্ত বলেননি। এসব লাশের সংখ্যা নিবন্ধন করা হয়নি।

ঢাকা মেডিকেলের রোগী নিবন্ধন খাতার তথ্য বিশ্লেষণ করে দেখা যায়, ১৬ জুলাই থেকে গত সোমবার পর্যন্ত ১ হাজার ৭০০ আহত ব্যক্তি চিকিৎসা নিয়েছেন। ভর্তি রেখে চিকিৎসা দেওয়া হয়েছে ৬১৬ জনকে। তাদের মধ্যে এখনও চিকিৎসাধীন ২৯২ জন। আটজনের নাম-পরিচয় না পাওয়ায় ডিএনএ পরীক্ষা শেষে তাদের লাশ আঞ্জুমান মুফিদুল ইসলামের কাছে হস্তান্তর করা হয়। তাদের পরিচয় এখনও শনাক্ত করতে পারেনি আইনশৃঙ্খলা বাহিনী। এদিকে সরকার পতনের পর রাজনৈতিক সংহিসতায় প্রায় ৫০০ জন চিকিৎসা নিতে আসেন ঢামেকে। তাদের মধ্যে মারা গেছেন ১৯ জন।

হাসপাতালের জরুরি বিভাগে দায়িত্বরত এক কর্মকর্তা বলেন, গত রোববার রাত ৯টা পর্যন্ত ঢামেকে লাশ পাওয়া যায় ছয়জনের। তাদের মধ্যে মর্গের নিবন্ধন খাতায় একজনের নাম লিপিবদ্ধ হয়। এ ছাড়া গত সোমবার ৩৬ লাশ আসে। তাদের মধ্যে নিবন্ধন খাতায় নাম ওঠে ১০ জনের। ১৬ জুলাই থেকে গতকাল পর্যন্ত সংঘাতে মর্গ থেকে ৯০ জনের লাশ আনুষ্ঠানিকভাবে স্বজনের কাছে হস্তান্তর করা হয়।

ঢামেক মর্গে দায়িত্বরত শাহবাগ থানার পুলিশ সদস্য সালাউদ্দিন আহমেদ খান বলেন, লাশের আঙুলের ছাপ ও ডিএনএ সংগ্রহ করে রাখা হয়েছে। স্বজনরা লাশের খোঁজ নিতে এলে তাদের ডিএনএ পরীক্ষা করে পরিচয় শনাক্ত করা হবে। তবে এখনও কেউ লাশের খোঁজে আসেননি।

লাশের অবস্থা সম্পর্কে জানতে চাইলে ঢামেক হাসপাতালের মর্গের ডোম বাবুল বলেন, মর্গ থেকেও ময়নাতদন্ত ছাড়াই জোর করে লাশ নিয়ে গেছেন স্বজনরা। আমরা মর্গের দরজা ও ফ্রিজের তালা খুলে রেখেছিলাম। নিজের পরিবারের সদস্যের লাশ শনাক্ত করে স্বজনরা ময়নাতদন্ত ছাড়াই নিয়ে গেছেন।"
2024-08-07 02:24:25,ভিন্নমত দমন ও প্রতিপক্ষ ঘায়েলে ছিলেন পটু,"ঐতিহাসিক গণঅভ্যুত্থানে শেখ হাসিনার পতনের খবর এখনও বিশ্বের বহু শীর্ষস্থানীয় খবরের প্রধান শিরোনাম। বিবিসি, আলজাজিরার মতো সংবাদমাধ্যমে অব্যাহতভাবে বাংলাদেশ নিয়ে হালনাগাদ খবর (লাইভ) দেওয়া হয়েছে। প্রকাশিত হচ্ছে নানা বিশ্লেষণ ও মতামত। নিউইয়র্ক টাইমসের বিশ্লেষণে বলা হয়, শেখ হাসিনা বাংলাদেশকে পৈতৃক সম্পত্তি মনে করতেন। সিএনএনের বিশ্লেষণে বলা হয়, জেনজেডের আন্দোলনে প্রবীণ রাজনীতিকের অবিশ্বাস্য পতন ঘটেছে। জার্মানির ডয়চে ভেলের প্রতিবেদনে জানানো হয়, শেখ হাসিনাকে ভারত আশ্রয় দিতে রাজি নয়।

নিউইয়র্ক টাইমসের প্রতিবেদনে বলা হয়, শেখ হাসিনা ভেবেছিলেন, তাঁর লাগাম ছিল অটুট। তবে তা ভুল প্রমাণ করলেন বাংলাদেশিরা। এতে বলা হয়, তিনি একসময় বাংলাদেশে গণতান্ত্রিক আশার সঞ্চার করেছিলেন। তবে ক্ষমতায় গিয়ে তিনি ক্রমশ স্বৈরাচারী হয়ে ওঠেন এবং প্রতিবাদকারীদের ওপর দমনপীড়ন করেন। তিনি ভিন্নমতকে চূর্ণবিচূর্ণ করে দেন এবং বাংলাদেশকে তাঁর পৈতৃক সম্পত্তি (ন্যায্য উত্তরাধিকার) হিসেবে বিবেচনা করেন। গত সোমবার তাঁর দীর্ঘ নিপীড়নমূলক শাসনের অবসান ঘটে। তিনি বিশাল প্রতিবাদ আন্দোলনের তীব্র চাপের মধ্যে পদত্যাগ করে পালিয়ে যান।

আলজাজিরার প্রতিবেদনে বলা হয়, একটি গুরুতর ভুলে শেখ হাসিনার ১৫ বছরের শাসনের সমাপ্তি ঘটে। বাংলাদেশে ‘রাজাকার’ শব্দটি ঘৃণিত হলেও শেখ হাসিনা এ শব্দটি ব্যবহার করে ভিন্নমতাবলম্বীদের হুমকি দিতেন।

তবে কোটা সংস্কারের দাবিতে আন্দোলনরত শিক্ষার্থীদের দাবিকে অবজ্ঞা করে কোনো পদক্ষেপ না নিয়ে উল্টো আইনশৃঙ্খলা বাহিনীকে দিয়ে দমন-পীড়নের নীতি তাঁকে পতনের দিকে নিয়ে যায়।

সিএনএনের বিশ্লেষণে বলা হয়, বাংলাদেশের অভ্যন্তরে এটিকে একটি ‘জেনারেশন জেড’ বিপ্লব বলা হচ্ছে। এ আন্দোলনে ছিলেন বেশির ভাগই তরুণ ছাত্র বিক্ষোভকারী। তারা ৭৬ বছর বয়সী একজন নেতার বিরুদ্ধে অবস্থান নেন, যিনি ক্রমশ স্বৈরাচারী হয়ে উঠেছিলেন।

এতে বলা হয়, শেখ হাসিনার আকস্মিক পলায়নের ফলে তাঁর ১৫ বছরের টানা ক্ষমতার অবসান হয়েছে। তিনি ক্ষমতায় থাকাকালে নাগরিক স্বাধীনতার কণ্ঠরোধ এবং ভিন্নমত দমন করতে নিরাপত্তা বাহিনীকে ব্যবহার করতেন। মানবাধিকার সংস্থাগুলো সতর্ক করে দিয়েছিল, শেখ হাসিনা এবং তাঁর সরকার একদলীয় ব্যবস্থার দিকে যাচ্ছে। তাঁর সময়ে রাজনৈতিক সহিংসতা, ভোটারদের ভয়ভীতি দেখানো এবং গণমাধ্যম ও বিরোধী মতের লোকদের হয়রানি করা হয়।

অনলাইনে মতপ্রকাশের স্বাধীনতাকে দমন করার জন্য সাইবার নিরাপত্তা আইন ব্যবহার করে সাংবাদিক, শিল্পী ও অধিকারকর্মীদের নির্বিচারে আটক ও নির্যাতন করা হয় বলে অভিযোগ রয়েছে। তবে শেখ হাসিনা তাঁর বিরুদ্ধে পূর্ববর্তী অনেক বিক্ষোভ দমন করতে পেরেছিলেন। তাই মাত্র পাঁচ সপ্তাহের বিক্ষোভের পরে তাঁর পদত্যাগকে আকস্মিক এবং অপ্রত্যাশিত হিসেবে দেখা হচ্ছে।

বিবিসির বিশ্লেষণে বলা হয়, প্রধানমন্ত্রী থাকাকালে শেখ হাসিনা তাঁর ভারতপন্থি অবস্থানে অটল ছিলেন। সুতরাং, এটা আশ্চর্যজনক ছিল না যে দিল্লি তাঁকে ঢাকা থেকে পালাতে সাহায্য করেছে। তবে তাঁর পতনের ফলে ‘ভারত তার পেছনের আঙিনার একজন নির্ভরযোগ্য অংশীদার হারিয়েছে’।"
2024-08-07 01:49:37,"অন্তর্বর্তী সরকার, জনপ্রত্যাশা এবং এ মুহূর্তে করণীয়","অবশ্যই আমাদের আরেকটি অর্জন অর্জিত হয়ে গেছে। যিনি জনগণের বিরুদ্ধে, বিশেষ করে ছাত্রদের বিরুদ্ধে চূড়ান্ত সহিংসতা করেছেন, তিনি বিদায় নিতে বাধ্য হয়েছেন। তাই শুধু নয়, তিনি তার পুরো সরকারসহ বিদায় নিয়েছেন, এটা এখন বাস্তবতা।

প্রায় ১৫ বছর ধরে, বিশেষ করে বিডিআর হত্যাকাণ্ড থেকে শুরু করে দেশের মানুষের ওপর অবর্ণনীয় অনাচার, নিষ্পেষণ ও নির্যাতন হয়েছে। সব ধরনের ও সব শ্রেণি ও পেশার মানুষেরা এর শিকার হয়েছে। এসবের বিরুদ্ধে মানুষের পুঞ্জীভূত ক্রোধের বিস্ফোরণ ঘটেছে। এই ক্ষোভের বহিঃপ্রকাশ দ্রুত নিয়ন্ত্রণ করা না গেলে আন্দোলন প্রশ্নবিদ্ধ হবে। একই সঙ্গে নানা ধরনের সুযোগসন্ধানী অপশক্তি বিশৃঙ্খলা সৃষ্টি করে ফায়দা নেওয়ার সুযোগ পাবে।

এ মুহূর্ত বিশৃঙ্খলা নিয়ন্ত্রণ করা শুরু হয়ে গেছে। সেনাবাহিনীর মধ্যেও ইতিবাচক রদবদল এসেছে। কিন্তু যাদের পতন ঘটল, রাষ্ট্রের ও দেশের বিভিন্ন জায়গায় তাদের বসানো লোক রয়ে গেছে। তারা পদের ক্ষমতা দিয়ে, প্রাতিষ্ঠানিক সুযোগ কাজে লাগিয়ে নানা রকম অন্তর্ঘাত চালাতে পারে। তাই প্রশাসন, বিচার বিভাগসহ প্রাতিষ্ঠানিক সব জায়গা থেকে পতিত শক্তিকে অপসারণ করা দরকার। ইতোমধ্যে সেনাবাহিনীতে যে রদবদল হয়েছে, এটি এই গুরুত্বর্পূণ রাষ্ট্রীয় প্রতিষ্ঠানের অবস্থান আরও সংহত করবে।

এখানে একটি বিষয় পরিষ্কার করে বলা দরকার। এ মুহূর্তে দেশে কোনো সাংবিধানিক শূন্যতা নেই। রাষ্ট্রপতি রাষ্ট্রপ্রধান হিসেবে আছেন। সংসদ ভেঙে দেওয়া হয়েছে সাংবিধানিকভাবে নিয়মমাফিক এবং তারই নির্দেশে। সুতরাং কোনো রকম চক্রান্তের আইনি সুযোগ আর নেই।

আমাদের রাজনৈতিক আলোচনায় আগে নির্বাচনকালীন তত্ত্বাবধায়ক সরকারের একটা ধারণা ছিল। এটি এখন অপ্রাসঙ্গিক। আমাদের বর্তমান বাস্তবতা তার চেয়ে অনেক ভিন্ন। সে কারণে বাংলাদেশের জন্য এখন একটা অন্তর্বর্তীকালীন সরকার দরকার। ছাত্র-জনতার নেতৃত্বে অভূতপূর্ব অভ্যুত্থানের মাধ্যমে যে জনপ্রত্যাশা তৈরি হয়েছে, সেটা পূরণ করার জন্যই এ ধরনের সরকার দরকার। প্রতিষ্ঠিত রাজনৈতিক দলের তাৎক্ষণিক ও নিজস্ব স্বার্থ পূরণের জন্য নয়, তড়িঘড়ি করে ক্ষমতায় যাওয়ার বন্দোবস্তের জন্য নয়। ছাত্রদের থেকে যে গণতান্ত্রিক ও সমৃদ্ধ দেশ গড়ার ‘রাজনৈতিক বন্দোবস্ত’ সৃষ্টির দাবি উঠেছে। দেশবাসীর সেই প্রত্যাশা পূরণের জন্যই এই অন্তর্বর্তীকালীন সরকার প্রয়োজন।

অন্তর্বর্তীকালীন সরকার প্রতিষ্ঠার আগে এর মেয়াদ ঠিক করা দরকার। এই মেয়াদ তিন মাস নয়, ন্যূনতম তিন বছর হওয়া প্রয়োজন। সুস্পষ্টভাবে দলগুলোর সম্মতির ভিত্তিতে তা হতে হবে। এই ম্যান্ডেট তাদের সুস্পষ্টভাবে দিতে হবে। শক্তিশালী ম্যান্ডেট পেছনে না থাকলে এই সরকার কার্যকরী পদক্ষেপ নিতে সমস্যায় পড়তে পারে।

নতুন অন্তর্বর্তী সরকারের কাজটা একাধারে রাজনৈতিকও বটে। কারণ আন্দোলনের পুরোভাগে থাকা ছাত্র-সমাজ, নারী-পুরুষ, হিন্দু-মুসলমান, বৌদ্ধ-খ্রিষ্টানসহ খেটে খাওয়া মানুষ, বিভিন্ন ধরনের প্রান্তিক জনগোষ্ঠী, ব্যবসায়ী শ্রেণি, পেশাজীবীসহ সবার আস্থা অর্জন করতে হবে তাদের। দেশ গঠনে সবার অংশগ্রহণ নিশ্চিত করার জন্য এই সরকারের গঠন ও কার্যাবলী অন্তর্ভুক্তিমূলক হতে হবে।

এই অন্তর্বর্তী সরকার অবশ্যই দ্রুততার সঙ্গে প্রতিষ্ঠিত করতে হবে। তবে আরও গুরুত্বপূর্ণ হলো, তা সঠিকভাবে হচ্ছে কিনা। জনগণের আস্থাভাজন ব্যক্তিরাই এখানে, এই সরকারে থাকবেন। এই লক্ষ্যে ইতোমধ্যে বড় অগ্রগতি অর্জিত হয়েছে। অন্তর্বর্তীকালীন সরকারের প্রধান ব্যক্তি হিসেবে ড. মুহাম্মদ ইউনূসের বিষয়ে ঐকমত্য এবং আনুষ্ঠানিক প্রস্তাব পাকা করা হয়েছে।

এই সরকারের বড় কাজ হবে অর্থনীতি পুনরুদ্ধার করা। পাশাপাশি খেয়াল রাখতে হবে, বাংলাদেশ এই পটবদলের সময়ে অত্যন্ত স্পর্শকাতর ভূরাজনীতির মধ্যে পড়ে গেছে। বুদ্ধিমত্তা দিয়ে সবার সঙ্গে সম্পর্ক পুনঃস্থাপন করতে হবে।

ভারতের জনগণের সঙ্গে আমাদের ঐতিহাসিক সম্পর্ক। কিন্তু ভারত সরকার স্বৈরাচারী সরকারকে অন্ধভাবে সমর্থন করে গেছে। বাংলাদেশের জনগণের আত্মমর্যাদা বোধ আরেকবার আহত করেছে। রাষ্ট্রীয় নীতি গ্রহণে অযাচিতভাবে হস্তক্ষেপের মাধ্যমে আমাদের সার্বভৌম নীতি গ্রহণের ক্ষমতা অনেকাংশে ক্ষয়ে গিয়েছিল, সেটাও পুনরুদ্ধার করা অত্যন্ত জরুরি একটা লক্ষ্য।

নতুন বাংলাদেশ গঠনের লক্ষ্যে নৈতিক মূল্যবোধের প্রতিষ্ঠা, অর্থনীতি শক্তিশালী করা, নীতি-সার্বভৌমত্ব ফিরিয়ে আনার লক্ষ্য সামনে হাজির রাখতে হবে। একটা গণতান্ত্রিক, মানবিক ও মর্যাদাবান বাংলাদেশ নির্মাণের সুযোগ অনেক প্রাণের বিনিময়ে ছাত্রজনতা উপহার দিয়েছে। রাজনৈতিক দলসহ সব প্রতিষ্ঠানের এর প্রতি বিশ্বস্ত থাকা জরুরি। আমাদের তরুণেরা, সাধারণ মানুষেরা আমাদের পথ দেখায়ইনি শুধু, পথের মূল বাধা সরিয়ে দিয়েছে। বিপুল আত্মত্যাগ করেছে। আমাদের আর লক্ষ্যচ্যুত হওয়ার সুযোগ নেই।"
2024-08-07 01:28:04,আপাতত দিল্লিতেই থাকতে হচ্ছে শেখ হাসিনাকে,"ভারতের রাজধানী দিল্লিতেই অবস্থান করছেন ক্ষমতাচ্যুত প্রধানমন্ত্রী শেখ হাসিনা। অন্য কোনো দেশে রাজনৈতিক আশ্রয় পাওয়ার আগে সেখানেই আরও কিছুদিন থাকতে হবে তাঁকে। তাঁর ওপর থেকে মুখ ফিরিয়ে নিয়েছে পশ্চিমা দেশগুলো। তবে তাঁর সাময়িক আশ্রয় হতে পারে বেলারুশ। ভারতীয় সূত্র থেকে এমন তথ্য পাওয়া গেছে।

সোমবার ভারতে পৌঁছার পর শেখ হাসিনার জন্য যুক্তরাজ্যে রাজনৈতিক আশ্রয়ের ব্যবস্থা করার চেষ্টা করা হয়েছে। তবে সে চেষ্টা এখনও সফল হয়নি। যুক্তরাজ্য না হলে ইউরোপের আরেক দেশ ফিনল্যান্ডে যেতে আগ্রহ প্রকাশ করেছেন শেখ হাসিনা। তবে ফিনল্যান্ডও তাঁকে আশ্রয় দিতে রাজি নয়। সর্বশেষ পাওয়া তথ্য অনুযায়ী, শেখ হাসিনার শেষ গন্তব্য কোন দেশে হবে, তা এখনও চূড়ান্ত হয়নি।

ভারতের দ্য হিন্দু পত্রিকা জানায়, শেখ হাসিনাকে এত কম সময়ের মধ্যে বাংলাদেশ ছাড়তে হয়েছে যে, তিনি কোন দেশে আশ্রয় নেবেন, তা নিয়ে কাজ করার সময় পাননি। তবে তাঁর পরিবার ও নিকটাত্মীয়রা যুক্তরাষ্ট্র, যুক্তরাজ্য, ফিনল্যান্ড ও ভারতে রয়েছেন। এ ছাড়া সংযুক্ত আরব আমিরাত (ইউএই) এবং সৌদি আরবও শেখ হাসিনার আশ্রয় নেওয়া দেশগুলোর অন্যতম হতে পারে।

যুক্তরাজ্যে শেখ হাসিনার ছোট বোন শেখ রেহানা, দেশটির মন্ত্রী টিউলিপ সিদ্দিকসহ তাদের পরিবারের বসবাস। শেখ রেহানার ছেলে রেদওয়ান মুজিব সিদ্দিক ববির স্ত্রী পেপে সিদ্দিক ফিনল্যান্ডের নাগরিক। পেপে সিদ্দিক ঢাকায় জাতিসংঘের আন্তর্জাতিক অভিবাসন সংস্থায় (আইওএম) কর্মরত ছিলেন। পরে তাঁকে বদলি করা হয়। যুক্তরাষ্ট্রে শেখ হাসিনার ছেলে সজীব ওয়াজেদ জয় থাকেন। আর ভারতে জাতিসংঘের বিশ্ব স্বাস্থ্য সংস্থার আঞ্চলিক কার্যালয়ে আঞ্চলিক পরিচালক পদে রয়েছেন শেখ হাসিনার মেয়ে সায়মা ওয়াজেদ পুতুল।

এরই মধ্যে শেখ হাসিনার যুক্তরাষ্ট্রের ভিসা স্থগিত হওয়ার খবর ভারতের গণমাধ্যমে এসেছে। এ বিষয়ে জানতে চাইলে ঢাকার মার্কিন দূতাবাসের মুখপাত্র জানান, মার্কিন আইন অনুযায়ী ভিসা-সংক্রান্ত তথ্য গোপনীয়। এ কারণে কোনো ব্যক্তির কাছে এ-সংক্রান্ত বিস্তারিত আমরা প্রকাশ করি না।

নাম না প্রকাশের শর্তে ভারতের পররাষ্ট্র মন্ত্রণালয়ের একটি সূত্র সমকালকে জানায়, শেখ হাসিনাকে আরও কিছুদিন দিল্লিতেই থাকতে হবে। তিনি জানান, বিশ্বের বেশির ভাগ দেশ শেখ হাসিনাকে রাজনৈতিক আশ্রয় দেওয়ার আবেদন ফিরিয়ে দিচ্ছে। পরিবার ও নিকট আত্মীয়রা যে দেশগুলোতে বসবাস করছেন, সেখানেই প্রথমে যেতে চেয়েছিলেন তিনি। ইউরোপের বেশির ভাগ দেশ যুক্তরাষ্ট্র ও যুক্তরাজ্যের অবস্থানকে অনুসরণ করছে। ফলে রাশিয়ার আশপাশের কোনো দেশে তাঁর শেষ গন্তব্য হতে পারে। তবে তার আগে কিছু দিন তাঁকে বেলারুশে থাকতে হতে পারে। এ বিষয়ে কাজ করছে ভারত।

বাংলাদেশের চলমান পরিস্থিতি নিয়ে গতকাল ভারতে সর্বদলীয় বৈঠক হয়। বৈঠকে জয়শঙ্কর জানান, কেন্দ্রীয় সরকার বাংলাদেশে ভারতীয়দের পরিস্থিতির দিকেও নজর রাখছে। আপাতত তাদের জরুরি ভিত্তিতে সরিয়ে আনা হচ্ছে না। তবে প্রয়োজনে যে কোনো সময় দ্রুত পদক্ষেপ গ্রহণ করা হবে। নয়াদিল্লি বাংলাদেশের সেনাবাহিনীর সঙ্গে যোগাযোগ রাখছে। পরিস্থিতির ওপর নজর রাখছে তারা।

বৈঠকে পররাষ্ট্রমন্ত্রী জানান, ভারত আপাতত শেখ হাসিনাকে কিছু দিন সময় দিতে চায়। তিনি তাঁর ভবিষ্যৎ পরিকল্পনা ভারত সরকারকে জানাবেন। তার বিষয়ে সিদ্ধান্ত নেবে ভারত।

সেই বৈঠকেই রাহুল গান্ধী প্রশ্ন করলেন, বাংলাদেশের পরিস্থিতির নেপথ্যে বিদেশি কোনো শক্তির হাত আছে কিনা? বিশেষত চীনের যোগ আছে কিনা– জবাবে জয়শঙ্কর নাকি বলেছেন, বিদেশি শক্তির হাত থাকার বিষয়টি এখন উড়িয়ে দেওয়া যায় না। বৈঠকে রাহুল এ ইস্যুতে মোদি সরকারকে সমর্থন দেবেন বলে জানান। বৈঠকে ভারতের কেন্দ্রীয় স্বরাষ্ট্রমন্ত্রী অমিত শাহ, পররাষ্ট্রমন্ত্রী রাজনাথ সিংহ, সংসদবিষয়ক মন্ত্রী কিরেন রিজেজুরাও উপস্থিত ছিলেন।

এর পর দেশটির সংসদের উচ্চ কক্ষ রাজ্যসভায় বাংলাদেশ পরিস্থিতি নিয়ে আলোচনা হয়। সেখানে শেখ হাসিনা প্রসঙ্গে দেশটির পররাষ্ট্রমন্ত্রী এস জয়শঙ্কর বলেন, আমাদের জানা মতে নিরাপত্তাবিষয়ক শীর্ষ কর্মকর্তাদের সঙ্গে এক বৈঠকের পর প্রধানমন্ত্রী শেখ হাসিনা পদত্যাগ করার সিদ্ধান্ত নেন। খুব কম সময়ের নোটিশে তিনি সাময়িকভাবে ভারতে আসার অনুমতি চান। একই সঙ্গে বাংলাদেশের কর্তৃপক্ষের কাছ থেকে ‘ফ্লাইট ক্লিয়ারেন্সের’ জন্যও অনুরোধ আসে আমাদের কাছে। শেখ হাসিনা সোমবার সন্ধ্যায় দিল্লি পৌঁছেছেন।

আমরা বাংলাদেশকে সহায়তা করতে চাই– শশী থারুর

এদিকে ভারতের সাবেক কূটনীতিক ও কংগ্রেস দলীয় এমপি শশী থারুর বলেছেন, বাংলাদেশে যা ঘটছে, সেটার ওপর প্রভাব বা নিয়ন্ত্রণ বিস্তারের কোনো ইচ্ছা ভারতের নেই। দিল্লি ‘অস্থিতিশীল অথবা অবন্ধুসুলভ প্রতিবেশী’ চায় না বলেও মন্তব্য করেছেন তিনি।

ভারতীয় সংবাদ সংস্থা এএনআইকে তিনি আরও বলেন, ‘ভারতের উচিত সবাইকে এই নিশ্চয়তা দেওয়া যে, আমরা অবন্ধুসুলভ শক্তি নই। বাংলাদেশে যা ঘটছে, সেটার ওপর প্রভাব বা নিয়ন্ত্রণ বিস্তারের কোনো ইচ্ছা আমাদের নেই। আমরা সহায়তা করতে চাই। আমার বিশ্বাস, আমাদের উচিত সরকারি ও বেসরকারিভাবে এই বার্তা পাঠানো।’

তিনি বলেন, যদিও জামায়াতে ইসলামীর ক্রমবর্ধমান প্রভাব নিয়ে ভারতের কিছু উদ্বেগ রয়েছে। জামায়াতে ইসলামী অতীতে ভারতের প্রতি অত্যন্ত বৈরী মনোভাব দেখিয়েছে। চীন ও পাকিস্তানের সম্ভাব্য হস্তক্ষেপ নিয়েও উদ্বগ রয়েছে।

গত ৫ আগস্ট সোমবার ছাত্র-জনতার গণঅভুত্থানে শেখ হাসিনার ১৫ বছরের স্বৈরতান্ত্রিক শাসনের অবসান ঘটে। সোমবার দুপুরে হেলিকপ্টারে ছোট বোন শেখ রেহানাকে নিয়ে বাংলাদেশ থেকে ভারত পালিয়ে যান তিনি। ঢাকা ছাড়ার আগে চাপে পড়ে প্রধানমন্ত্রী পদ থেকে পদত্যাগ করেন শেখ হাসিনা।"
2024-08-07 01:18:09,আগে সাংবিধানিক কাঠামোতে আস্থা ফেরানো দরকার,"ছাত্রদের বৈষম্যবিরোধী আন্দোলন ঘিরে রাষ্ট্রে একটা আপাত পরিবর্তন হয়েছে। শুধু একটা সরকার দায়িত্ব ছেড়ে দিয়েছে। এমন একটা সময় দায়িত্ব ছেড়েছে, যখন দেশে আইনশৃঙ্খলা পরিস্থিতির ব্যাপক অবনতি হয়েছে। অনতিবিলম্বে এ অবস্থার ইতিবাচক পরিবর্তন দরকার। পুলিশ না থাকায় এখন এর পুরো দায়িত্ব একমাত্র সেনাবাহিনীর। এ ক্ষেত্রে বিন্দুমাত্র ছাড় দেওয়ার বা অবহেলা করার কোনো সুযোগ নেই।

সাম্প্রতিক গণঅভ্যুত্থানে ছাত্র-জনতা যে আকাঙ্ক্ষা নিয়ে প্রাথমিক পরিবর্তন এনেছেন, তার বাস্তব ও টেকসই রূপায়ণের জন্য টেকসই ও জনমুখী রাজনৈতিক ব্যবস্থা দরকার। গণতন্ত্র ফিরিয়ে আনতে রাজনৈতিক দলগুলোর মধ্যে এর চর্চা আনতে হবে। তা না হলে আবার কয়েক বছর পর এখনকার ঘটনার পুনরাবৃত্তি হওয়ার শঙ্কা থেকে যাবে।

এমন শঙ্কা দূর করতে এবং জনগণের আকাঙ্ক্ষা অনুযায়ী পরিবর্তন আনতে হলে রাষ্ট্রের সংবিধান পরিবর্তন করতে হবে। সরকারি সব প্রতিষ্ঠানের কাঠামোগত ব্যাপক পরিবর্তন আনতে হবে। শুধু নেতৃত্বে বদল অর্থে পরিবর্তন আনলে কোনো কাজই হবে না। গণতান্ত্রিক দেশে যে ধরনের কাঠামো জনআকাঙ্ক্ষা ও সুষ্ঠু সেবা দিতে পারে, তেমন গুণগত পরিবর্তন আনতে হবে। এই পরিবর্তন অন্তর্বর্তীকালীন কোনো সরকার স্বল্প মেয়াদে দায়িত্ব পালনকালে পুরোপুরি আনতে পারবে না। এ পরিবর্তন আসতে হবে রাজনৈতিক দলগুলোর মাধ্যমে। রাজনৈতিক দলগুলো যদি গণতান্ত্রিক না হয়, তাদের নিজেদের মধ্যে গণতন্ত্রের চর্চা না

থাকে, তাহলে তারা কখনোই জনআকাঙ্ক্ষা বুঝতে পারবে না।

এ ক্ষেত্রে জনগণেরও দায় আছে। তারা রাজনৈতিক নেতৃত্ব বাছাই করার সময় আগের মতো যদি বাছাই প্রক্রিয়ায় যান, যদি সত্যিকার রাজনীতিবিদদের কাছে তাদের প্রতিনিধিত্বের দায়িত্ব না অর্পণ করেন, তাহলে আজ যে অবস্থার মধ্যে আমরা আছি, এমন অবস্থায় আমাদের বারবারই পড়তে হবে।

তবে নতুন যে অন্তর্বর্তীকালীন সরকার দায়িত্ব নেবে, তাদের অনতিবিলম্বে কিছু পরিবর্তনের দায়িত্ব নিতে হবে। বিশেষ করে পুলিশ, বিচার বিভাগের প্রতি মানুষের আস্থা পুনরুদ্ধার করতে হবে। পুলিশের কর্মকর্তারা বিজ্ঞপ্তি দিয়ে বলেছেন, তারা নিরাপত্তাহীনতার কারণে অনির্দিষ্টকালের জন্য কর্মবিরতি পালন করবেন। এ অবস্থায় আসার পেছনে তাদের নিজেদের যেমন দায় আছে, এর চেয়েও বেশি দায় রাজনৈতিক দল ও নেতৃত্বের, যারা পুলিশকে নিজেদের ‘রাজনৈতিক লাঠিয়াল বাহিনী’ হিসেবে ব্যবহার করেছে।"
2024-08-07 01:15:36,লালমনিরহাটে পুড়িয়ে দেওয়া ভবনে ৬ শিক্ষার্থীর লাশ,"লালমনিরহাট জেলা আওয়ামী লীগের যুগ্ম সাধারণ সম্পাদক সাখাওয়াত হোসেন সুমন খানের আগুনে পুড়িয়ে দেওয়া ভবন থেকে ছয় শিক্ষার্থীর লাশ উদ্ধার করেছে পুলিশ। সোমবার গভীর রাতে শহরের থানা রোড এলাকায় কেন্দ্রীয় শহীদ মিনার সংলগ্ন ভবন থেকে লাশগুলো উদ্ধার করা হয়। ভবনের চতুর্থ তলার বাথরুমে তিনটি ও একটি কক্ষের মেঝেতে তিনটি লাশ পাওয়া যায়। তাদের মধ্যে পাঁচজনকে শনাক্ত করা সম্ভব হলেও একজনের পুরো শরীর পুড়ে যাওয়ায় পরিচয় নিশ্চিত হওয়া যায়নি।

সোমবার প্রধানমন্ত্রীর পদ থেকে শেখ হাসিনার পদত্যাগের পর বিকেলে বিজয় মিছিল থেকে শতাধিক বিক্ষুব্ধ লোক সুমন খানের বাড়িতে ভাঙচুর ও অগ্নিসংযোগ করে। এ সময় তাঁর পরিবারের কেউ বাড়িতে ছিলেন না। নিহতরা হলেন শহরের হাঁড়িভাঙ্গা এলাকার বাসিন্দা অনার্স প্রথম বর্ষের ছাত্র তন্ময় মিয়া, নবীনগর এলাকার কলেজছাত্র জনি মিয়া, আদিতমারী উপজেলার খাতাপাড়া গ্রামের কলেজ ছাত্র শ্রাবণ, কুড়িগ্রামের ফুলবাড়ি উপজেলার বড়ইপাড়া গ্রামের এইচএসসি পাস রাদিফ হোসেন রুস ও একই জেলার রাজারহাট উপজেলার জয়কুমার গ্রামের চলমান এইচএসসি পরীক্ষার্থী রাজিব উল করিম সরকার।

আওয়ামী লীগের নেতা সুমনের বিলাসবহুল এই বাড়ি ঘিরে সবার কৌতূহল রয়েছে। মিছিলে অংশ নেওয়া অনেকের মতো এই শিক্ষার্থীরা ভবন দেখতে ভেতরে প্রবেশ করেন। এক পর্যায়ে তারা চার তলা ভবনের ছাদে ওঠেন। এদিকে বিক্ষুব্ধ লোকজন নিচতলায় আগুন ধরিয়ে দিলে তা নিমেষেই ছড়িয়ে পড়ে। কালো ধোঁয়ায় ছেয়ে যায় পুরো এলাকা। ভবনের সামনের অংশ কাচ দিয়ে আবৃত থাকায় ভেতরে গুমোট পরিবেশ সৃষ্টি হয়। এ সময় অন্তত সাত শিক্ষার্থী চার তলায় আটকা পড়েন। তাদের একজন ভেন্টিলিটার ভেঙে নিচে লাফ দেন। তাঁকে আশঙ্কাজনক অবস্থায় রংপুর মেডিকেল কলেজ হাসপাতালে পাঠানো হয়। অন্য ছয়জন আটকা পড়ে দগ্ধ হয়ে মারা যান। আহত শিক্ষার্থীর দেওয়া তথ্য অনুযায়ী ছয়জনের লাশ উদ্ধার করা হয়।"
2024-08-07 01:06:01,নতুন আইজিপি ময়নুল ইসলাম,"পুলিশের নতুন মহাপরিদর্শক (আইজিপি) হিসেবে নিয়োগ পেয়েছেন ট্রাফিক অ্যান্ড ড্রাইভিং স্কুলের কমান্ড্যান্ট অতিরিক্ত মহাপরিদর্শক মো. ময়নুল ইসলাম। মঙ্গলবার স্বরাষ্ট্র মন্ত্রণালয়ের জননিরাপত্তা বিভাগের পুলিশ-১ অধিশাখা থেকে এ-সংক্রান্ত প্রজ্ঞাপন জারি করা হয়। সেই সঙ্গে বর্তমান আইজিপি চৌধুরী আবদুল্লাহ আল-মামুনের চুক্তিভিত্তিক নিয়োগ বাতিল করা হয়েছে। জনপ্রশাসন মন্ত্রণালয়ের চুক্তি ও বৈদেশিক নিয়োগ শাখা মঙ্গলবার এ-সংক্রান্ত প্রজ্ঞাপন জারি করে।

রাষ্ট্রপতির আদেশক্রমে জননিরাপত্তা বিভাগের উপসচিব মাহাবুর রহমান শেখ স্বাক্ষরিত প্রজ্ঞাপনে বলা হয়েছে, ময়নুল ইসলামকে আইজিপি হিসেবে নিয়োগের আদেশ অবিলম্বে কার্যকর হবে। অন্যদিকে জনপ্রশাসন মন্ত্রণালয়ের উপসচিব ভাস্কর দেবনাথ বাপ্পি স্বাক্ষরিত

প্রজ্ঞাপনে বলা হয়, চৌধুরী আবদুল্লাহ আল-মামুনের সঙ্গে সরকারের সম্পাদিত চুক্তিপত্রের অনুচ্ছেদ-৭ অনুযায়ী আইজিপি পদে তাঁর চুক্তিভিত্তিক নিয়োগ বাতিল করা হলো।

এর আগে গত ৫ জুলাই আইজিপি হিসেবে চৌধুরী আবদুল্লাহ আল-মামুনের চুক্তিভিত্তিক নিয়োগের মেয়াদ এক বছর বাড়ানো হয়। ২০২২ সালের ৩০ সেপ্টেম্বর আইজিপির দায়িত্ব নেন তিনি। চাকরির স্বাভাবিক মেয়াদ অনুযায়ী ২০২৩ সালের ১১ জানুয়ারি তাঁর অবসরে যাওয়ার কথা ছিল। ২০২৩ সালের ১২ জানুয়ারি থেকে ২০২৪ সালের ১১ জুলাই পর্যন্ত তাঁকে চুক্তিভিত্তিক নিয়োগ দেয় সরকার। পরে আরও এক বছর মেয়াদে তাঁকে চুক্তিভিত্তিক নিয়োগ দেওয়া হয়েছিল।

গতকাল আইজিপি পদ থেকে অব্যাহতির আগে চৌধুরী আবদুল্লাহ আল-মামুন পুলিশ সদস্য ও পুলিশের স্থাপনায় আক্রমণ না চালাতে সবার প্রতি অনুরোধ জানিয়ে ভিডিও বার্তা দেন।

গতকাল পুলিশ সদরদপ্তরের গণমাধ্যম ও জনসংযোগ শাখা থেকে পাঠানো হয় ওই ভিডিও বার্তা। সেখানে তিনি বলেন, পুলিশের স্থাপনা এবং পুলিশ সদস্যদের নিরাপত্তা নিশ্চিত করতে দেশপ্রেমিক সেনাবাহিনী আমাদের সঙ্গে অহর্নিশ সহযোগিতা করে যাচ্ছে। পুলিশ সদস্যদের উত্থাপিত বিভিন্ন সমস্যা ও দাবির যৌক্তিক সমাধানকল্পে সর্বোচ্চ প্রচেষ্টা গ্রহণ করা হচ্ছে।"
2024-08-07 01:05:31,"নতুন সকাল, বাধাহীন শহরে মুক্তির স্বাদ","চারদিকে আতঙ্ক। একের পর এক পড়ছে লাশ। প্রায় সপ্তাহ তিনেক ধরে চলা আন্দোলনের শহরে এর পর নতুন সকাল। রক্তরঞ্জিত রাজপথ বাধাহীন। মুক্ত বাতাসে ঘুরে বেড়াচ্ছে রাজধানীর মানুষ। সড়কগুলো হয়ে উঠেছে গতিময়। নেই কোনো পুলিশ। উৎসবমুখর মানুষ কর্মস্থলে গেছেন। সংসদ ভবন ও গণভবনের পথে মানুষের ঢল ছিল গতকাল মঙ্গলবারও। হাজার হাজার মানুষ সপরিবারে ও দল বেঁধে ভিড় করেছেন সংসদ ভবন ও গণভবন দেখার জন্য। কেউ কেউ ছুটেছেন তেজগাঁওয়ে প্রধানমন্ত্রীর কার্যালয়ের দিকে। নির্বিঘ্নে এলিভেটেট এক্সপ্রেসওয়েতে দাপিয়ে বেড়াচ্ছ মোটরসাইকেল। গণআন্দোলনে সরকার পতনের পরদিন সকালে রাজধানীর সড়কে গণপরিবহন কম দেখা গেলেও হেঁটে আর রিকশায় ঘুরেছে মানুষ। অনেকের হাতে জাতীয় পতাকা। এ যেন মুক্তির স্বাদ।

গতকাল গণভবনের সামনে উৎসুক জনতার ভিড় দেখা যায়। উৎসুক জনতার ভিড় ছিল জাতীয় সংসদ ভবন প্রাঙ্গণেও। গণভবনের পাশ দিয়ে সংসদ ভবনে প্রবেশের ভিআইপি সড়ক দিয়ে রিকশা, অটোরিকশা, মোটরসাইকেল নিয়েও অনেকে সংসদ ভবন প্রাঙ্গণে প্রবেশ করেছেন। কেউবা তুলেছেন ছবি।

এলিভেটেড এক্সপ্রেসওয়েতে রিকশা, ভ্যান ও বাইক নিয়েও উঠছে মানুষ। নেই কোনো বাধা। ধানমন্ডির বাসিন্দা আব্দুল মতিন বাইক নিয়ে এলিভেটেড এক্সপ্রেসওয়ে থেকে নামলেন ফার্মগেটে। তাঁর চোখেমুখে তৃপ্তির হাসি। তিনি বলেন, অন্য সময়ে বাইক নিয়ে ওঠা যায় না। আজ ২০ বার এলিভেটেড এক্সপ্রেসওয়েতে বাইক নিয়ে ঘুরেছি।

রাজধানীর অলিগলিতে আলোচনার কেন্দ্রবিন্দুতেই ছিল শেখ হাসিনার পতন। জিগতলায় একটি চায়ের দোকানে জনা দশেক মানুষের জটলা। সবার মুখে একই সুর। উচ্ছ্বাসরে কথা বলছেন তারা। চা দোকানদার বললেন, ‘হাসিনা পলাইয়া গেল; কিন্তু কতগুলো মানুষকে খুন করে গেল। তারপরেও হে পালাইছে, এটাই খুশির বিষয়। এখন আর ওর নেতাগোরে চান্দা দেওন লাগব না। সারাদিন রোদে পুড়ে ও মেঘে ভিজে যা ইনকাম করি, ওগোরে চান্দা দিয়াই শেষ। কয়টা টাকা কম দিলেই চড়থাপ্পড় দিত। এ চান্দাবাজগুলারে এহন পাইলে মজাডা দেহাইতাম।’

আসাদ গেটে পত্রিকার স্টলটি ঘিরে অসংখ্য মানুষ। পত্রিকা পড়ছেন আর কেউ কেউ দেশের পরিস্থিতি নিয়ে কথা বলছেন। তাদের কথায়ও আওয়ামী লীগের সন্ত্রাস, চাঁদাবাজি, লুটপাট, দুর্নীতি, ব্যাংক লুট, টাকা পাচার, দ্রব্যমূল্যসহ নানান প্রসঙ্গ। পত্রিকা পড়া বন্ধ করে একজন বললেন, ‘শেখ হাসিনার জেদ আর আমিত্বই আজ দেশ ধ্বংসের জন্য দায়ী– সবকিছুই আমি করেছি, আমি দিয়েছি, আমি খাওয়াই, আমি এই, আমি সেই। তাঁর এসব কথা শুনতে শুনতে বিরক্ত হয়ে গেছে পাবলিক। ওনার পিয়নও ৪০০ কোটি টাকার মালিক, হেলিকপ্টার ছাড়া চলেই না। এসব দাম্ভিকতাও ছিল অসহ্য। ওনার লোকেরাই দেশের লাখোকোটি টাকা দুর্নীতি করে বিদেশে পাচার করল, কোনো ব্যবস্থাই তিনি নিলেন না।’"
2024-08-07 01:02:06,বুকে ব্যথা মানেই হৃদরোগ নয়,"অনেকের ধারণা, বুকে ব্যথা মানেই হৃদরোগ। কিন্তু হৃদরোগের সমস্যা ছাড়া আরও অনেক ধরনের রোগ রয়েছে, যার কারণে বুকে ব্যথা হতে পারে।

হার্টের সমস্যা ও বুকে ব্যথা

হার্টের সমস্যায় বুকে ব্যথা হলে বুকের ঠিক মাঝখানে অনুভূত হয়, বাঁ পাশে নয়। হার্টে রক্তস্বল্পতার কারণে যে ব্যথা হয়, তা বুকের মাঝখান থেকে কখনও কখনও গলা,

চোয়াল, পিঠের পেছনে এবং বাঁ বাহুতে ছড়িয়ে পড়ে। রোগী সাধারণত বুকে ব্যথার চেয়ে বুকে অস্বস্তি বা কেউ বুকটা চেপে ধরেছে– এ কথা বেশি বলে থাকেন। ব্যথার পাশাপাশি শ্বাসকষ্টও হতে পারে।

হার্টের ব্যথার অন্যতম বৈশিষ্ট্য হলো চলাফেরা, বিশেষ করে সিঁড়ি ভাঙতে গেলে ব্যথা তীব্রতর হতে থাকে এবং বিশ্রাম নিলে ব্যথা অনেকটা কমে আসে। টেনশন করলে বা একবারে বেশি পরিমাণ খেলে এমনকি ঠান্ডা বাতাসের কারণেও অনেকের এ ধরনের ব্যথা বাড়তে পারে। হার্টের সমস্যায় বুকে ব্যথার পাশাপাশি ঘাম হতে পারে, বমি বমি ভাব কিংবা বমি হতে পারে।

পেটের আলসার ও বুকে ব্যথা

হাইপার এসিডিটি বা পেটের আলসার বা পেপটিক আলসারের সমস্যাকে সাধারণ মানুষ গ্যাস্ট্রিক বলে থাকেন। গ্যাস্ট্রিকের সমস্যায়ও বুকে ব্যথা হতে পারে। এ ব্যথা সাধারণত

বুকের মাঝ বরাবর নিচের দিকে অনুভূত হয়। রোগের তীব্রতায় অনেক সময় তা পুরো বুকে ছড়িয়ে পড়ে।

বুকের হাড় ও মাংসের সমস্যা এবং বুক ব্যথা

বুকের হাড়ে সমস্যা হলে বুকে ব্যথা হতে পারে। বুকের আর্থ্রাইটিস, হাড়ের ইনফেকশন বা প্রদাহ হলে বুকে ব্যথা হয়। এ ছাড়া বুকের মাংসে আঘাত লাগলে বুকে ব্যথা হতে পারে।

খাদ্যনালির সমস্যা ও বুকে ব্যথা

খাদ্যনালির সমস্যায়ও বুকে ব্যথা হতে পারে। খাদ্যনালির সমস্যা, যেমন– খাদ্যনালির ইনফেকশন, খাদ্যনালির স্পাজম ইত্যাদি কারণে বুকে ব্যথা হয়। চিত হয়ে শুয়ে থাকলে, খাওয়া ও পানি পান করার সময় এ ব্যথা বাড়তে পারে।

শ্বাসনালির সমস্যা ও বুকে ব্যথা

অ্যাজমা বা হাঁপানি রোগে শ্বাসনালির স্পাজম হতে পারে। এ রোগে বুকে চাপ চাপ লাগে এবং বিশ্রাম নিলে কমে যায়। হার্টে রক্তস্বল্পতাজনিত ব্যথার সঙ্গে এ ব্যথার অনেক মিল আছে। এ ক্ষেত্রে ব্যথার পাশাপাশি কাশি, বুকে চিঁ চিঁ শব্দ, যেমন– নিউমোনিয়া, ফুসফুসে পানি ঢোকা বা যক্ষ্মা ও ক্যান্সার ইত্যাদি রোগেও বুকে ব্যথা হতে পারে।

দুশ্চিন্তার সঙ্গী বুকে ব্যথা

যারা প্রায়ই টেনশনে ভোগেন, তারা সব সময় বুকে একটা চাপ অনুভব করেন।

লেখক : অধ্যাপক, এনআইসিভিডি"
2024-08-07 01:00:28,বঙ্গবন্ধু স্মৃতি জাদুঘর ধ্বংসস্তূপ,"ধানমন্ডি ৩২ নম্বরের ঐতিহাসিক বঙ্গবন্ধু ভবন এখন কেবলই ধ্বংসস্তূপ। ওই ভবনে স্থাপিত বঙ্গবন্ধু স্মৃতি জাদুঘরের কিছুই আর অবশিষ্ট নেই। মুক্তিযুদ্ধের অনেক দুর্লভ ও ১৯৭৫ সালের ১৫ আগস্টের নৃশংস হত্যাকাণ্ডের স্মৃতিচিহ্নগুলো ভাঙচুর করে পুড়িয়ে দেওয়া হয়েছে।

মঙ্গলবার দুপুর আড়াইটা পর্যন্ত আগুনের ধোঁয়া ও পোড়া গন্ধ পাওয়া যাচ্ছিল বঙ্গবন্ধু স্মৃতি জাদুঘর থেকে। আশপাশের তিনটি ভবন আর সান্তুর রেস্টুরেন্ট নামে একটি রেস্টুরেন্টও বিধ্বস্ত হয়ে পড়ে আছে। এদিন সকালে জাদুঘরের আশপাশের ভবন থেকে চারটি দগ্ধ মরদেহ উদ্ধার করা হয়।

জাদুঘরের গেটসংলগ্ন বঙ্গবন্ধুর প্রতিকৃতি উধাও। লেকসংলগ্ন বঙ্গবন্ধুর বিশাল প্রতিকৃতি, যেখানে জাতীয় শোক দিবসসহ বিভিন্ন উপলক্ষে শ্রদ্ধা নিবেদন করা হতো সেটাও ভেঙে দেওয়া হয়েছে। এখানে আওয়ামী লীগ নেতাকর্মীসহ বিদেশ থেকে আসা রাষ্ট্রীয় অতিথিরাও ফুল দিয়ে শ্রদ্ধা জানাতেন। এখন প্রতিকৃতি নেই, কোনোরকমে বেদিটি টিকে আছে। ৩২ নম্বর সড়কের বিভিন্ন স্থানসহ রাসেল স্কয়ার সড়কের সামনে দুপুর পর্যন্ত আগুন জ্বলতে দেখা যায়। সেখানে তখনও পুড়ছিল বিভিন্ন ধরনের বইপত্র।

বঙ্গবন্ধু স্মৃতি জাদুঘরের মূল গেট পার হলেই দেখা যায় নিচতলা থেকে তিন তলা পর্যন্ত পুরোটাই এখন ধ্বংসস্তূপ। নিচতলার অভ্যর্থনা ও অফিসকক্ষ থেকে যার শুরু। ভেতরে প্রবেশ করতেই আগুনের ধোঁয়া ও পোড়া গন্ধ। সিঁড়িতে যেখানে ১৫ আগস্ট বঙ্গবন্ধুর মৃতদেহ পড়ে ছিল, সেখানেও ভাঙচুর আর পুড়িয়ে দেওয়ার চিহ্ন। সিঁড়ির নিচ থেকে শুরু করে দোতলার বঙ্গবন্ধুর শয়নকক্ষের দরজা এবং অন্যান্য দরজা ও দেয়ালে ছড়িয়ে-ছিটিয়ে থাকা কাচ দিয়ে ঘেরা গুলির চিহ্নগুলো পর্যন্ত উপড়ে ফেলা হয়েছে। ভেঙে পুড়িয়ে দেওয়া হয়েছে সব কক্ষের দরজা, জানালা, আসবাব ও ১৫ আগস্টের হত্যাযজ্ঞের অন্যান্য স্মৃতিচিহ্ন। সর্বত্র ছিল আগুনের ক্ষত। বঙ্গবন্ধুর শয়নকক্ষের খাটসহ তাঁর পরিবারের অন্য সদস্যদের ব্যবহৃত খাট, চেয়ার-টেবিলগুলোও লুট হয়ে গেছে। বিভিন্ন কক্ষ আর ভবনের দেয়ালে দেয়ালে টানানো ১৫ আগস্ট নিহতদের ছবিসহ মুক্তিযুদ্ধের অনেক দুর্লভ ছবি, মুক্তিযুদ্ধ এবং ১৫ আগস্টের ঘটনাবলির ওপর রচিত বই আর তথ্যচিত্রের কোনোটারই দেখা মেলেনি। ছড়িয়ে-ছিটিয়ে পড়ে ছিল বঙ্গবন্ধু ও তাঁর পরিবারের সদস্যদের কাপড়-চোপড় আর জুতা-স্যান্ডেল।

প্রধানমন্ত্রীর পদ থেকে বঙ্গবন্ধুকন্যা শেখ হাসিনার পদত্যাগ ও দেশ ছেড়ে চলে যাওয়ার পর গত সোমবার বিকেল ৪টা থেকে ধানমন্ডি ৩২ নম্বরে বঙ্গবন্ধু স্মৃতি জাদুঘরে হামলা, ভাঙচুর ও আগুন দেওয়া শুরু হয়। সে সময় স্মৃতি জাদুঘরের পাশের আরও তিনটি বাড়ি এবং সান্তুর রেস্টুরেন্টেও আগুন দেওয়া হয়। এর চারটি বাড়িই বঙ্গবন্ধু স্মৃতি জাদুঘর ও ‘জাতির জনক বঙ্গবন্ধু মেমোরিয়াল ট্রাস্ট’-এর কার্যালয় এবং আওয়ামী লীগের কাজে ব্যবহার হয়ে আসছিল। একটি বাড়ি অবশ্য নির্মাণাধীন। এসব বাড়ি ঘুরেও ধ্বংসের স্মৃতিচিহ্ন দেখা গেল। এখানে সেখানে পড়েছিল ট্রাস্টের বিভিন্ন কাগজ। পুড়িয়ে দেওয়া হয় তিনটি গাড়িও।

গতকাল মধ্য দুপুর পর্যন্ত বঙ্গবন্ধু স্মৃতি জাদুঘর ও সংলগ্ন এলাকায় উৎসুক মানুষের ভিড় দেখা গেছে। শত শত নারী-পুরুষ ও শিশু এই ভবনসহ আশপাশ ঘুরে ঘুরে দেখেন। অনেকে ছবি তুলেছেন, ভিডিও করেছেন। অনেকেই নানা কিছু নিয়ে যান।

এক বিশ্ববিদ্যালয় শিক্ষার্থী বলেন, এই ভবনকে ঘিরে মুক্তিযুদ্ধের অনেক স্মৃতিও জড়িত। আমরা এটিকে রক্ষা করতে এসেছি।

বঙ্গবন্ধু শেখ মুজিবুর রহমান ধানমন্ডির ৩২ নম্বরের এই বাড়িতে থেকেই স্বাধীনতা আন্দোলনে নেতৃত্ব দিয়েছিলেন। ১৯৭৫ সালের ১৫ আগস্ট এই বাড়িতেই সপরিবারে তাঁকে হত্যা করা হয়। ১৯৯৪ সালে ভবনটিকে একটি ট্রাস্টের মাধ্যমে বঙ্গবন্ধু স্মৃতি জাদুঘরে রূপান্তর করেন তাঁর দুই মেয়ে শেখ হাসিনা ও শেখ রেহানা।"
2024-08-07 00:51:25,আইজিপি আবদুল্লাহ আল মামুনের নিয়োগ বাতিল,"পুলিশ মহাপরিদর্শক (আইজিপি) পদে চৌধুরী আবদুল্লাহ আল মামুনের চুক্তিভিত্তিক নিয়োগ বাতিল করা হয়েছে। মঙ্গলবার এ সংক্রান্ত একটি প্রজ্ঞাপন জারি করেছে জনপ্রশাসন মন্ত্রণালয়। রাষ্ট্রপতির আদেশক্রমে এতে সই করেছেন উপসচিব ভাস্কর দেবনাথ বাপ্পি।

প্রজ্ঞাপনে বলা হয়, চৌধুরী আবদুল্লাহ আল মামুনের সঙ্গে সরকারের সম্পাদিত চুক্তিপত্রের অনুচ্ছেদ-৭ অনুযায়ী পুলিশ মহাপরিদর্শক পদে তার চুক্তিভিত্তিক নিয়োগ বাতিল করা হলো।"
2024-08-08 23:52:29,পদত্যাগ করেছেন সালাম মুর্শেদী,"বাংলাদেশ ফুটবল ফেডারেশন এর সিনিয়র সহ সভাপতি আব্দুস সালাম মুর্শেদী ৮ আগষ্ট, ২০২৪ তারিখে ব্যক্তিগত কারণে তার পদ হতে পদত্যাগ করেছেন।

সাবেক এই তারকা ফুটবলার ২০০৮ সাল থেকে সিনিয়র সহ সভাপতি হিসেবে বাফুফেতে দায়িত্ব পালন করেছেন।

এছাড়াও আব্দুস সালাম মুর্শেদী বাফুফে ফিন্যান্স কমিটি ও বাফুফে রেফারিজ কমিটির চেয়ারম্যান পদ থেকেও পদত্যাগ করেছেন।"
2024-08-08 23:18:41,অন্তর্বর্তী সরকারের প্রতি ব্যবসায়ীদের পূর্ণ সমর্থন আছে: এ. কে. আজাদ,"ড. মুহাম্মদ ইউনূসের নেতৃত্বে গঠিত অন্তর্বর্তী সরকারের প্রতি ব্যবসায়ীদের পূর্ণ সমর্থন আছে বলে জানিয়েছেন ব্যবসায়ীদের প্রধান সংগঠন এফবিসিসিআইয়ের সাবেক সভাপতি ও ফরিদপুর-৩ (সদর) আসনের সদ্য সাবেক সংসদ সদস্য এ. কে. আজাদ।

বৃহস্পতিবার রাতে বঙ্গভবনে অনুষ্ঠিত অন্তর্বর্তী সরকারের শপথ অনুষ্ঠানে অংশ নেন তিনি। অনুষ্ঠান শেষে সাংবাদিকদের সঙ্গে আলাপকালে এ কথা জানান এ. কে. আজাদ।

এফবিসিসিআইয়ের সাবেক সভাপতি বলেন, ড. মুহাম্মদ ইউনূসের নেতৃত্বে যে অন্তর্বর্তী সরকার গঠন হয়েছে, তার প্রতি ব্যবসায়ীদের পূর্ণ সমর্থন আছে। আমরা আশা করি- প্রথমেই তারা ভেঙে পড়া আইনশৃঙ্খলা ব্যবস্থাকে যত দ্রুত সম্ভব পুনর্গঠন করবেন। পুলিশ বাহিনীকে পুনর্বহাল করবেন, যাতে তারা আইনশৃঙ্খলা নিশ্চিত করতে পারেন।

ছাত্র-জনতা হত্যার বিচার দাবি করে এ. কে. আজাদ বলেন, যেসব নিরীহ ছাত্র-জনতাকে নির্বিচারে হত্যা করা হয়েছে, তার বিচার করতে হবে। অবিলম্বে একটি বিশেষ কমিটি গঠন করে হত্যাকাণ্ডের তদন্ত করতে হবে এবং বিশেষ আদালতের মাধ্যমে বিচারের ব্যবস্থা করতে হবে।

দেশের অর্থনৈতিক অবস্থার কথা তুলে ধরে এই ব্যবসায়ী নেতা বলেন, অর্থনীতির অবস্থা খুবই খারাপ। ব্যাংকগুলো ভেঙে পড়েছে। ব্যাংকিং খাতে শৃঙ্খলা ফিরিয়ে আনতে হবে। মূল্যস্ফীতি অনেক বেড়েছে, এটি নিয়ন্ত্রণে যথাযথ ব্যবস্থা গ্রহণ করতে হবে।

সরকার কাঠামোর সংস্কারের কথাও উল্লেখ করেন সাবেক এই সংসদ সদস্য। তিনি বলেন, নতুন অন্তর্বর্তী সরকারের মুখ্য কাজ হবে, প্রধানমন্ত্রীর যে অসীম ক্ষমতার বিকেন্দ্রীকরণের উদ্যোগ নেওয়া। এই কাজটি করার জন্য তাদের যতটুকু সময় দরকার, তা নেওয়া উচিত। ছাত্র-জনতা ও রাজনীতিবিদ সবার জন্যই এটি দরকার।"
2024-08-08 23:17:20,ঢাবির প্রক্টরিয়াল বডির একযোগে পদত্যাগ,"ব্যক্তিগত ও পারিবারিক কারণ দেখিয়ে ঢাকা বিশ্ববিদ্যালয়ের প্রক্টর এবং ১৩ জন সহকারী প্রক্টর একযোগে বিশ্ববিদ্যালয়ের উপাচার্য অধ্যাপক ড. এ. এস এম মাকসুদ কামালের কাছে পদত্যাগপত্র জমা দিয়েছেন।

প্রক্টর অধ্যাপক ড. মাকসুদুর রহমান বৃহস্পতিবার বিকেলে এই পদত্যাগপত্র জমা দিয়েছেন বলে তিনি নিশ্চিত করেছেন।

তিনি বলেন, আমিসহ ১৩ জন সহকারী প্রক্টর আজকে পদত্যাগপত্র জমা দিয়েছি। ফলে আজকে থেকেই এটি কার্যকর হবে।

পদত্যাগপত্র জমা দেওয়া অপর সহকারী প্রক্টররা হলেন, ড. লিটন কুমার সাহা, নাজির হোসেন খান, সীমা ইসলাম, ড. মুহাম্মদ মাহবুবুল রহমান, ড. মো. আব্দুল মুহিত, ড. এম এল পলাশ, ড. সউদ আহমেদ, সঞ্চিতা গুহ, ড. হাসান ফারুক, মুহাম্মদ বদরুল হাসান, মুহাম্মদ মাইনউদ্দিন মোল্লা, ড. মোস্তাফিজুর রহমান ও মোহাম্মদ ইমাউল হক সরকার (টিটু)।"
2024-08-08 23:05:11,উড়াল দিল শেয়ারবাজার,"শেখ হাসিনা সরকারের পতনের পর গত মঙ্গলবার থেকেই চাঙ্গা শেয়ারবাজার। নোবেল বিজয়ী ড. মুহাম্মদ ইউনূসের নেতৃত্বে নতুন অন্তর্বর্তীকালীন সরকার গঠনের আগে গতকাল আক্ষরিক অর্থে উড়াল দিয়েছে শেয়ারদর ও সূচক। প্রধান শেয়ারবাজার ঢাকা স্টক এক্সচেঞ্জে তালিকাভুক্ত কোম্পানির মধ্যে ৩৬২টির বা ৯১ শতাংশের দর বেড়েছে। এর মধ্যে ৫ থেকে ১০ শতাংশ দর বেড়েছে ২৬৬টির। এতে প্রধান মূল্যসূচক ডিএসইএক্স ৩০৬ পয়েন্ট বেড়ে ৫৯২৪ পয়েন্ট ছাড়িয়েছে। ২০১১ সালের ৯ মার্চের পর বা গত সাড়ে ১৩ বছরে একদিনে আর কোনোদিনই এত সূচক বাড়েনি। গতকালের সূচক বৃদ্ধির হার ছিল ৫ দশমিক ৪৫ শতাংশ, যা ২০১২ সালের ২৮ নভেম্বরের পর সর্বোচ্চ।

শেয়ারবাজার সংশ্লিষ্ট ও বিশ্লেষকরা জানান, বিনিয়োগকারীদের বেশির ভাগের নিজেদের কোনো রাজনৈতিক পরিচয় নেই। তারা চান বিনিয়োগ থেকে ভালো ও নিশ্চিত মুনাফা। যখন দেখেন লগ্নি করে মুনাফা করার সুযোগ বেড়েছে, তখনই বিপুল অঙ্কের বিনিয়োগ নিয়ে শেয়ারবাজারে আসেন। এতে শেয়ারবাজারে উত্থান ত্বরান্বিত হয়। গত কয়েকদিনের লেনদেন দেখে মনে হচ্ছে, তারা দেশের পরিবর্তন নিয়ে অনেক আশাবাদী।

শেয়ারবাজার বিশেষজ্ঞ আবু আহমেদ বলেন, গত ৫ জুলাইয়ের আগে পর্যন্ত দেশের মানুষের সামনে ছিল শুধু হতাশা। পট-পরিবর্তনে এমন আশা তৈরি হয়েছে, যা কয়েকদিন আগেও কল্পনার অতীত ছিল। দেশের শেয়ারবাজারে যারা বিনিয়োগ করেন, তারা এ দেশেরই মানুষ। তারাও আশাবাদী যে, অর্থনীতির আকাশে কালো মেঘ কেটে যাবে, তৈরি হবে নতুন সম্ভাবনা।

আবু আহমেদ বলেন, শেখ হাসিনার বিগত সরকার কিছু অবকাঠামোগত উন্নয়নের মরীচিকায় মানুষকে আটকে রেখেছিল। বিশাল অঙ্কের বৈদেশিক মুদ্রার রিজার্ভ, রপ্তানি আয়, সরকারের রাজস্ব আয়ের অঙ্ক দিয়ে ভুলিয়ে রাখার চেষ্টা করেছিল। শেষ সময়ে এসে এসব মরীচিকা দূর হয়ে সত্য বেরিয়ে আসছিল। ফলে অর্থনীতির পুরো কাঠামো যেকোনো সময় ভেঙে পড়বে–এমন আশঙ্কা তৈরি হয়েছিল সবার মনে। এতে শেয়ারবাজারে দিনের পর দিন ব্যাপক দরপতন হয়েছে।

নতুন আশাবাদ তৈরির কারণ ব্যাখ্যায় আবু আহমেদ বলেন, ড. ইউনূস বিশ্বব্যাপী বেশ সমাদৃত ব্যক্তি। শুধু তাত্ত্বিক দিক থেকে নয়, প্রায়োগিক দিক থেকেও অর্থনীতি বেশ ভালো বোঝেন। বর্তমানের বড় সমস্যার একটি হলো বৈদেশিক মুদ্রার রিজার্ভ সংকট। আশা করা যায়, ড. ইউনূসের সঙ্গে পশ্চিমা বিশ্বের সুসম্পর্ক থাকায় উন্নয়ন সহযোগীরা সহায়তা বাড়াবে।

ঢাকার শেয়ারবাজারের লেনদেন পর্যালোচনায় দেখা গেছে, গত মঙ্গলবার থেকে গতকাল পর্যন্ত শেয়ারদর বাড়ার কারণে ডিএসইএক্স সূচক ৬৯৫ পয়েন্ট বেড়েছে। সূচক বাড়ার হার ১৩ দশমিক ৩০ শতাংশ। গত এক যুগে অল্প সময়ে এত বৃদ্ধি আর দেখা যায়নি।

পয়েন্ট বিবেচনায় গতকালের বৃদ্ধি বাংলাদেশের শেয়ারবাজারের ইতিহাসে ১৩তম সর্বোচ্চ। একদিনে সর্বোচ্চ ১০১২ পয়েন্ট বেড়েছিল ২০১১ সালের ১১ জানুয়ারি। অবশ্য ওই সময় শেয়ারদরে সার্কিট ব্রেকার ছিল ২০ শতাংশ, যা এখন ১০ শতাংশ এবং তালিকাভুক্ত সব শেয়ারই তৎকালীন প্রধান সূচকে অন্তর্ভুক্ত ছিল। এখন তালিকাভুক্ত ৩৬০ শেয়ারের মধ্যে সূচকভুক্ত ২৫২টি। গতকাল সূচক বাড়ার হার বিবেচনায় গতকালের বৃদ্ধি বাংলাদেশের শেয়ারবাজারের ইতিহাসে ১৫তম সর্বোচ্চ। একদিনে সর্বোচ্চ ২২ শতাংশ সূচক বেড়েছিল ২০০৯ সালের ১৫ নভেম্বর।

শেয়ারবাজারের অন্যতম প্রধান ব্রোকারেজ হাউস প্রাইম ব্যাংক সিকিউরিটিজের ব্যবস্থাপনা পরিচালক মোহাম্মদ মনিরুজ্জামান সমকালকে বলেন, বুধবার শেয়ারদর বাড়ার ক্ষেত্রে কিছুটা ভালো শেয়ারের আধিক্য দেখা গেলেও গতকালসহ বাকি দুই দিন ভালো-মন্দ সব শেয়ারের দর কম-বেশি বেড়েছে। এর মধ্যে মৌলভিত্তির শেয়ারগুলোর দর বাড়ছে, যা বেশ ইতিবাচক। এসব শেয়ার ছাড়া ব্যাংকের শেয়ারদর বৃদ্ধি ও সূচকের উত্থানে বড় ভূমিকা রাখছে।"
2024-08-08 23:04:46,শেখ হাসিনার দেশত্যাগের তিন দিনের মাথায় অন্তর্বর্তী সরকার গঠন,"শেখ হাসিনার দেশত্যাগের তিন দিনের মাথায় অন্তর্বর্তী সরকার গঠন করা হয়েছে। সরকারের প্রধান হয়েছেন শান্তিতে নোবেলজয়ী ড. মুহাম্মদ ইউনূস। বৃহস্পতিবার রাত ৯টা ১৫ মিনিটে বঙ্গভবনে ড. মুহাম্মদ ইউনূসকে শপথবাক্য পাঠ করান রাষ্ট্রপতি মো. সাহাবুদ্দিন। পরে শপথ নেন অন্তর্বর্তী সরকারের ১৩ উপদেষ্টা। ঢাকায় না থাকায় শপথ অনুষ্ঠানে উপস্থিত ছিলেন না বাকি তিন উপদেষ্টা। তারা হলেন- বিধান রঞ্জন রায়, ফারুক-ই-আজম ও সুপ্রদিপ চাকমা।

ছাত্র-জনতার আন্দোলনের মুখে ৫ আগস্ট প্রধানমন্ত্রী পদ থেকে শেখ হাসিনার পদত্যাগের পর দেশ পরিচালনার জন্য অন্তর্বর্তী সরকার গঠনের প্রক্রিয়া শুরু হয়। গত মঙ্গলবার দ্বাদশ জাতীয় সংসদ ভেঙে দেন রাষ্ট্রপতি। ওইদিন রাতে বঙ্গভবনে রাষ্ট্রপতি মো. সাহাবুদ্দিনের সঙ্গে তিন বাহিনীর প্রধান ও বৈষম্যবিরোধী ছাত্র আন্দোলনের সমন্বয়কদের বৈঠকে সিদ্ধান্ত হয় অন্তর্বর্তী সরকারের প্রধান হবেন ড. ইউনূস।"
2024-08-08 23:03:31,অর্থনীতির প্রধান সূচকে নিম্নগতি,"চলতি বছরের জুন মাসের তুলনায় জুলাইয়ে দেশের অর্থনীতির প্রধান প্রধান সূচকে বেশ নিম্নগতি দেখা গেছে। এ সময়ে কৃষি ব্যবসা, উৎপাদন, নির্মাণ ও সেবা খাতের গতি কমে যাওয়ায় অর্থনীতিতে এর নেতিবাচক প্রভাব পড়েছে। দেশে অর্থনীতির গতিশীলতা অনুধাবনে পারচেজিং ম্যানেজারস ইনডেক্সে (পিএমআই) এ চিত্র উঠে এসেছে।

গত মে মাসে প্রথমবারের মতো পিএমআই প্রকাশ করে মেট্রোপলিটন চেম্বার অব কমার্স অ্যান্ড ইন্ডাস্ট্রি (এমসিসিআই) ও বেসরকারি গবেষণা প্রতিষ্ঠান পলিসি এক্সচেঞ্জ বাংলাদেশ। এর পর প্রতি মাসে প্রকাশ করা হচ্ছে। গতকাল বৃহস্পতিবার জুলাই মাসের পিএমআই প্রকাশ করা হয়।

দেশের পিএমআই মান জুন মাসের তুলনায় জুলাইতে ২৭ শতাংশ কমে ৩৬ দশমিক ৯ শতাংশে নেমেছে। জুন মাসে এ সূচকের মান ছিল ৬৩ দশমিক ৯। মে মাসে ছিল ৭০ দশমিক ১। এপ্রিলে পিএমআইয়ের মান ছিল ৬২ দশমিক ২। গত ডিসেম্বরে পিএমআই ছিল ৫৫। তবে জাতীয় নির্বাচনের পর অর্থনীতির গতিশীলতা বাড়তে থাকে। টানা দুই মাস বৃদ্ধির পর মার্চ থেকে এ সূচক কমতে শুরু করে। এপ্রিলেও কিছুটা কমে। তার পর মে মাসে অর্থনীতির গতিশীলতা বাড়লেও জুনে তা আবার কমে।

পিএমআই প্রতিবেদনে বলা হয়, সম্প্রতি ব্যাপক অস্থিতিশীল পরিস্থিতির পরিণতিতে সাবেক প্রধানমন্ত্রীর পদত্যাগ এবং সরকারের পতনের ঘটনা অর্থনীতিতে প্রভাব ফেলেছে। পরিস্থিতি নিয়ন্ত্রণে আনতে সাবেক সরকারের চরম মাত্রার পদক্ষেপের প্রভাবে অর্থনীতির সব সূচকে বড় ধরনের সংকোচন দেখা গেছে। তবে ভবিষ্যতে ব্যবসা বাণিজ্যের সূচকে গতি বাড়তে পারে আশা করা যায়।"
2024-08-08 23:01:30,কলকারখানার নিরাপত্তা বাড়ানোর অনুরোধ এফবিসিসিআইর,"শিল্প-কলকারখানার নিরাপত্তা বাড়ানোর অনুরোধ জানিয়েছে ব্যবসায়ীদের শীর্ষ সংগঠন এফবিসিসিআই। গতকাল বৃহস্পতিবার গণমাধ্যমে পাঠানো সংবাদ বিজ্ঞপ্তিতে এফবিসিসিআই সভাপতি মাহবুবুল আলম এ অনুরোধ জানান।

সংবাদ বিজ্ঞপ্তিতে বলা হয়, বাংলাদেশের ছাত্র-জনতার হাতে গত কয়েকদিনে এক অভাবনীয় বিপ্লব হয়েছে। এ বিপ্লবের ফলে ছাত্র-জনতার মাঝে নতুন আশার সঞ্চার হয়েছে। ইতিহাসের এই সন্ধিক্ষণে তারা একটি নিরাপদ, বৈষম্যহীন এবং মানবিক সমাজ গঠনে কাজ করে যাচ্ছে। এ অর্জনের মাঝেও কিছু দুষ্কৃতকারী ও ষড়যন্ত্রকারী বিভিন্ন স্থানে জনগণের জানমাল, ব্যবসা প্রতিষ্ঠান ও কলকারখানায় হামলা করছে বলে অভিযোগ পাওয়া যাচ্ছে। ব্যবসায়ী সমাজ এ ধরনের ঘৃণিত কাজের হোতাদের ধিক্কার জানাচ্ছে।

এফবিসিসিআই সভাপতি বলেন, ব্যবসায়ী সমাজ আশান্বিত যে, এই নৈরাজ্য দমনে বাংলাদেশের সাহসী ছাত্রসমাজ পরিশ্রম করে যাচ্ছে। তারা এরই মধ্যে রাজধানী ঢাকাসহ দেশের বিভিন্ন জেলায় ট্রাফিক নিয়ন্ত্রণ, পরিষ্কার-পরিচ্ছন্নতাসহ দ্রব্যমূল্য নিয়ন্ত্রণের মধ্যে রাখতে বাজার মনিটরিং করছে। এতে সাধারণ জনগণের মাঝে স্বস্তি ফিরে এসেছে। তবে কয়েকটি শিল্পাঞ্চলে মালিক ও কর্মীদের মাঝে এখনও আতঙ্ক রয়ে গেছে। এ অবস্থায় ব্যবসা প্রতিষ্ঠান ও শিল্প-কারখানার নিরাপত্তা রক্ষায় আইনশৃঙ্খলা রক্ষাকারী বাহিনীর সঙ্গে ছাত্র সমাজকেও এগিয়ে আসার আহ্বান জানাচ্ছে এফবিসিসিআই।"
2024-08-08 23:00:46,সবজির বাজারে স্বস্তি,"নিত্যপণ্যের বাজারে কিছুটা স্বস্তি দেখা গেছে। কিছু পণ্যের দাম কমতির দিকে। বিশেষ করে অধিকাংশ সবজির দর কমে অর্ধেকে নেমেছে। তবে চাল-ডালের মতো গুরুত্বপূর্ণ কয়েকটি পণ্যের দর আগের মতোই।

ব্যবসায়ীরা বলছেন, কয়েকদিনের টানা আন্দোলনের কারণে বাজার ব্যবস্থাপনা অনেকটা এলোমেলো হয়ে যায়। এ পরিস্থিতিতে পণ্যের দর যেভাবে বাড়ার আশঙ্কা ছিল, তা হয়নি। এর মূল কারণ হচ্ছে, রাস্তায় ও বাজারে চাঁদাবাজি কমেছে। সে জন্য ব্যাপারীদের খরচ কমেছে। পাশাপাশি ন্যায্য দরে পণ্য নিশ্চিত করতে শিক্ষার্থীদের তদারকি চলছে। এসব কারণে পাইকারি পর্যায়ে সবজির দর অনেকটা কমেছে। যার প্রভাব পড়েছে খুচরা বাজারে। তাছাড়া আগের তুলনায় বাজারে সবজির সরবরাহ বেড়েছে, যা দাম কমার একটা কারণ।

ব্যবসায়ীরা মনে করেন, যদি আবার চাঁদাবাজি শুরু হয়, তাহলে পণ্যের দর বেড়ে যাবে। কেননা, এক দল বিদায় হলেও আরেক দল দখল বাণিজ্যে নেমেছে। প্রতিদিনই বাজারে এসে হুমকি-ধমকি দিচ্ছে তারা।

গতকাল ঢাকায় বাজারভেদে বেগুন, মুলা, পটোল, পেঁপে, ঢ্যাঁড়শ, ধুন্দল, ঝিঙে ও চিচিঙার মতো বেশ কয়েকটি সবজি বিক্রি হচ্ছে ৩০ থেকে ৫০ টাকায়। সপ্তাহ দুয়েক আগে এসব সবজি কিনতে ক্রেতাদের খরচ করতে হয়েছে ৭০ থেকে ১০০ টাকা। ১৪ থেকে ১৫ দিন আগে বরবটি ও করলার কেজি ১৩০ থেকে ১৫০ টাকায় বিক্রি হলেও এখন কেনা যাচ্ছে ৭০ থেকে ৮০ টাকায়। এভাবে অন্য সবজির দরও কমেছে উল্লেখযোগ্য হারে। তবে নতুন করে না বাড়লেও আগের মতো উচ্চ দরেই বিক্রি হচ্ছে চাল ও ডাল।

কারওয়ান বাজারের কাঁচামালের আড়তদার ইউছুফ আলী সমকালকে জানান, রাতে সবজিভর্তি ট্রাক বাজারে ঢুকলেই প্রতি গাড়ি বাবদ ৩০০ থেকে ৫০০ টাকা চাঁদা দিতে হতো। আমদানি করা সবজি হলে চাঁদার হার বেড়ে হতো ৮০০ থেকে হাজার টাকা। এ ছাড়া পথে পুলিশকে দিতে হতো ৩০০ থেকে ৫০০ টাকার মতো। দেশের বিভিন্ন জেলা থেকে যেসব ব্যাপারী সবজি আনেন, তারা এসব চাঁদা সবজির দামের সঙ্গে হিসাব করেই পাইকারি বিক্রি করতেন। ফলে দাম বেশি পড়ত।

ফুটপাতের ডিম ব্যবসায়ী সাইফুল গাজী বলেন, আগে প্রতিদিন ফুটপাত ভাড়া ২৫০, পুলিশকে ১০০ এবং সিটি করপোরেশনের নামে ৫০ টাকা চাঁদা নেওয়া হতো। চার দিন ধরে এসব টাকা খরচ থেকে রেহাই পাচ্ছেন ছোট ও খুচরা ব্যবসায়ীরা। তিনি বলেন, এতদিন যে অস্থিরতা ছিল, তাতে ডিম ও মুরগির দর আরও বেড়ে যেত। কিন্তু চাঁদা বাবদ খরচ না হওয়ায় নতুন করে দর বাড়েনি।"
2024-08-08 22:59:20,ট্রাফিকের দায়িত্বে থাকা শিক্ষার্থীদের বিশ্রামে অস্থায়ী বুথ,"রাজধানীর ভাটারায় রোদ মাথায় নিয়েই ট্রাফিকের দায়িত্ব পালন করছেন ২০ বছরের এক শিক্ষার্থী। সাধারণ শিক্ষার্থীদের সরব উপস্থিতিতে বৈষম্যবিরোধী ছাত্র আন্দোলনের মধ্য দিয়ে পতন হয়েছে ১৫ বছর ক্ষমতায় থাকা শেখ হাসিনা সরকারের। আর এই সময়ে সড়কে নেই কোনো ট্রাফিক পুলিশ। দেশের অস্থিতিশীল এই পরিস্থিতির মধ্য জনগণের সেবায় গুরুত্বপূর্ণ দায়িত্ব পালন করে যাচ্ছেন স্কুল, কলেজ, বিশ্ববিদ্যালয় পড়ুয়া ছাত্র-ছাত্রীরা। সড়ক পরিচ্ছন্ন করার কাজ থেকে শুরু করে সব গুরুত্বপূর্ণ কাজে এখন নিয়োজিত তারা। আর এ নিয়ে সাধারণ জনগণের মধ্যও দেখা গেছে স্বস্তি।

‘আগে সড়কে বিনা কারণেই দীর্ঘ সময় যানজটে কাটাতে হত। অথচ শিক্ষার্থীরা কত সুষ্ঠুভাবে দায়িত্ব পালন করছে’- বলছিলেন ভাটারা সড়কে সিএনজিতে বসা যাত্রী সেলিম সরকার।

শিক্ষার্থীদের নিরলস পরিশ্রমে খানিক বিশ্রামের ব্যবস্থায় ইতোমধ্যই অনেক বেসরকারি প্রতিষ্ঠান সড়কে অস্থায়ী বুথ স্থাপন করেছে। বুথে রয়েছে বসে বিশ্রাম নেওয়ার ব্যবস্থা, রয়েছে পানিসহ নাস্তা ও খাবার, জিনিসপত্র রাখার জন্য টেবিল, ফ্যান ও টয়লেট।

কিশোর-কিশোরী শিক্ষার্থীরাও দেশ ও দেশের মানুষের সেবায় রাস্তায় নেমে আসছে। দেশটাতো আমাদের সবার। তাই এ দেশের প্রতি আমাদের সবারই কিছু দায়বদ্ধতা আছে। সেখান থেকেই এই শিক্ষার্থীদের পাশে থাকতে আমাদের প্রতিষ্ঠান থেকে এমন উদ্যোগ নেওয়া হয়েছে, বলছিলেন নাম প্রকাশে অনিচ্ছুক একটি বেসরকারি প্রতিষ্ঠানের দায়িত্বশীল ব্যক্তি।

ধানমন্ডি সাতরাস্তা মসজিদ এলাকাতেও চোখে পড়েছে একই চিত্র। প্রতিষ্ঠানগুলোর এমন উদ্যোগকে সাধুবাদ জানিয়েছে শিক্ষার্থীরা। তারা বলছেন, এভাবেই যদি আমরা সবাই নিজ নিজ জায়গা থেকে একে অপরের কাজে পাশে থাকি। তবে সুন্দর সৃশৃঙ্খল একটি দেশ গড়া সম্ভব, যা এখন আমাদের সবার স্বপ্ন।"
2024-08-08 22:51:34,ছাত্ররাজনীতি নিষিদ্ধ হলো কুমিল্লা বিশ্ববিদ্যালয়ে,"কুমিল্লা বিশ্ববিদ্যালয়ে (কুবি) সব ধরনের রাজনীতি নিষিদ্ধের সিদ্ধান্ত নেওয়া হয়েছে। বৃহস্পতিবার বিশ্ববিদ্যালয়ের সিন্ডিকেট সভায় এ সিদ্ধান্ত হয়। বিষয়টি নিশ্চিত করেন বিশ্ববিদ্যালয়ের উপ-উপাচার্য অধ্যাপক ড. মোহাম্মদ হুমায়ুন কবির।

নাম প্রকাশে অনিচ্ছুক এক সিন্ডিকেট সদস্য জানান, বিশ্ববিদ্যালয়ের প্রথম সিন্ডিকেটেই সব ধরনের রাজনীতি বন্ধের সিদ্ধান্ত হয়েছিল। তারই আলোকে আজ ১০০তম সিন্ডিকেট সভায় সব ধরনের রাজনীতি বন্ধের সিদ্ধান্ত নেওয়া হয়। কোনো শিক্ষার্থী যদি রাজনৈতিক সংগঠন কিংবা তার ভ্রাতৃপ্রতিম সংগঠনের সঙ্গে যুক্ত থাকে তাহলে বিশ্ববিদ্যালয়ের শৃঙ্খলাবিধি অনুযায়ী তার বিরুদ্ধে ব্যবস্থা নেওয়া হবে।

তিনি জানান, কুমিল্লা বিশ্ববিদ্যালয়ের আইনের ৪৩ অনুচ্ছেদের ৪ নম্বর ধারায় বলা আছে, কোনো শিক্ষক, কর্মকর্তা বা কর্মচারী কোনো রাজনৈতিক সংগঠনের সদস্য হতে পারবেন না। সে জন্য নতুন করে নিষিদ্ধ করার কিছু নাই।

প্রসঙ্গত, বিকাল ৪টার মধ্যে কুমিল্লা বিশ্ববিদ্যালয়ে সব ধরনের রাজনীতি বন্ধের আল্টিমেটাম দেয় শিক্ষার্থীরা, যার প্রেক্ষিতে জরুরি সিন্ডিকেট সভা ডেকে এই সিদ্ধান্ত নেওয়া হয়।"
2024-08-08 22:49:39,রাষ্ট্র বিনির্মাণে আশু পদক্ষেপের জন্য কয়েকটি প্রস্তাবনা,"ছাত্রসমাজের কোটা সংস্কার আন্দোলনের প্রাথমিক জয় এসেছে ৫ আগস্ট। তবে সমন্বয়কদের বক্তব্যে স্পষ্ট স্বীকৃতি রয়েছে যে উপযুক্ত অন্তর্বর্তীকালীন সরকার গঠন ও প্রচলিত ধারার রাজনীতির বাইরে গিয়ে রাষ্ট্রের সব প্রতিষ্ঠান নতুন করে গড়ে তোলা প্রয়োজন। পাশাপাশি গতানুগতিক ধারায় দেশ পরিচালনার রাজনীতি পুনঃস্থাপনের উদ্যোগও লক্ষণীয়। এ প্রবণতা ইতিহাসে বহুবার দেখা গেছে। সাধারণ মানুষ যখন আত্মত্যাগের মাধ্যমে বিজয়ের দোরগোড়ায় পৌঁছে, সে সময় পক্ষে-বিপক্ষের কিছু শক্তিধর স্বার্থগোষ্ঠী দরকষাকষি ও সমঝোতা করে পুরোনো ধাঁচে নতুন সরকার প্রতিষ্ঠার উদ্যোগ নেয়।

সমাজে দ্রুত স্থিতি ফিরিয়ে আনার জন্য নির্দিষ্ট আন্দোলনের দ্রুত পরিসমাপ্তি টানার চাপ থাকে। সেই প্রক্রিয়ায় প্রথাগতভাবে যাদের বিরুদ্ধে আন্দোলন হয়েছিল, তারা যেমন সংবিধানের বাধ্যবাধকতার কারণে জড়িত থাকেন, তেমনি দেশি-বিদেশি নানা শক্তি বা স্বার্থ ভবিষ্যৎ রূপরেখাকে প্রভাবান্বিত করার জন্য সক্রিয় ভূমিকায় লিপ্ত হয়। নানা কারণে যাদের রক্তের বিনিময়ে নির্দিষ্ট লক্ষ্য অর্জন সম্ভব হয়েছে, তারা অন্তর্বর্তীকালীন প্রক্রিয়ায় পর্যাপ্ত ভূমিকা রাখতে পারেন না অথবা সুকৌশলে তাদেরকে প্রক্রিয়ার বাইরে রাখার প্রচেষ্টা থাকে। এই প্রক্রিয়ায় নতুন মোড়কে যে পুরোনো ধাঁচের ব্যবস্থার প্রবর্তন করা হয়, তা থেকে জনতার অর্জন দীর্ঘস্থায়ী হতে পারে না।

বাঙালির ইতিহাসে এবং পরবর্তী সময়ে পূর্ব পাকিস্তান ও বাংলাদেশের ইতিহাসে এ ধরনের ঘটনা কয়েকবার ঘটেছে। সে কারণে সমঝোতা প্রক্রিয়া শুরুর আগে আন্দোলনের অগ্রজদের রাষ্ট্র বিনির্মাণের উদ্দেশ্যে ন্যূনতম কিছু ‘মৌলিক’ পরিবর্তন চিহ্নিত করা প্রয়োজন। রাষ্ট্র বিনির্মাণের নতুন উদ্যোগে যারা অংশ নেবেন, তাদের নিম্নোক্ত বিষয়গুলোর প্রতি গুরুত্ব দেওয়ার আহ্বান রইল।

এক. নতুন রাজনৈতিক দল নিবন্ধনের বর্তমান আইনি ব্যবস্থায় প্রয়োজনীয় পরিবর্তন এনে আন্দোলনরত ছাত্র-সমন্বয়কদের তাদের পছন্দমতো প্রয়োজনীয় সংখ্যক সদস্য নিয়ে নতুন রাজনৈতিক সংগঠন গড়ার সুযোগ দিতে হবে। বাংলাদেশে নতুন ধারার রাজনীতি চালু করার জন্য এটা অত্যাবশ্যকীয়।

দুই, ১৯৫১ ও পরবর্তী সময়ে ১৯৭২ সালের সংবিধান ও নাগরিক আইনের প্রতি শ্রদ্ধা রেখে আমাদের নিশ্চিত করতে হবে যে বাংলাদেশ নামে এ ভূখণ্ডের আইন প্রণয়ন ও শাসনভার তাদের হাতেই ন্যস্ত থাকবে, যারা কেবল বাংলাদেশ রাষ্ট্রের প্রতি অনুগত থাকবেন। রাষ্ট্রীয় সার্বভৌমত্ব রক্ষার্থে যে কোনো অন্তর্বর্তীকালীন ব্যবস্থায় কমিটি বা নির্বাচন কমিশন বা অন্তর্বর্তীকালীন সরকার গঠনকালে উল্লিখিত নীতি অনুসরণ না করলে কোনো কিছুই পাল্টানো সম্ভব নয়। এই একক বাংলাদেশি নাগরিকত্বের নীতি নির্বাচন কমিশন পুনর্গঠনকালে সদস্য ও কর্ণধার নিয়োগের ক্ষেত্রেও প্রযোজ্য হতে হবে।

দ্বিতীয় প্রস্তাবটির আরও ব্যাখ্যা প্রয়োজন হতে পারে। যেমন: ক. বাংলাদেশি বংশোদ্ভূত কেউ অন্য দেশের নাগরিকত্ব নিলে সে অবশ্যই তার জন্মভূমির সঙ্গে লেনদেনে কিছু বাড়তি সুবিধা পেতে পারে (যেমন সহজ ভিসা, সম্পদ মালিকানায়, কর ইত্যাদি), যা বিশদভাবে পরে নির্ধারণ সম্ভব। কিন্তু ভিনদেশের সংবিধান ও নিরাপত্তার স্বার্থের প্রতি অনুগত এবং অনিবাসী ব্যক্তিদের আইন প্রণয়নে (সংসদ সদস্য), আইন ব্যাখ্যায় (বিচারিক বিভাগ), আইন প্রয়োগে বা আইন ও নিরাপত্তা রক্ষায় (যেমন পুলিশ, র‍্যাব, বর্ডার গার্ড, তিনটি সশস্ত্র বাহিনী) এবং রাষ্ট্রীয় প্রশাসনে অংশ নেওয়া থেকে বারিত করা জরুরি।

খ. তবে একই সঙ্গে বিদেশে নাগরিকত্ব নেওয়া বাংলাদেশি বংশোদ্ভূত ব্যক্তিদের ভিন্নভাবে নিবন্ধীকরণ, তাদের মধ্যকার আগ্রহীদের যাচাই-বাছাই করে বাংলাদেশ রাষ্ট্রের বিনির্মাণে তাদের সম্পৃক্ত করার সর্বাত্মক চেষ্টা নিতে হবে। এ জন্য বাইরের দেশের নাগরিকত্ব ত্যাগ করে বাংলাদেশে আবাস নেওয়ার আহ্বান জানানো যেতে পারে।

আমি আশা করব, উপরোক্ত দুটো প্রস্তাব (ব্যাখ্যাসহ) অন্তর্বর্তীকালীন সরকার কার্যক্রম শুরুর গোড়াতেই নীতিগতভাবে গ্রহণ করবে। অন্যথায় ভিনদেশি নাগরিকদের নিয়ে বাংলাদেশ রাষ্ট্র বিনির্মাণ শুরু সম্ভব নয়। দ্বিতীয় নীতিমালা কার্যকর করার জন্য তৃতীয় একটি প্রস্তাব রইল।

তিন. স্বরাষ্ট্র মন্ত্রণালয়ের অধীনে (নির্বাচন কমিশন থেকে স্থানান্তরিত) জন্মনিবন্ধন ও নাগরিক নিবন্ধনের তথ্যাগার প্রশাসন ও নাগরিক সমাজের উপযুক্ত ব্যক্তিদের নিয়ে গঠিত কার্যনির্বাহী ক্ষমতাসম্পন্ন একটি কমিটি বা (নবগঠিত) সংস্থার নিয়ন্ত্রণে আনা আবশ্যক। ছোট-বড় সব শহরে, পাড়ায় পাড়ায় এবং শিল্পাঞ্চল বা কলকারখানায় জনসংযোগ সমিতি গড়ে তুলে নাগরিক তালিকা যাচাই-বাছাই প্রক্রিয়া শুরু করা। একই সঙ্গে বেআইনিভাবে বসবাসকারী এবং বেআইনিভাবে কর্মরত বহিরাগতদের তালিকা প্রস্তুত এবং আইন রক্ষাকারী প্রতিষ্ঠানের সহায়তায় তাদের প্রত্যাগমনের ব্যবস্থা নেওয়া। যদিও নবগঠিত সরকার বাংলাদেশি বংশোদ্ভূত বিদেশি নাগরিকদের বিভিন্ন খাতে কাজের সুযোগ দেওয়ার সিদ্ধান্ত নেবে বলে আশা করি। তবে তার সুষ্ঠু প্রয়োগের জন্য এই শ্রেণির ব্যক্তিদের ও তাদের কর্মাবস্থা সম্পর্কে তথ্য সন্নিবদ্ধ করা প্রয়োজন। এই তথ্যভান্ডারের নিরাপত্তা নিশ্চিত করার জন্য প্রয়োজনীয় ব্যবস্থা নিতে হবে।

এ প্রসঙ্গে উল্লেখ্য, তথ্যপ্রযুক্তি খাতের অভিভাবকত্বে পুরোনো পরামর্শককেন্দ্রিক যে অদৃশ্য রাজত্ব গড়ে উঠেছে, তা নতুন করে ঢেলে সাজানো জরুরি। একই সঙ্গে বিটিআরসিতে (বিধি সংস্থায়) সশস্ত্র বাহিনীর প্রতিনিধির বাইরে নাগরিক সমাজের কারিগরি জ্ঞানসম্পন্ন ব্যক্তিদের নির্বাহী দায়িত্বে সম্পৃক্ত করতে হবে।

পরিশেষে, বিজয়ী তরুণদের প্রতি আন্তরিক শুভেচ্ছা ও শহীদ পরিবারের প্রতি গভীর সমবেদনা। সামষ্টিকভাবে তার কার্যকর রূপ দিতে আমার শেষ প্রস্তাব।

চার. ছাত্রদের কোটা সংস্কার আন্দোলনকে এবং শহীদ ও যোদ্ধাদের অবদান বাংলাদেশের ইতিহাসে চিরস্মরণীয় করে রাখার জন্য একটি দিন বেছে নিয়ে তাকে জাতীয় দিবসের মর্যাদা দেওয়া। সেই সঙ্গে শহীদ পরিবারের সঙ্গে আলোচনার ভিত্তিতে উপযুক্ত সম্মাননার ব্যবস্থা নিতে হবে।

নতুন দিনের সূচনা হোক।

সাজ্জাদ জহির: অর্থনীতিবিদ; নির্বাহী পরিচালক, ইকোনমিক রিসার্চ গ্রুপ (ইআরজি)"
2024-08-08 22:48:28,অন্তর্বর্তী সরকারের উপদেষ্টাদের পরিচিতি,"অন্তর্বর্তীকালীন সরকারের প্রধান উপদেষ্টা হিসেবে শপথ নিলেন শান্তিতে নোবেলজয়ী অর্থনীতিবিদ ড. মুহাম্মদ ইউনূস। ১৬ উপদেষ্টা নিয়ে তার সরকারের যাত্রা শুরু হচ্ছে। আজ বৃহস্পতিবার রাত সাড়ে ৯টার দিকে বঙ্গভবনে রাষ্ট্রপতি মো. সাহাবুদ্দিন তাদের শপথবাক্য পাঠ করান।

উপদেষ্টাদের পরিচিতি

১. সালেহ উদ্দিন আহমেদ

ড. সালেহউদ্দিন আহমেদ ছিলেন বাংলাদেশের একজন বিশিষ্ট অর্থনীতিবিদ এবং বাংলাদেশের কেন্দ্রীয় ব্যাংক বাংলাদেশ ব্যাংকের নবম গভর্নর। ড. ফখরুদ্দীন আহমদ দায়িত্ব ত্যাগের পর তিনি ২০০৫ সালের ১ মে গভর্নর হিসেবে দায়িত্ব লাভ করেন এবং ২০০৯ সালের ৩০ এপ্রিল পর্যন্ত এই পদে অধিষ্টিত থাকেন।

ব্রাহ্মণবাড়িয়া জেলার নবীনগর উপজেলার শ্রীরামপুর (দরিশ্রীরামপুর) গ্রামে তার জন্ম। তিনি ঢাকা কলেজিয়েট স্কুল থেকে ১৯৬৩ সালে এবং ঢাকা কলেজ থেকে ১৯৬৫ সালে বিজ্ঞান বিভাগ থেকে যথাক্রমে এসএসসি ও এইচএসসি পাস করেন। ১৯৬৮ সালে ঢাকা বিশ্ববিদ্যালয় থেকে অর্থনীতিতে বিএ অনার্স পাস করেন। ১৯৬৯ সালে একই বিষয়ে এমএ পাস করেন। ১৯৭০ সালে ঢাকা বিশ্ববিদ্যালয়ে অর্থনীতির লেকচারার হিসেবে যোগ দেন। তৎকালীন পাকিস্তানের কেন্দ্রীয় প্রশাসনে সিভিল সার্ভিস অব পাকিস্তান (সিএসপি) ক্যাডারে যোগ দেন। ১৯৭৮ সালে কানাডার হ্যামিল্টন শহরে অবস্থিত ম্যাকমাস্টার বিশ্ববিদ্যালয় থেকে অর্থনীতিতে পিএইচডি ডিগ্রি লাভ করেন।

২. ড. আসিফ নজরুল

আসিফ নজরুলের জন্ম ১২ জানুয়ারি ১৯৬৬। তিনি একাধারে লেখক, ঔপন্যাসিক, রাজনীতি বিশ্লেষক, সংবিধান বিশেষজ্ঞ ও কলামিস্ট। তিনি ঢাকা বিশ্ববিদ্যালয়ের আইন বিভাগের অধ্যাপক।

আসিফ নজরুল ১৯৮৬ সালে ঢাকা বিশ্ববিদ্যালয়ের আইন বিভাগ থেকে স্নাতক ও ১৯৮৭ সালে স্নাতকোত্তর সম্পন্ন করেন। ১৯৯৯ সালে সোয়াস (স্কুল অফ ওরিয়েন্টাল অ্যান্ড আফ্রিকান স্টাডিজ) ইউনিভার্সিটি অব লন্ডন থেকে তার পিএইচডি সম্পন্ন করেন। পরবর্তীতে জার্মানির বন শহরের ইনভায়রনমেন্টাল ল’ সেন্টার থেকে তিনি পোস্ট ডক্টরেট ফেলোশিপ অর্জন করেন। তিনি স্কুল অফ ওরিয়েন্টাল অ্যান্ড আফ্রিকান স্টাডিজে একজন কমনওয়েলথ ফেলো হিসেবে কাজ করেন।

ঢাকা বিশ্ববিদ্যালয়ে শিক্ষক হিসেবে যোগদানের পূর্বে ১৯৯১ সালে আসিফ নজরুল একটি বহুল প্রচারিত সাপ্তাহিক পত্রিকা বিচিত্রায় কাজ করতেন। তিনি কিছু সময় বাংলাদেশ সরকারের একজন সরকারি কর্মকর্তা (ম্যাজিস্ট্রেট) হিসেবে কাজ করেছেন।

৩. আদিলুর রহমান খান

আদিলুর রহমান খানের জন্ম ২৩ ডিসেম্বর ১৯৫২। একজন মানবাধিকারকর্মী এবং মানবাধিকার সংস্থা অধিকারের প্রতিষ্ঠাতা। তিনি বাংলাদেশের একজন আইনজীবী এবং সাবেক ডেপুটি অ্যাটর্নি জেনারেল। তিনি ঢাকা বিশ্ববিদ্যালয়ে আইন বিষয়ে পড়াশোনা করেছেন। আদিলুর রহমান এবং সুশীল সমাজের অন্য সদস্যরা ১০ অক্টোবর ১৯৯৪ সালে মানবাধিকার সংস্থা অধিকার প্রতিষ্ঠা করেন। তিনি বাংলাদেশ জাতীয়তাবাদী দল-বাংলাদেশ জামায়াত-ই-ইসলামী সরকার কর্তৃক ডেপুটি অ্যাটর্নি জেনারেল নিযুক্ত হয়েছিলেন।

২০১৩ সালে হেফাজত-ই-ইসলাম বাংলাদেশ ২০১৩ সালের শাপলা স্কোয়ার বিক্ষোভের সময় নেতাকর্মীদের অপসারণের অভিযানে নিহতের সংখ্যা সম্পর্কে ’বিভ্রান্তি ছড়ানোর’ জন্য খানের বিরুদ্ধে ঢাকায় একটি মামলা করা হয়।

৪. এ এফ হাসান আরিফ

আইনজীবী এএফ হাসান আরিফ বাংলাদেশের সাবেক অ্যাটর্নি জেনারেল এবং ফখরুদ্দিন আহমেদের নেতৃত্বাধীন তত্ত্বাবধায়ক সরকারের উপদেষ্টা ছিলেন। তিনি ১৯৪১ সালে কলকাতায় জন্মগ্রহণ করেন। আরিফ সেন্ট জেভিয়ার্স কলেজ কলকাতা থেকে তার মাধ্যমিক এবং উচ্চ মাধ্যমিক শিক্ষা সম্পন্ন করেন। তিনি কলকাতা বিশ্ববিদ্যালয় থেকে স্নাতক এবং এলএলবি ডিগ্রি সম্পন্ন করেন।

হাসান আরিফ অক্টোবর ২০০১ থেকে এপ্রিল ২০০৫ পর্যন্ত বাংলাদেশের অ্যাটর্নি জেনারেলের পদে অধিষ্ঠিত ছিলেন। তিনি জানুয়ারি ২০০৮ থেকে জানুয়ারি ২০০৯ পর্যন্ত বাংলাদেশের তত্ত্বাবধায়ক সরকারের আইন উপদেষ্টা ছিলেন।

৫. তৌহিদ হোসেন

মো. তৌহিদ হোসেনের জন্ম ১ ফেব্রুয়ারি ১৯৫৫ সালে। তিনি একজন সাবেক পররাষ্ট্র সচিব। তিনি দক্ষিণ আফ্রিকায় বাংলাদেশের সাবেক হাইকমিশনার ছিলেন তিনি ঢাকা বিশ্ববিদ্যালয় থেকে ইতিহাসে স্নাতকোত্তর সম্পন্ন করেন। তিনি ১৯৮১ সালে বাংলাদেশ ফরেন সার্ভিসে যোগদান করেন।

৬. সৈয়দা রিজওয়ানা হাসান

সৈয়দা রিজওয়ানা হাসানের জন্ম ১৫ জানুয়ারি ১৯৬৮ সালে। গণপ্রজাতন্ত্রী বাংলাদেশ সরকারের বন ও পরিবেশ মন্ত্রণালয়ের ‘পরিবেশ পুরস্কার’ এবং প্রথম বাংলাদেশি হিসেবে ‘গোল্ডম্যান এনভায়রনমেন্টাল প্রাইজ’ প্রাপ্ত এবং ২০০৯ খ্রিষ্টাব্দে টাইম সাময়িকীর ‘হিরোজ অব এনভায়রনমেন্ট’ খেতাবপ্রাপ্ত বাংলাদেশি আইনজীবী ও পরিবেশকর্মী।

৭. মো. নাহিদ ইসলাম

নাহিদ ইসলাম কোটা সংস্কার আন্দোলনের অন্যতম সমন্বয়ক। তিনি বৈষম্যবিরোধী ছাত্র আন্দোলনের অসহযোগ কর্মসূচিতে তৎকালীন প্রধানমন্ত্রী শেখ হাসিনার পদত্যাগের এক দফা দাবি ঘোষণা করেন। নাহিদের জন্ম ১৯৯৮ সালে ঢাকায়। তার বাবা শিক্ষক। মা গৃহিণী। তিনি সরকারি বিজ্ঞান কলেজ থেকে উচ্চমাধ্যমিক পাশ করেন। বর্তমানে তিনি ঢাকা বিশ্ববিদ্যালয়ে সমাজবিজ্ঞান নিয়ে পড়াশোনা করছেন।

৮. আসিফ মাহমুদ সজীব ভূঁইয়া

আসিফ মাহমুদ সজীব ভূঁইয়া কোটা সংস্কার আন্দোলনের অন্যতম সমন্বয়ক। তিনি বৈষম্যবিরোধী ছাত্র আন্দোলনের অসহযোগ কর্মসূচিতে তৎকালীন প্রধানমন্ত্রী শেখ হাসিনার পদত্যাগের এক দফা দাবি ঘোষণা করেন।

৯. ব্রিগেডিয়ার জেনারেল (অব.) এম সাখাওয়াত হোসেন

এম সাখাওয়াত হোসেনের জন্ম ১ ফেব্রুয়ারি ১৯৪৮ সালে। তিনি একজন সাবেক নির্বাচন কমিশনার (২০০৭-২০১২)। তিনি বাংলাদেশ সেনাবাহিনীতে ব্রিগেডিয়ার জেনারেল (অবসরপ্রাপ্ত)।

১০. সুপ্রদীপ চাকমা

সুপ্রদীপ চাকমা সাবেক রাষ্ট্রদূত ও পার্বত্য চট্টগ্রাম উন্নয়ন বোর্ডের চেয়ারম্যান। সুপ্রদীপ চাকমার জন্ম ১৯৬১ সালে খাগড়াছড়ির কমলছড়িতে। তিনি ঢাকা বিশ্ববিদ্যালয়ের মার্কেটিং বিভাগের ছাত্র ছিলেন। তিনি সপ্তম বিসিএসে সরকারি চাকরিতে যোগ দেন। মেক্সিকো ও ভিয়েতনামে রাষ্ট্রদূত ছিলেন সুপ্রদীপ চাকমা। এছাড়া রাবাত, ব্রাসেলস, আঙ্কারা ও কলম্বোতে বাংলাদেশ মিশনেও তিনি বিভিন্ন পদে কাজ করেছেন।

১১. ফরিদা আখতার

ফরিদা আখতার একজন লেখক, গবেষক ও আন্দোলনকর্মী। বেসরকারি সংস্থা উবিনীগের (উন্নয়ন বিকল্পের নীতি নির্ধারণী গবেষণা) নির্বাহী পরিচালক তিনি।

১২. বিধান রঞ্জন রায়

অধ্যাপক ডা. বিধান রঞ্জন রায় পোদ্দার সুনামগঞ্জ সরকারি জুবিলি হাইস্কুল থেকে ১৯৭৯ সালে এসএসসি ও ১৯৮১ সালে ঢাকা কলেজ থেকে এইচএসসি পাস করেন। পরে স্যার সলিমুল্লাহ মেডিকেল কলেজ থেকে ১৯৮৮ সালে এমবিবিএস সম্পন্ন করেন। তিনি জাতীয় মানসিক স্বাস্থ্য ইনস্টিটিউটের পরিচালক ছিলেন। এর আগে ময়মনসিংহ মেডিকেল কলেজ হাসপাতালে মনোরোগ বিভাগের বিভাগীয় প্রধানে দায়িত্ব পালন করেন।

১৩. আ. ফ. ম খালিদ হাসান

আবুল ফয়েজ মুহাম্মদ খালিদ হোসেন (যিনি ড. আ ফ ম খালিদ হোসেন নামে সর্বাধিক পরিচিত) ২ ফেব্রুয়ারি ১৯৫৯ সালে চট্টগ্রামে জন্মগ্রহণ করেন। তিনি বাংলাদেশি সুন্নি দেওবন্দি ইসলামী পণ্ডিত। তিনি হেফাজতে ইসলাম বাংলাদেশের সাবেক নায়েবে আমীর, ইসলামী আন্দোলন বাংলাদেশের শিক্ষা উপদেষ্টা, মাসিক আত তাওহীদের সম্পাদক, বালাগুশ শরকের সহকারী সম্পাদক এবং আন্তর্জাতিক ইসলামী বিশ্ববিদ্যালয় চট্টগ্রামের কুরআনিক সায়েন্সেস অ্যান্ড ইসলামিক স্টাডিজ বিভাগের অতিথি শিক্ষক।

১৪. নুরজাহান বেগম

নূরজাহান বেগম গ্রামীণ ব্যাংকের সাবেক ব্যবস্থাপনা পরিচালক ও চেয়ারম্যান। তিনি বেগম চট্টগ্রাম বিশ্ববিদ্যালয়ের শিক্ষার্থী ছিলেন। ১৯৭৬ সালে গ্রামীণ ব্যাংকের প্রকল্প শুরুর সময় ইউনূসের প্রথম সারির সহযোগীদের একজন ছিলেন তিনি। গ্রামীণ ব্যাংকের তৃণমূলে দরিদ্র গ্রামীণ মহিলাদের সংগঠিত ও প্রশিক্ষণে গুরুত্বপূর্ণ ভূমিকা পালন করেন। তিনি গ্রামীণ পরিবারের অলাভজনক প্রতিষ্ঠান গ্রামীণ শিক্ষার ব্যবস্থাপনা পরিচালক হিসেবে দায়িত্ব পালন করেন।

ব্যাংকের শুরুর দিকে এবং সবচেয়ে চ্যালেঞ্জিং দিনে তিনি গ্রামীণ ব্যাংক ট্রেনিং ইনস্টিটিউটের প্রথম ‘প্রিন্সিপাল’ ছিলেন। তিনি অনেক দেশে মাইক্রো-ক্রেডিট প্রোগ্রামের পরামর্শদাতা, প্রশিক্ষক ও মূল্যায়নকারী হিসাবে কাজ করেছেন এবং বিভিন্ন দেশে বিভিন্ন বিশ্ববিদ্যালয়, সম্মেলন ও সেমিনারে বক্তব্য দিয়েছেন। তিনি গ্রামীণ ফাউন্ডেশনসহ বেশ কয়েকটি সংস্থার বোর্ডেও দায়িত্ব পালন করছেন। তিনি গ্রামীণ ফাউন্ডেশন কর্তৃক সুসান এম. ডেভিস লাইফটাইম অ্যাচিভমেন্ট অ্যাওয়ার্ড ২০০৮ লাভ করেন। এছাড়াও তিনি ওয়ার্ল্ড সামিট মিলেনিয়াম ডেভেলপমেন্ট গোলস অ্যাওয়ার্ড ২০০৯ এবং ভিশন অ্যাওয়ার্ড ২০০৯-এ ভূষিত হন। তিনি ২০০৭ সালে লস অ্যাঞ্জেলেসে অনুষ্ঠিত ফরচুন মোস্ট পাওয়ারফুল উইমেন সামিটে অংশগ্রহণ করেন এবং স্পেনের ভ্যালেন্সিয়ায় অনুষ্ঠিত ফাউন্ডেশন ফর জাস্টিস পুরস্কার প্রদান অনুষ্ঠানে সভাপতি নিযুক্ত হন ২০০৭ সালে।

১৫. শারমিন মুরশিদ

ব্রতী প্রধান নির্বাহী কর্মকর্তা শারমিন মুরশিদ।

১৬. ফারুক-ই-আজম

তিনি মহান মুক্তিযুদ্ধের একমাত্র সমন্বিত যুদ্ধাভিযান ‘অপারেশন জ্যাকপট’। চট্টগ্রাম বন্দরে আক্রমণের জন্য গঠিত ওই অভিযানিক দলের উপ-অধিনায়ক ছিলেন তিনি।

১৯৭১ সালে মুক্তিযুদ্ধের সূচনাকালে ফারুক-ই-আজম উচ্চমাধ্যমিক পাস করেন। ওই সময় তিনি খুলনায় ছিলেন। মুক্তিযুদ্ধ শুরু হলে অনেক বাধাবিপত্তি পেরিয়ে তিনি চট্টগ্রামে পৌঁছান।

৬ মে তিনি সীমান্ত পাড়ি দিয়ে ভারতের হরিণা ইয়ুথ ক্যাম্পে আশ্রয় নেন। এরপর তিনি নৌবাহিনীর জন্য মুক্তিযোদ্ধা হিসেবে যোগ দেন। পলাশীতে দুই মাসের প্রশিক্ষণ শেষে ১ আগস্ট অপারেশনের জন্য তাকে মনোনীত করা হয়।"
2024-08-08 22:47:49,বুদ্ধদেব ভট্টাচার্য: বাংলাদেশের বন্ধুর বিদায়,"ভারতের প্রখ্যাত বাম নেতা, পশ্চিমবঙ্গের সাবেক মুখ্যমন্ত্রী ও ভারতের কমিউনিস্ট পার্টির (মার্ক্সবাদী)-সিপিএম পলিটব্যুরোর সাবেক সদস্য বুদ্ধদেব ভট্টাচার্য মৃত্যুবরণ করেছেন। তাঁর বয়স হয়েছিল ৮০ বছর। ২০০০ থেকে ২০১১ সাল পর্যন্ত টানা ১১ বছর পশ্চিমবঙ্গ রাজ্যের মুখ্যমন্ত্রী ছিলেন বুদ্ধদেব। মুখ্যমন্ত্রী হিসেবে তাঁর মেয়াদ শেষ হওয়ার মধ্য দিয়েই পশ্চিমবঙ্গে টানা ৩৪ বছরের বাম শাসনের অবসান ঘটে। অনেক দিন ধরেই তীব্র শ্বাসকষ্টসহ (সিওপিডি) বার্ধক্যজনিত নানা রোগে ভুগছিলেন। গত বছর আগস্টে অনেক দিন হাসপাতালে‌ও থাকতে হয়েছে তাঁকে। সেবার ফিরে এলেও বৃহস্পতিবার সকালে শ্বাসকষ্টের মধ্যেই হৃদরোগে বুদ্ধদেব ভট্টাচার্য মৃত্যুর কোলে ঢলে পড়েন। তাঁর মৃত্যুতে আমি গভীর শোক প্রকাশ করছি; সহানুভূতি জানাচ্ছি তাঁর পরিবার, দলীয় সহযোদ্ধা ‌ও ব্যক্তিগত সুহৃদদের।

বুদ্ধদেব ভট্টাচার্য ১৯৪৪ সালের ১ মার্চ উত্তর কলকাতায় এক বাঙালি ব্রাহ্মণ পরিবারে জন্মগ্রহণ করেন। তবে তিনি নিজে ছিলেন অত্যন্ত সেক্যুলার ও অসাম্প্রদায়িক মানুষ। প্রখ্যাত কবি সুকান্ত ভট্টাচার্য ছিলেন তাঁর পিতার মামাতো ভাই। কলকাতায় জন্মগ্রহণ করলেও বুদ্ধদেব ভট্টাচার্যের পরিবারের আদি নিবাস ছিল বাংলাদেশের মাদারীপুরে।

তিনি কলকাতার প্রেসিডেন্সি কলেজে বাংলা সাহিত্যে অধ্যয়ন করেন এবং বাংলা (সম্মান) বিষয়ে বিএ ডিগ্রি অর্জন করার পর একটি সরকারি স্কুলে শিক্ষক হিসেবে যোগদান করেন। তবে কলেজজীবনেই রাজনীতিতে যোগদান করেন বুদ্ধদেব ভট্টাচার্য। তিনি পশ্চিমবঙ্গের উত্তাল খাদ্য আন্দোলনের সঙ্গে সঙ্গে ভিয়েতনাম যুদ্ধের সময় মার্কিন সাম্রাজ্যবাদবিরোধী আন্দোলনেও ছিলেন। সিপিএমের প্রবীণ নেতা ও সেখানকার বামফ্রন্টের দীর্ঘকালীন চেয়ারম্যান বিমান বসু, বুদ্ধদেবসহ আরও পাঁচজন একসঙ্গে পার্টিতে সক্রিয় হন। তাদের বলা হতো ‘সপ্তরথী’। বুদ্ধদেবের মৃত্যুর ফলে সপ্তরথীর আর মাত্র এক রথী বিমান বসু বেঁচে আছেন।

বুদ্ধদেব ভট্টাচার্যের সঙ্গে আমার প্রথম পরিচয় ১৯৭১ সালে, মুক্তিযুদ্ধের সময়। তখন তিনি ভারতের পশ্চিমবঙ্গে যুব আন্দোলনের সঙ্গে যুক্ত। তুখোড় যুবনেতা ছিলেন তিনি। সেই কঠিন সময়ে তিনি বাংলাদেশের মুক্তিসংগ্রামের পাশে দাঁড়াতে তাঁর দেশের যুবসমাজকে উদ্বুদ্ধ করছিলেন। শুধু আমাদের নয়, বাংলাদেশি শরণার্থীদের জন্য নানা প্রকার সাহায্য সংগ্রহ করায় ব্যস্ত থাকতেন।

ব্যক্তিগত সততার নিরিখে এক বিরল রাজনীতিক ছিলেন বুদ্ধদেব ভট্টাচার্য। তাঁর সময়ে এ গুণ সাধারণ থাকলেও বর্তমান সময়ের রাজনীতিবিদদের মধ্যেও তা একেবারেই বিরল। ধুতি-পাঞ্জাবি এবং কোলাপুরি চপ্পলে আপাদমস্তক বাঙালি ভদ্রলোক ছিলেন তিনি। বুদ্ধদেব যখন মুখ্যমন্ত্রী হন তখনও তিনি জনগণের সঙ্গে ঘনিষ্ঠ থেকেছেন। মুখ্যমন্ত্রী থাকার সময় এবং মুখ্যমন্ত্রীর পদ ছাড়ার পরও তাঁর জীবনযাত্রা ছিল একেবারে সাদামাটা। মুখ্যমন্ত্রী হওয়ার পরও দুই কামরার বাসাতেই থেকেছেন। তা দেখেও বলা যায়, তিনি জনমানুষের সঙ্গে কতটা নৈকট্য বজায় রাখতেন। আদর্শের প্রতি তাঁর নিষ্ঠা ছিল অতুলনীয়। আবার রাজনৈতিক সৌজন্য তিনি কখনও বিসর্জন দেননি; একেবারে বিরুদ্ধ মতের মানুষের সঙ্গেও তাঁর সম্পর্ক ছিল পারস্পরিক শ্রদ্ধা ‌ও সহনশীলতার। এ কারণেই আমরা দেখছি, তাঁর মৃত্যুতে ভারতের সব রাজনৈতিক ধারার নেতারা তাঁর সদর্থক স্মৃতিচারণ করছেন, শোক প্রকাশ করছেন। এমনকি এখন পশ্চিমবঙ্গে যারা ক্ষমতায় আছেন তাদের সঙ্গে তাঁর রাজনৈতিক প্রবল প্রতিদ্বন্দ্বিতা থাকলেও তারাও এ ক্ষেত্রে ব্যতিক্রম নন। পশ্চিমবঙ্গ সরকার বুদ্ধদেবের মৃত্যুতে এক দিনের শোক ঘোষণা করেছে।

প্রশাসন থেকে দলকে তিনি বরাবরই আলাদা রেখেছেন। অর্থাৎ গণতান্ত্রিক শাসন ব্যবস্থার নীতিগুলো মেনে চলতেন তিনি। এ বিষয়ে কোনো ছাড় ছিল না তাঁর আচরণ ‌ও সিদ্ধান্তে। একই সঙ্গে তিনি শিল্প-সংস্কৃতির অঙ্গনেও তাঁর বিচরণ ছিল উল্লেখযোগ্য। নিজে কবিতা লিখতেন, আবৃত্তি করতেন, নাটকও লিখতেন। রাজ্যের থিয়েটার আন্দোলনে তাঁর অবদান দলমত নির্বিশেষে সবারই স্বীকৃতি পায়। ফলে পশ্চিমবঙ্গের শিল্প-সংস্কৃতির জগতেও তিনি শ্রদ্ধা ‌ও মর্যাদার আসন পেয়েছিলেন। একই সঙ্গে খেলার জগতে বিশেষত ক্রিকেটেও তিনি দারুণভাবে জড়িত ছিলেন। বলা হয়ে থাকে, ভালো ক্রিকেটার হয়েও অসুস্থতার কারণে এক সময় তা ছেড়ে দিতে হয় তাঁকে। ভীষণ আমুদে মানুষ ছিলেন তিনি।

১৯৯৬ সালে বাংলাদেশ-ভারত গঙ্গা পানি চুক্তি সম্পাদনে বুদ্ধদেব ভট্টাচার্যের ভূমিকা ছিল অনবদ্য। সে সময় ভারত ‌ও পশ্চিমবঙ্গের অনেকেই এর বিরোধিতা করেছিলেন। এমনকি তাঁর জোট বামফ্রন্টেও এ নিয়ে মতবিরোধ ছিল। কিন্তু তৎকালীন মুখ্যমন্ত্রী জ্যোতি বসুর সঙ্গে এ বিষয়ে একাট্টা হয়ে চুক্তিটি সাফল্যের সঙ্গে সম্পাদনে সহায়তা করেন। তিনি উদ্যোগী হয়ে বাংলাদেশে আসেন এবং পানিপ্রবাহের বিষয়টি বাংলাদেশের মতো করে নিশ্চিত করতে ভূমিকা রাখেন। এ কারণেও বাংলাদেশের মানুষ মনে রাখবেন তাঁকে।

বুদ্ধদেব ভট্টাচার্যের মৃত্যু শুধু ভারতবর্ষের নয়, উপমহাদেশের কমিউনিস্ট আন্দোলনের জন্য একটা অপূরণীয় ক্ষতি হয়ে গেল। তাঁর স্মৃতি আমাদের মাঝে চিরঅমলিন থাকবে। তাঁর আদর্শ অনুসরণ করে যাতে ভারত ও বাংলাদেশের নতুন প্রজন্ম নতুনভাবে কমিউনিস্ট আন্দোলন গড়ে তোলে– এ আহ্বান থাকবে আমার সবার প্রতি।

রাশেদ খান মেনন: সভাপতি,

বাংলাদেশের ওয়ার্কার্স পার্টি"
2024-08-08 22:43:51,চরম ডানপন্থি সহিংসতায় জেরবার যুক্তরাজ্য,"বহু বছর পর আমরা এত ব্যাপক ডানপন্থি সহিংসতা দেখলাম। সমুদ্রপাড়ের শহর সাউথপোর্টে শিশুদের একটি নাচের পার্টিতে প্রাণঘাতী হামলার পর যখন শোক চলছিল, তখন শত শত দাঙ্গাবাজ একটি মসজিদকে লক্ষ্যবস্তু করে বাড়িঘর ও ব্যবসায়িক প্রতিষ্ঠান ভাঙচুর এবং ৫০-এরও বেশি পুলিশ কর্মকর্তাকে আহত করতে নেমেছিল। হার্টলপুলে অফিসারদের লক্ষ্য করে কাচের বোতলসহ নানা বস্তু ছোড়া হয়। একটি মসজিদ আক্রমণের মুখে পড়ে এবং একটি পুলিশের গাড়িতে আগুন ধরিয়ে দেওয়া হয়। একই সময়ে সান্ডারল্যান্ডে এই সপ্তাহান্তে কয়েকশ দাঙ্গাবাজ; তাদের কয়েকজন ছিল হেলমেটধারী, একটি ভবনে আগুন দিয়েছে বলে জানা গেছে। লন্ডনে যখন এক দল অতি-ডানপন্থি, ‘আমরা আমাদের দেশ ফিরে চাই’ স্লোগান দিয়ে ডাউনিং স্ট্রিটের গেটে পুলিশের সঙ্গে সংঘর্ষে লিপ্ত হয় এবং উইনস্টন চার্চিলের মূর্তিতে আগুন দেয়, তখন ১০০ জনকে গ্রেপ্তার করা হয়। দেশপ্রেমের কী শ্রী এই মানুষদের!

অপরাধীরা সহিংসতার অজুহাত হিসেবে সাউথপোর্টে তিন তরুণীর ছুরিকাঘাতে প্রাণহানির ঘটনার কথা বলছিল। সেখানে ওই ঘটনায় আরও আটজন মেয়ে ও দু’জন প্রাপ্তবয়স্ক লোক আহত হয়েছেন। প্রধানমন্ত্রী স্যার কিয়ার জনগণের বিশাল সংখ্যাগরিষ্ঠের পক্ষে কথা বলার সময় সঠিকভাবেই দাঙ্গাবাজদের ‘ক্ষুদ্র, নির্বোধ সংখ্যালঘু’ আখ্যা দিয়ে তাদের কৃতকর্ম এবং শোকাহত পরিবারের প্রতি সহানুভূতি প্রকাশের নামে তাদের দ্বিচারিতার নিন্দা করেছেন।

এটিকে আইনশৃঙ্খলা ইস্যু হিসেবে গ্রহণ করায় সরকারের জন্য তাৎক্ষণিক চ্যালেঞ্জ হলো সহিংসতা দমন এবং রাস্তাগুলো নিরাপদ রাখা। সে বিষয়ে প্রধানমন্ত্রী যথেষ্ট সচেতন। তিনি সিনিয়র পুলিশ কর্মকর্তাদের ডাউনিং স্ট্রিটে ডেকে আইনের পূর্ণ শক্তি প্রয়োগের কথা বলেছেন। তারপর একটি সংবাদ সম্মেলন ডেকে ঘোষণা করেন: ‘অতি ডানপন্থিরা দেখাচ্ছে, তারা কারা। আমাদের দেখাতে হবে, আমরা কে।’

যদিও আরও সমন্বিত এবং মোবাইল পুলিশিং একটি ভালো ধারণা, আমি সরকারে এমন অনেক লোক খুঁজে পাচ্ছি না যারা মনে করেন যে এটিতেই সরকার থেমে থাকবে। বিভিন্ন বিচ্ছিন্ন গোষ্ঠী এবং ফ্রিল্যান্স চরমপন্থি তাদের মিথ্যা ছড়াতে; ক্রোধ, অস্থিরতা ও বিশৃঙ্খলা তৈরি করতে মেসেজিং অ্যাপ ও সামাজিক যোগাযোগমাধ্যম ব্যবহার করে। তাই সরকারের সামনে প্রশ্ন দাঁড়িয়েছে, সহিংসতা উস্কে দেওয়া এবং সংগঠিত করার জন্য মন্দ লোকদের অনলাইন মাধ্যম ব্যবহার ঠেকাতে কী করা যায়। এ দাঙ্গার সূত্রপাত সামাজিক যোগাযোগমাধ্যমে এ গুজব ছড়ানোর পর যে, আলোচ্য ছুরিকাঘাতকারীর একটি মুসলিম শব্দযুক্ত নাম ছিল, যিনি একটি ক্রস-চ্যানেল বোটে আশ্রয়প্রার্থী হিসেবে ব্রিটেনে এসেছিলেন এবং গোয়েন্দা সংস্থা এমআই সিক্সের ওয়াচ লিস্টে ছিলেন। এর কোনোটাই সত্য ছিল না।

প্রধানমন্ত্রী প্রযুক্তি মোগলদের সঙ্গে একটি ‘পরিপক্ব’ সংলাপ চান; দাঙ্গা আইনটি পড়ে শুনিয়ে প্রধানমন্ত্রী বলেছেন: ‘আমাকে বৃহৎ সামাজিক যোগাযোগমাধ্যম কোম্পানি এবং যারা সেগুলো চালায় তাদেরও বলতে দিন: সহিংস নৈরাজ্য, স্পষ্টভাবে অনলাইন মাধ্যমেই ছড়াচ্ছে– এটা একটি অপরাধ। এটা আপনার প্রাঙ্গণে ঘটছে এবং আইন সর্বত্র বহাল থাকতে হবে।’

এদিকে দাঙ্গা শুরুর কয়েক ঘণ্টা আগে, ষড়যন্ত্রতত্ত্বপ্রিয় রিফর্ম পার্টির নেতা নাইজেল ফারাজ একটি ভিডিও প্রকাশ করে দাবি করেছিলেন, পুলিশ সাউথপোর্টের ছুরিকাঘাতকে ‘একটি অসন্ত্রাসী ঘটনা’ বলে সত্যের অপলাপ করছে এবং সন্দেহভাজন ব্যক্তিকে নিরাপত্তা ব্যবস্থা দ্বারা পর্যবেক্ষণ করা হয়েছে বলে মনে হয় না। স্কটল্যান্ড ইয়ার্ডের কাউন্টার-টেররিজম ইউনিটের সাবেক প্রধান নীল বসু বলেছেন, কোনো সন্দেহ নেই যে, ‘নাইজেল ফারাজ ইডিএলকে সহায়তা দিচ্ছেন, পুলিশকে দুর্বল করছেন, ষড়যন্ত্রতত্ত্ব তৈরি করছেন এবং পুলিশের ওপর হামলার মিথ্যা ভিত্তি দিচ্ছেন।’

যারা বলছেন, ফারাজের নিজের লজ্জিত হওয়া উচিত, তারা আসলে তাদের শক্তি ও সময়ের অপচয় করছেন। কারণ এমন কোনো প্রমাণ নেই যে তিনি লজ্জা অনুভব করতে সক্ষম। এখানে টোরি নেতৃত্বের প্রতিযোগীদের জন্যও একটি সতর্কবাণী রয়েছে যে, তারা যদি এ ফারাজিবাদের সঙ্গে সম্পর্ক গড়ে তোলেন তাহলে স্পষ্ট হবে তারা আসলে কার সঙ্গে ঘর করছেন।"
2024-08-08 22:42:51,সন্ত্রাস-সহিংসতা ইসলামে নিষিদ্ধ,"ইসলাম শান্তি, সাম্য ও মানবতার জয়গান গেয়েছে। মৈত্রীর জয়গান ও অহিংসার পরম শিক্ষা উচ্চকিত হয়েছে ইসলামের মিনারে মিনারে। ধর্ম-বর্ণ-গোত্র, দেশ- জাতি, উঁচু-নিচু নির্বিশেষে সবার প্রতি মানবতা ও উদারতার শিক্ষা দেয় ইসলাম। চিকিৎসক যেভাবে শরীরের ভেতর থেকে রোগজীবাণু বের করে পরিষ্কার-পরিচ্ছন্ন করেন, তেমনি ইসলাম প্রত্যেক মানুষের হৃদয় থেকে হিংসা, জিঘাংসা, সন্ত্রাস ও সহিংসতা বের করে পূত-পবিত্র হওয়ার শিক্ষা দিয়েছে। ‘ইসলাম’ মানে আত্মসমর্পণ করা। আল্লাহর আদেশ-নিষেধ মেনে চলার মাধ্যমে তাঁর কাছে আত্মসমর্পণ করে ব্যক্তিগত, পারিবারিক, সামাজিক ও রাষ্ট্রীয় জীবনে শান্তি ও নিরাপত্তা অর্জন করা।

তাই পৃথিবীতে সত্যিকারার্থে সত্য ও ন্যায়নীতি বাস্তবায়নের মাধ্যমে সমাজজীবনে শান্তিশৃঙ্খলা প্রতিষ্ঠা এবং জনগণের জানমালের নিরাপত্তা বজায় রাখা ইসলামের দৃষ্টিতে অপরিহার্য কর্তব্য, ইমানি দায়িত্ব। মানবসমাজে কোনো রকম নাশকতা, নৈরাজ্য, বিশৃঙ্খলা, সংঘাত, উগ্রতা, প্রতিহিংসাপরায়ণতা ও সাম্প্রদায়িক সহিংসতা ইসলামে নিষিদ্ধ। আল্লাহ তাআলা ঘোষণা করেন, ‘দুনিয়ায় শান্তি স্থাপনের পর এতে বিপর্যয় ঘটাবে না’ (সুরা আরাফ, আয়াত: ৫৬)।

সমাজজীবনে নাশকতা, নৈরাজ্য, বিশৃঙ্খলা ও রক্তপাত দমনে ইসলাম অনুপম দিকনির্দেশনা দিয়েছে এবং সন্ত্রাসী, দুর্বৃত্তদের প্রতিরোধে কঠোর শাস্তি আরোপ করেছে। ইসলামের আলোকে রাষ্ট্রীয়ভাবে প্রচলিত আইনে সন্ত্রাস সৃষ্টিকারীদের উপযুক্ত ন্যায়বিচার করা হলে আর কেউ নাশকতা, নৈরাজ্য ও বিশৃঙ্খলা সৃষ্টি করতে সাহস পাবে না। পবিত্র কোরআনে ইচ্ছাকৃতভাবে হত্যাকাণ্ডকে মহাঅপরাধ সাব্যস্ত করে কঠোর শাস্তির বিধান ঘোষিত হয়েছে। আল্লাহ তাআলা বলেন, ‘কোনো মুমিনকে হত্যা করা কোনো মুমিনের কাজ নয়, তবে ভুলবশত করলে তা স্বতন্ত্র।...কেউ ইচ্ছাকৃতভাবে কোনো মুমিনকে হত্যা করলে তার শাস্তি জাহান্নাম, সেখানে সে স্থায়ীভাবে থাকবে এবং আল্লাহ তার প্রতি রাগান্বিত হবেন, তাকে অভিশম্পাত করবেন এবং তার জন্য মহাশাস্তি প্রস্তুত রাখবেন’ (সুরা নিসা, আয়াত: ৯২-৯৩)।

ইসলাম ইচ্ছাকৃতভাবে মানবসন্তানকে হত্যা করা কঠোর ভাষায় নিষিদ্ধ করেছে। নিরপরাধ জনগণকে গুলি করে, বোমা মেরে বা যাত্রীবাহী বাসে অগ্নিসংযোগে হত্যা, পুড়িয়ে মারা বা প্রাণহানি ঘটানো ইসলামের সঙ্গে সংগতিপূর্ণ নয়। অন্যায়ভাবে মানুষ হত্যা, তাদের জানমালের ক্ষতিসাধন ও রাষ্ট্রীয় সম্পদ বিনষ্ট করাকে কবিরা গুনাহ আখ্যায়িত করে এবং এর ভয়াবহ পরিণাম সম্পর্কে হুঁশিয়ারি উচ্চারণ করে আল্লাহ তাআলা বলেন, ‘কারণ ছাড়া কেউ কাউকে হত্যা করলে সে যেন দুনিয়ার সব মানুষকে হত্যা করল; আর কেউ কারও প্রাণ রক্ষা করলে সে যেন দুনিয়ার সব মানুষের প্রাণ রক্ষা করল’ (সুরা মায়েদা: আয়াত ৩২)।

হাদিস শরিফে রাসুলুল্লাহ (সা.) বলেছেন, ‘দুনিয়া ধ্বংস করে দেওয়ার চেয়েও আল্লাহর কাছে ঘৃণিত কাজ হলো মানুষ হত্যা করা’ (তিরমিজি শরিফ:হাদিস ১৩৯৫)।

অগ্নিসংযোগ ও আগুনে পুড়িয়ে মারার ফলে একসঙ্গে কয়েকটি অপরাধ সংঘটিত হয়। এর কোনো কোনোটি তো শিরকের পর্যায়ভুক্ত। হজরত রাসুলুল্লাহ (সা.) কোনো মানুষ, জীবজন্তু বা কোনো ফসল-গাছপালাকে আগুনে পোড়াতে নিষেধ করেছেন। রাসুলুল্লাহ (সা.) কাফের-মুশরিকদের বিরুদ্ধে কোনো যুদ্ধে কাউকে আগুনে পোড়ানোর অনুমতি দেননি। কারণ জাহান্নামে আল্লাহ তাআলা অপরাধীদের জন্য আগুনের শাস্তি প্রস্তুত রেখেছেন। জাহান্নামকে আরবিতে ‘নার’ বা আগুন বলা হয়েছে। তাই এ শাস্তি কোনো মানুষ দিতে চাইলে এতে আল্লাহর বিশেষ শাস্তি প্রয়োগের ক্ষমতায় যেন তার সমাসীন হওয়ার দাবি চলে আসে। তাই কাউকে আগুন দিয়ে শাস্তি দেওয়া নিষেধ।

মানুষের মৌলিক অধিকারের প্রাথমিক বিষয়ই হচ্ছে তার বেঁচে থাকার অধিকার ও জীবনের সুরক্ষা। ব্যক্তি, পরিবার, সমাজ ও রাষ্ট্রীয় জীবনে সংঘাত ও সহিংসতাকে ইসলাম কঠোরভাবে নিষিদ্ধ ঘোষণা করেছে। মানবতাবিরোধী সব ধরনের অন্যায় হত্যাযজ্ঞ, রক্তপাত, অরাজকতা ও অপকর্ম প্রত্যাখ্যান করেছে।

ইসলামের সামগ্রিক পাঠ ও নবীজির (সা.) সিরাত সামনে রাখলে এ কথাই বুঝে আসে– ইসলাম মানুষের মাঝে সাম্য-শান্তি ও অহিংসা নিশ্চিত করে। মুসলমান হিসেবে সবার কর্তব্য ইসলামের মর্মবাণী আত্মস্থ করে পার্থিব জীবন ও পরকালীন জীবন সুন্দর করা।"
2024-08-08 22:40:34,সন্দেহজনক লেনদেন হলেই ব্যাংক অ্যাকাউন্ট জব্দ,"ব্যাংক অ্যাকাউন্টে সন্দেহজনক লেনদেন হলেই তা জব্দ করা হবে বলে সতর্ক করেছে বাংলাদেশ ফাইন্যান্সিয়াল ইন্টেলিজেন্স ইউনিট (বিএফআইইউ)। দুর্নীতিবাজ সরকারি কর্মকর্তা ও রাজনীতিবিদরা দেশের চলমান পরিবর্তিত পরিস্থিতিতে ব্যাংক থেকে যাতে অর্থ সরানো ও পাচার করতে না পারে সেজন্য এমন কড়াকড়ি আরোপ করেছে সংস্থাটি।

বৃহস্পতিবার (৮ আগস্ট) দেশের সব রাষ্ট্রায়ত্ত ও বেসরকারি ব্যাংকগুলোর চিফ অ্যান্টি-মানি লন্ডারিং অফিসারদের সঙ্গে বৈঠকে এ সতর্কবার্তা দিয়েছে বিএফআইইউ।

বৈঠকে বলা হয়, যেকোনো ধরনের সন্দেহজনক লেনদেন হলে সঙ্গে সঙ্গে সন্দেহজনক লেনদেন (এসটিআর) ও সন্দেহজনক কার্যক্রম (এসএআর) প্রতিবেদন দিতে হবে। এসটিআর বা এসএআর অনুযায়ী প্রয়োজন মনে হলে সংশ্লিষ্ট ব্যাংক অ্যাকাউন্ট ফ্রিজ বা জব্দ করা হবে। পরিচিত বা স্বজনপ্রীতি করে ছাড় দিলে কঠোর ব্যবস্থা নেওয়া হবে।

সাধারণত সার্কুলারের মাধ্যমে সব ব্যাংকে এ ধরনের নির্দেশনা দিয়ে থাকে বিএফআইইউ। তবে বিএফআইইউ-প্রধান না থাকায় সার্কুলার জারি করা সম্ভব হয়নি।"
2024-08-08 22:40:16,আতঙ্ক দূর করিয়া আস্থা ফিরান,"ছাত্র-জনতার আন্দোলনের মুখে শেখ হাসিনা সরকারের পতনের পর অন্তর্বর্তীকালীন সরকার গঠনের মধ্যবর্তী সময়কার প্রশাসনিক শূন্যতায় দেশব্যাপী আইনশৃঙ্খলা পরস্থিতির অবনতি নাগরিকগণকে স্বাভাবিকভাবেই উদ্বিগ্ন করিয়া তুলিয়াছে। আতঙ্ক যে অমূলক নহে, বিভিন্ন এলাকায় হামলা, অগ্নিসংযোগ, লুণ্ঠনের ন্যায় সহিংসতার খবর উহার প্রমাণ। বিশেষত সংখ্যালঘু সম্প্রদায়ের উপর হামলা প্রমাণ করিতেছে, এই সকল অঘটন নিছক ব্যক্তিবিশেষের অপকর্ম নহে। ইহার নেপথ্যে সংঘবদ্ধ কোনো গোষ্ঠী রহিয়াছে কিনা, খতাইয়া দেখা জরুরি। রাজধানীর বিভিন্ন এলাকায় ডাকাতি সংঘটিত হইবার খবরও উড়াইয়া দিবার অবকাশ নাই; স্বাভাবিকভাবেই উহা উদ্বেগের সহিত যুক্ত করিয়াছে আতঙ্ক। কারণ যাহাই হউক, এহেন পরিস্থিতি অব্যাহত থাকিতে দেওয়া যায় না। যদিও সংখ্যালঘু সম্প্রদায়ের উপর আক্রমণসহ সকল প্রকার সহিংসতার বিরুদ্ধে সেনাবাহিনী, গণঅভ্যুত্থানে নেতৃত্ব দানকারী বৈষম্যবিরোধী ছাত্র আন্দোলন ও অন্যান্য রাজনৈতিক দল সোচ্চার হইয়াছে এবং সেই সূত্র ধরিয়াই শিক্ষার্থীসহ স্থানীয় জনতা নিরাপত্তার দায়িত্ব পালন করিতেছে। আমরা মনে করি, এইরূপে সাময়িকভাবে আইনশৃঙ্খলার সংকট কাটানো সম্ভব হইলেও নূতন সরকারের পদক্ষেপের মাধ্যমেই উহার যথাযথ সমাধান আসিবে।

সরকারের পটপরিবর্তনে প্রশাসনিক বিশৃঙ্খলাও আমাদের দৃষ্টিগোচর হইয়াছে। বৃহস্পতিবার প্রকাশিত সমকালের প্রতিবেদন অনুযায়ী, সচিবালয়ে এখন বদলি আতঙ্ক এবং ওএসডির ভয়। বিশেষ করিয়া সরকারের অতি গুরুত্বপূর্ণ মন্ত্রণালয়ের সচিবরা তাহাদের বিদায়ের আশঙ্কা করিতেছেন। সচিবদের এই অস্থিরতার প্রভাব পড়িয়াছে তাহাদের অধস্তন কর্মকর্তাদের উপর। তৎসহিত পদ-পদোন্নতিবঞ্চিত কর্মকর্তা-কর্মচারীরা সোচ্চার হইয়াছেন। মঙ্গলবার হইতে অফিস খুলিলেও কার্যত সরকার না থাকিবার কারণেই সেই অর্থে প্রশাসনিক কার্যক্রম শুরু হয় নাই। এই পরিস্থিতিও প্রশাসনে আতঙ্ক ছড়াইয়াছে বৈ কি। ব্যাংক খাতের অস্থিরতাও আমলে লইতে হইবে। বৃহস্পতিবার সমকাল অনলাইনের প্রতিবেদন অনুযায়ী, দখল হওয়া ব্যাংকের মালিকানা পুনরুদ্ধার, অর্থ পাচারে সহায়তাকারীদের অপসারণ ও অবৈধ নিয়োগ বাতিল, চাকরিতে পুনর্বহালসহ নানান দাবিতে বিভিন্ন ব্যাংকে বিক্ষোভ চলিতেছে। বুধবার ব্যাংক খাতের নিয়ন্ত্রক সংস্থা বাংলাদেশ ব্যাংকে যদ্রূপ নজিরবিহীন বিক্ষোভের ঘটনা ঘটিয়াছে, তদ্রূপ বৃহস্পতিবার কয়েকটি ব্যাংকেও বিক্ষোভের খবর পাওয়া গিয়াছে। এমনকি এই সব লইয়া অভিযোগ করিবার উপযুক্ত স্থানও নাই। কারণ বাংলাদেশ ব্যাংকের গভর্নর অফিস করিতেছেন না এবং প্রতিবাদের মুখে তথাকার কয়েকজন শীর্ষ কর্মকর্তা পদত্যাগের সিদ্ধান্ত লইয়াছেন। কেন্দ্রীয় ব্যাংকের যেইখানে এই অবস্থা, সেইখানে অন্যান্য ব্যাংকের পরিস্থিতি অনুধাবন কঠিন নহে।

আমরা বিশ্বাস করি, অন্তর্বর্তীকালীন সরকার দায়িত্ব গ্রহণ করিয়াই পথচলার মাধ্যমে প্রশাসনে নূতন গতি আসিবে। এই ক্ষেত্রে আমরা প্রত্যাশা করি, বঞ্চিতদের মূল্যায়ন যদ্রূপ করা হইবে, তদ্রূপ নিছক রাজনৈতিক বিশ্বাসের কারণে প্রশাসনে যেই সুবিধা ও বঞ্চনার ধারা বিদ্যমান, উহা রহিত করা হইবে। নূতন সরকারকে দেশের অর্থনীতি সুরক্ষার স্বার্থেই ব্যাংক খাতে নজর দিতে হইবে। সেইখানে বিদ্যমান সংকটে আমূল সংস্কারই প্রত্যাশিত। স্বস্তির বিষয় হইল, কেন্দ্রীয় ব্যাংকে সাংবাদিক প্রবেশে যেই নিষেধাজ্ঞা ছিল, তাহা তুলিয়া দেওয়া হইয়াছে।"
2024-08-08 22:38:36,দু’জনকে পিটিয়ে হত্যা বাড়ি ভাঙচুর-লুটপাট,"বগুড়ার ধুনটে আল-আমিন নামে এক ব্যবসায়ীকে পিটিয়ে হত্যা করেছে দুর্বৃত্তরা। পৌর এলাকার চরধুনট গ্রামের মৃত ভুলু ড্রাইভারের ছেলে তিনি। এ ছাড়া পাবনার সাঁথিয়ায় বাড়িতে ভাঙচুর-লুটপাট চালাতে গিয়ে আছির প্রামাণিক নামে একজনকে টেঁটাবিদ্ধ ও পিটিয়ে আহত করে প্রতিপক্ষের লোকজন। গতকাল বৃহস্পতিবার চিকিৎসাধীন অবস্থায় তাদের মৃত্যু হয়েছে।

নিহত আল-আমিনের চাচা আাশরাফ আলী জানান, আল-আমিন ধুনট সোনালী নিউ মার্কেটের জুতা ব্যবসায়ী। গত বুধবার সন্ধ্যার দিকে আল-আমিন একই মার্কেটের ব্যবসায়ী আবু হানিফের মোটরসাইকেলে চড়ে বাড়ি থেকে ধুনট শহরের দিকে রওনা দেন। ধুনট-গোসাইবাড়ি সড়ক দিয়ে ইছামতি সেতুর দক্ষিণ পাশে পৌঁছালে তাদের পিটিয়ে আহত করে এক দল দুর্বৃত্ত। পরে স্থানীয় লোকজন আহত আল-আমিন ও আবু হানিফকে উদ্ধার করে উপজেলা স্বাস্থ্য কমপ্লেক্সে নিয়ে যায়। অবস্থা আশঙ্কাজনক হওয়ায় আল-আমিনকে বগুড়া শহীদ জিয়াউর রহমান মেডিকেল কলেজ হাসপাতালে পাঠান চিকিৎসকরা। সেখানে বৃহস্পতিবার তাঁর মৃত্যু হয়। আহত আবু হানিফ ধুনট উপজেলা স্বাস্থ্য কমপ্লেক্সে চিকিৎসাধীন।

আল-আমিনের মৃত্যুর খবর পেয়ে স্বজনরা বৃহস্পতিবার দুপুরে প্রতিবেশী সাবেক পৌর কাউন্সিলর ফরিদ উদ্দিন ও তাঁর ভাই জেল হোসেনের বাড়িঘর ভাঙচুর করে জ্বালিয়ে দেয়।

স্থানীয় পৌর কাউন্সিলর জাহাঙ্গীর আলম জানান, আল-আমিনের সঙ্গে সাবেক কাউন্সিলর ফরিদ উদ্দিনের ছেলে আসিনুরের দীর্ঘদিন ধরে বিরোধ চলে আসছিল। এর জের ধরে দুর্বৃত্তের হামলায় আল-আমিনের মৃত্যু হয়। বিষয়টি নিয়ে ফরিদ উদ্দিনের ছেলেদের সন্দেহ করে তাদের বাড়িঘর পুড়িয়ে দেওয়া হয়েছে।

এলাকাবাসী জানান, পুলিশ না থাকায় কয়েকদিন ধরে ধুনট উপজেলার আইনশৃঙ্খলা পরিস্থিতির ভয়াবহ অবনতি হয়েছে। গত সোমবার রাতে এলাঙ্গী ইউনিয়নের বিলচাপড়ি গ্রামের আব্দুর রউফের বাড়ি আগুন দিয়ে পুড়িয়ে দিয়েছে। একই দিন এলাঙ্গী ইউনিয়নের সাবেক চেয়ারম্যান এম এ তারেক হেলালের ঘরবাড়ি জ্বালিয়ে দিয়ে গরু লুটপাট করেছে দুর্বৃত্তরা।

ধুনট পৌর বিএনপির সভাপতি সাবেক মেয়র আলীম উদ্দিন হারুন বলেন, ‘ইতোমধ্যে সব রাস্তাঘাট থেকে চাঁদাবাজদের বিতাড়িত করেছি। নেতাকর্মীকে নিয়ে ধুনট বাজারসহ সনাতন ধর্মাবলম্বী অধ্যুষিত ধুনট সদরপাড়া, সরকারপাড়া, মালোপাড়া, কুঠিবাড়িসহ বিভিন্ন এলাকায় পাহারার ব্যবস্থা করে নিজেই তদারকি করছি।’

এছাড়া পাবনার সাঁথিয়ায় বিরোধের জেরে প্রতিপক্ষের হামলায় আছির প্রামাণিক নামে একজন নিহত হয়েছেন। ধোপাদহ ইউনিয়নের দয়রামপুর গ্রামের মৃত ইলবাজ প্রামাণিকের ছেলে তিনি। তাঁর বাড়িতে ভাঙচুরসহ লুটপাট শেষে ঘরে অগ্নিসংযোগ করে তারা। গত মঙ্গলবার রাতে এ ঘটনা ঘটে।

নিহত আছির প্রামাণিকের বোন জেলেনা খাতুন জানান, গত মঙ্গলবার রাতে প্রতিপক্ষ দয়রামপুর গ্রামের তাজমুলের নেতৃত্বে শতাধিক লোক তাদের ওপর হামলা চালায়। এ সময় হামলাকারীরা বাড়িঘর ভাঙচুরসহ লুটপাট করতে থাকে। লুটপাটের একপর্যায়ে আছির প্রামাণিককে ফালাবিদ্ধসহ পিটিয়ে আহত করে। স্বজনেরা তাঁকে উদ্ধার করে সাঁথিয়া উপজেলা স্বাস্থ্য কমপ্লেক্সে ভর্তি করেন। এরপর তাঁকে পাবনা সদর হাসপাতালে ভর্তি করা হয়। অবস্থার অবনতি হলে তাঁকে রাজশাহী মেডিকেল কলেজ হাসপাতালে পাঠানো হয়। বৃহস্পতিবার চিকিৎসাধীন অবস্থায় তাঁর মৃত্যু হয়।"
2024-08-08 22:36:49,হয় বাজার নিয়ে আসব নয় জীবন দিয়ে দেব,"কর্মস্থলে কাজ নেই। ঘরে খাবার নেই। হাতে নেই নগদ টাকা। বাকিতে বাজার করার দোকানও বন্ধ। দু’দিন উপোস থেকে তিন দিনের দিন ঢাকার সাভারে ছাত্রদের অসহযোগ আন্দোলনে যোগ দেন সাব্বির ইসলাম। পরিবারের ৫ সদস্যের সবার ক্ষুধার যন্ত্রণা সহ্য করতে না পেরে আন্দোলনে যোগ দেন সাব্বির। স্ত্রী ফরিদা বেগমকে বলে যান– ‘হয় আন্দোলন শেষে বাজার নিয়ে আসব নয়তো জীবন দিয়ে দেব। আর সহ্য হচ্ছে না।’

আন্দোলন শেষ হলেই খুলবে দোকানপাট। বাজার সদাই করতে পারবেন পরিবারের জন্য। ছাত্রদের অসহযোগ আন্দোলন দাবি পূরণ হলো, দোকানপাটও খুলল। কিন্তু বাজার সদাই করা ও পরিবারের সদস্যদের মুখে খাবার তুলে দেওয়ার আগেই ঘাতক বুলেট কেড়ে নিল সাব্বিরের প্রাণ। ‘এখন আমার প্রতিবন্ধী ছেলে ও মেয়েদের নিয়ে কীভাবে সংসার চালাব?’ গতকাল মঙ্গলবার সকালে এসব কথা বলে কান্নাকাটি করছিলেন তাঁর স্ত্রী ফরিদা বেগম।

গত সোমবার সকাল ১০টার দিকে সাভারের বাইপাইল বকাবাড়ি ডায়মন্ড ফ্যাক্টরির সামনে গুলিবিদ্ধ হয়ে মারা যান সাব্বির। তিনি নেত্রকোনার আটপাড়া উপজেলার লুনেশ্বর ইউনিয়নের খিলা বামন্দি গ্রামের শুকুর আলীর ছেলে। মঙ্গলবার সকালে আটপাড়া উপজেলা খেলার মাঠে জানাজা শেষে উপজেলা শহরের বানিয়াজানে তাঁর শ্বশুরবাড়িতে লাশ দাফন করা হয়।

স্বজনদের সঙ্গে কথা বলে জানা গেছে, প্রায় ২০ বছর আগে লুনেশ্বর ইউনিয়নের খিলা বামন্দি গ্রামের সাব্বিরের সঙ্গে বানিয়াজান গ্রামের ফরিদা বেগমের বিয়ে হয়। বিয়ের পর থেকেই স্ত্রীসহ শ্বশুরবাড়িতে বসবাস করছিলেন তিনি। ৮-১০ বছর আগে শ্বশুরবাড়িতে নিজের ঘরটি ভেঙে পড়ে। এরপর জীবিকার সন্ধানে স্ত্রী ও চার ছেলে-মেয়েকে নিয়ে ঢাকায় চলে যান। এরপর সাব্বির সাভারে একটি সরিষা তেলের কারখানায় কাজ শুরু করেন। জুলাই মাসে ছাত্র আন্দোলন শুরু হলে তাঁর পরিবারে অভাব-অনটন শুরু হয়। খেয়ে না খেয়ে দিন কাটে। মাস শেষে বেতন পাওয়ার পর দোকানের বাকি পরিশোধ করতেই শেষ হয় টাকা। এদিকে ছাত্রদের অসহযোগ আন্দোলন শুরু হলে সব দোকানপাট বন্ধ হয়ে যায়। পরিবারের বাজার সদাই আর করতে পারেননি। গত শনিবার থেকে তাঁর পরিবারে খাওয়ার কিছু না থাকায় অতিষ্ঠ হয়ে সোমবার আন্দোলনে যোগ দেন। আন্দোলনে গিয়েই গুলিবিদ্ধ হন তিনি। তাঁর সঙ্গে আন্দোলনে যোগ দেওয়া সহকর্মী আল-আমিন লাশ উদ্ধার করে পরিবারকে খবর দেন। ফরিদার চাচাতো ভাইয়ের কাছ থেকে টাকা ধার নিয়ে মঙ্গলবার সকালে লাশ বাড়িতে নিয়ে আসেন।

এ ছাড়া নেত্রকোনার দুর্গাপুরের দু’জন ঢাকায় ছাত্রদের অসহযোগ আন্দোলনে গুলিবিদ্ধ হয়ে মারা যান। তারা হলেন– দুর্গাপুর উপজেলার উত্তর নলুয়াপাড়া গ্রামের মনু মিয়ার ছেলে মাসুম মিয়া, কুল্লাগড়া ইউনিয়নের শেকুল মিয়া।"
2024-08-08 22:30:53,শৃঙ্খলার পথ দেখিয়ে দিচ্ছে ছাত্র-জনতা,"নওগাঁ শহরের মুক্তির মোড়ে গতকাল বৃহস্পতিবার যানবাহনের আলাদা আলাদা লেনে চলাচল নিশ্চিত করছিলেন শিক্ষার্থীরা। বাটার মোড়ে দায়িত্ব পালন করছিলেন কয়েকজন। সেখানে কথা হয় নওগাঁ সরকারি কলেজের অনার্স প্রথম বর্ষের শিক্ষার্থী তানিয়ার সঙ্গে। তিনি বলেন, ‘এখানে এসেছি দেশের সেবা করতে। সড়কের যানবাহন চলাচল নিরাপদ করতে ও যানজটমুক্ত রাখতে ২৫ জন শিক্ষার্থী এসেছি। দেশটা আমাদেরই। সুন্দর করে সাজাতে সবার সহযোগিতা দরকার।’

তানিয়ার মতো হাজারো শিক্ষার্থী ও অন্য পেশার লোকজন বৃহস্পতিবার দেশের জেলা ও উপজেলা শহরের যান চলাচলে শৃঙ্খলা রক্ষায় কাজ করেন। তারা দেখিয়ে দেন, কীভাবে লেন মেনে চলাচল করতে হয়; কীভাবে শৃঙ্খলা বজায় রাখলে যানজট এড়ানো যায়।

সব মানুষের শোধরাতে হবে

এদিন দুপুরে নওগাঁ শহরের মুক্তির মোড়, দয়ালের মোড়, রুবির মোড়, কাজির মোড়, পুরাতন বাসস্ট্যান্ড, গোস্তহাটির মোড়, ব্রিজ মোড় ও তাজের মোড় এলাকায় ট্রাফিক ব্যবস্থা নিয়ন্ত্রণ করেন শিক্ষার্থীরা। এ সময় কারও হাতে ছিল লাঠি, কারও মুখে বাঁশি। ট্রাফিক সদস্যদের মতোই ইশারা-ইঙ্গিতের মাধ্যমে গাড়ি চলাচল স্বাভাবিক রাখার চেষ্টা করেন তারা। নিয়ম মেনে চলতে সাধারণ মানুষ ও গাড়িচালকদের বাধ্য করেন।

শিক্ষার্থী সুরাইয়া বলেন, দেশের কিছু কিছু মানুষ এখনও শোধরাতে পারেননি। সবাই মিলে সুন্দর দেশ গড়ার আশা প্রকাশ করে তিনি বলেন, দেশরক্ষায় সবাইকে নিজ নিজ জায়গা থেকে দায়িত্ব পালন করতে হবে।

ফায়ার সার্ভিস ও সিভিল ডিফেন্স নওগাঁর টিম লিডার শামীম রেজা বলেন, চলমান প্রেক্ষাপটে তাদের কর্মীরাও শিক্ষার্থীদের পাশাপাশি যানজট নিরসনে কাজ করছেন। যারা হেলমেট ছাড়া মোটরসাইকেল নিয়ে বেরিয়েছেন, তাদের সচেতন করতে হেলমেট ব্যবহারে পরামর্শ দিচ্ছেন। পাশাপাশি যানবাহন চালকদের নির্দিষ্ট লেন দিয়ে চলাচলে অনুরোধ জানানো হচ্ছে।

বিগত দিন যেন না ফেরে

সকাল থেকেই টাঙ্গাইল শহরের পুরাতন বাসস্ট্যান্ডে অবস্থান নেন শিক্ষার্থী আল আমিন। তিনি বলেন, নিজ উদ্যোগেই সবাই এসেছেন। যানজট যাতে না হয় সেদিকে খেয়াল রাখছেন।

শহীদ শাহেদ হাজারী ডিগ্রি কলেজের দ্বিতীয় বর্ষের ছাত্র সাদাত তালুকদার বলেন, ‘গণঅভ্যুত্থানের পর গোটা শহরে কোনো ট্রাফিক পুলিশ নেই। এ অবস্থায় শহরবাসীর জীবনযাত্রা স্বাভাবিক অবস্থায় ফিরিয়ে আনা আমাদের দায়িত্ব। এই দায়িত্ববোধ থেকেই সড়কে যানজট নিয়ন্ত্রণে নেমেছি। ট্রাফিক পুলিশ সদস্যরা দায়িত্বে না আসা পর্যন্ত এই কাজ চালিয়ে যাব।’

নতুন এ উদ্যোগে দেশ নতুন উদ্যমে এগিয়ে যাবে বলে আশা প্রকাশ করেন পথচারী রমজান আলী। তিনি বলেন, ‘বিগত দিনের মতো দিন আর যেন না আসে। দেশটি নতুন করে স্বাধীন হয়েছে। এই স্বাধীনতায় আমরা খুবই খুশি।’

‘কেউ চাঁদা দেবেন না’

মকিমুজ্জামান রানা নামে এক তরুণ রাজবাড়ী শহরের বিভিন্ন সড়কে হ্যান্ড মাইক নিয়ে বেরিয়েছিলেন। তিনি অটোরিকশা চালকদের প্রতি আহ্বান জানান, ‘কাউকে চাঁদা দেবেন না। কেউ চাঁদা চাইলে কঠোরভাবে প্রতিবাদ করবেন। আপনাদের সঙ্গে আমরা আছি।’ এই তরুণ সমকালকে বলেন, একজন অটোরিকশাচালক দিনে যা আয় করেন, তা দিয়ে সংসার চালানোই কঠিন। এর ওপর চাঁদা দিতে গেলে তাদের আরও সমস্যায় পড়তে হয়। চাঁদা মানেই অবৈধ কারবার। এজন্য কোনো প্রকার চাঁদা দেওয়া যাবে না।

আগে রাজবাড়ী শহরে ঢুকলেই দিনপ্রতি ৩৫ টাকা দিতে হতো বলে জানান অটোরিকশাচালক মামুন বিশ্বাস। তিনি বলেন, চাঁদার যন্ত্রণায় অতিষ্ঠ ছিলেন। কয়েক দিন ধরে চাঁদা দিতে হচ্ছে না। এতে খুব খুশি সব চালক।

এদিন শহরের ব্যস্ততম পাঁচতলার মোড়, ১ নম্বর রেলগেট, ২ নম্বর রেলগেট, বড়পুল মোড়সহ গুরুত্বপূর্ণ পয়েন্টে শতাধিক শিক্ষার্থীর পাশাপাশি রেড ক্রিসেন্টের যুব ইউনিট ও স্কাউট সদস্যরা শৃঙ্খলা রক্ষার দায়িত্ব পালন করেন। রাজবাড়ী সরকারি কলেজের গণিত বিভাগের শেষ বর্ষের ছাত্র মো. আমিনুল ইসলাম ট্রাফিক নিয়ন্ত্রণের কাজ করছিলেন ১ নম্বর রেলগেট এলাকায়। তিনি বলেন, যানবাহন চালকরা তাদের কথা শুনছেন। নানাভাবে সহযোগিতা করছে। সাধারণ মানুষ তাদের কলা, বিস্কুট, পানি ইত্যাদি দিয়ে গেছে। মানুষের ভালোবাসায় মুগ্ধতা প্রকাশ করে আমিনুল বলেন, যতক্ষণ পর্যন্ত নিরাপদ মনে না হবে ততক্ষণ তারা স্বেচ্ছাশ্রম চালিয়ে যাবেন। রাতে গ্রামে গ্রামে ঘুরে পাহারা দেবেন।

ফুটপাত দখলমুক্ত

লক্ষ্মীপুর পৌর শহরের সড়কে অবৈধ পার্কিং, যানজট নিরসন ও ফুটপাত দখলমুক্ত করতে অভিযান চালিয়েছেন শিক্ষার্থীরা। কোটা সংস্কার আন্দোলনের লক্ষ্মীপুর জেলার প্রধান সমন্বয়ক পারভেজ মোশারফ বলেন, পৌর শহরের সড়কের দু’পাশে মোটরসাইকেলসহ বিভিন্ন যানবাহন অবৈধভাবে পার্কিং করা হয়। পাশাপাশি দোকানের পণ্য ফুটপাতের ওপর রাখায় যানজট সৃষ্টি হয়। ফুটপাত দখলমুক্ত ও পণ্যের দাম নিয়ন্ত্রণে অভিযানে নেমেছেন তারা। প্রথম দিনের মতো তারা ব্যবসায়ী ও অবৈধ ফুটপাত দখলদারদের বুঝিয়ে এসেছেন।

এদিন শিক্ষার্থীদের লক্ষ্মীপুর উত্তর তেহমুনী, বাগবাড়ি, ঝুমুরসহ পৌর শহরের বেশকিছু সড়কে দু’পাশে উচ্ছেদ অভিযান চালাতে দেখা যায়। পরে পণ্যের দাম নিয়ন্ত্রণের জন্য তারা লক্ষ্মীপুর কৃষি বিপণন কর্মকর্তা মনির হোসেনকে নিয়ে লক্ষ্মীপুর পৌর বাজারের কাঁচা বাজার, মাছ বাজার ও মাংসের বাজারে মূল্য তালিকা দেখেন। এ সময় সব বিক্রেতাকে চাঁদা না দিতে আহ্বান জানান। দ্রব্যমূল্য বাড়িয়ে সাধারণ মানুষকে ভোগান্তিতে না ফেলতেও সতর্ক করেন।

নেমেছেন বিএনসিসি সদস্যও

সকাল থেকে গোপালগঞ্জ জেলা শহরের বিভিন্ন মোড়ে শিক্ষার্থীদের সঙ্গে সড়কের শৃঙ্খলা রক্ষায় কাজ করেন কলেজের বাংলাদেশ ন্যাশনাল ক্যাডেট কোরের (বিএনসিসি) সদস্যরা। তারা ডিসি অফিস মোড়, লঞ্চঘাট মোড়, প্রেস ক্লাব মোড় ও কাঁচা বাজার মোড়ে দায়িত্ব পালন করে। এদিন যানবাহন চালক ও মোটরসাইকেল চালকদের ট্রাফিক আইন মেনে চলতে দেখা যায়।

বিএনসিসি সদস্য সাইফুল ইসলাম বলেন, ঊর্ধ্বতন কর্তৃপক্ষের নির্দেশনায় বিএনসিসি সদস্যরা নিজ নিজ কলেজ এলাকায় দায়িত্ব পালন করছেন। যানবাহন চালক ও পথচারীরা ট্রাফিক আইন মেনে চলছেন। এতে খুব ভালো লাগছে।

ইজিবাইক চালক রমজান আলী শিক্ষার্থীদের উদ্যোগকে স্বাগত জানিয়ে বলেন, শিক্ষার্থীরা পড়াশোনার পাশাপাশি সমাজিক দায়বদ্ধতার জায়গা থেকে দায়িত্ব পালন করলে দেশে পরিবর্তন আসবে। দেশও সামনের দিকে এগিয়ে যাবে।

এদিন কিশোরগঞ্জ শহরে আনসার সদস্যের পাশাপাশি কোটা আন্দোলনের কর্মী, স্কাউট, যুব রেড ক্রিসেন্ট, স্কুল-কলেজের শিক্ষার্থী, মাদ্রাসা শিক্ষার্থী ও নিরাপদ সড়ক চাই (নিচসা) কর্মীরাও সড়কের দায়িত্ব পালন করেন। জেলা জামায়াতে ইসলামীর আমীর রমজান আলী বলেন, দলীয় সিদ্ধান্তে তারা ট্রাফিক ব্যবস্থা নিয়ন্ত্রণে নেমেছেন। শহরের বিভিন্ন এলাকায় তাদের সদস্যরা দায়িত্ব পালন করেন।

মেহেরপুর শহরের মোড়ে মোড়ে ট্রাফিক নিয়ন্ত্রণে বিএনসিসি সদস্যদের পাশাপাশি আনসার সদস্যরাও দায়িত্ব পালন করেন। এদিন শহরের রাস্তাঘাট পরিষ্কারে নামেন শিক্ষক-শিক্ষার্থীরা।

পদ্মা সেতুর মাওয়া প্রান্তে অবস্থিত টোল প্লাজা এলাকায় এক্সপ্রেসওয়েতে ট্রাফিক পুলিশের দায়িত্ব পালন করেন বৈষম্যবিরোধী আন্দোলনের শিক্ষার্থীরা। বৃহস্পতিবার সকাল থেকে বিকেল পর্যন্ত খানবাড়ি এলাকায় তারা দায়িত্ব পালন করে। এ সময় তারা গাড়ির কাগজপত্র যাচাই-বাছাই করেন। পাশাপাশি মোটরসাইকেল আরোহীদের হেলমেট পরতে সচেতন করেন। কেউ হেলমেট না পরলে ৫-১০ মিনিটের জন্য বসিয়ে রাখা হয়।

দিনভর বৃষ্টির মধ্যেও এদিন সুনামগঞ্জ পৌর শহরের বিভিন্ন সড়কে ট্রাফিকের দায়িত্ব পালন করেন শিক্ষার্থীরা। পাশাপাশি কয়েকটি দলে ভাগ হয়ে তারা বাজার তদারক করেন। একই সঙ্গে চালিয়ে যান পরিষ্কার-পরিচ্ছন্নতা অভিযান। বিভিন্ন এলাকার সড়কে খানাখন্দ ভরাট করেন তারা। সড়ক ও বাজারের শৃঙ্খলা ফেরাতে সাধারণ শিক্ষার্থী, আনসার সদস্য ও ফায়ার সার্ভিস সদস্যদের সঙ্গে যোগ দেন স্কাউট, রেড ক্রিসেন্ট, বিএনসিসিসহ বিভিন্ন সামাজিক সংগঠনের কর্মীরা। পৌর এলাকার আলফাত স্কয়ার, কালীবাড়ি পয়েন্ট, কাজীর পয়েন্ট, থানা এলাকায় ব্যস্ত দেখা যায় তাদের। সুশৃঙ্খল এসব কর্মসূচি দেখে নানা শ্রেণি-পেশার মানুষ শিক্ষার্থীদের মাঝে খাবার উপকরণ তুলে দেন।

সড়কে রং তুলির আঁচড়

রংতুলির আঁচড়ে সড়ক রাঙিয়েছেন পাবনার ঈশ্বরদীর শিক্ষার্থীরা। বৃহস্পতিবার তারা শহরের আলহাজ মোড় থেকে বিভিন্ন সড়কে ‘গাহি সাম্যের গান’, ‘শহর আমার দায়িত্ব আমার’, ‘আমাদের ঈশ্বরদী আমাদের অহংকার’, ‘পরিচ্ছন্ন শহর গড়ার দায়িত্বও আমাদের’ এমন নানা স্লোগান লিখেন। পাশাপাশি সড়কের শৃঙ্খলা ফেরাতে ট্রাফিক পুলিশের দায়িত্ব পালন করেন। কয়েকটি ভাগে বিভক্ত হয়ে শিক্ষার্থীরা সড়ক ও ড্রেনের ময়লা পরিষ্কারে নামেন।

শিক্ষার্থীদের উদ্বুদ্ধ করতে গিটার হাতে গানে গানে সড়ক মাতিয়ে তোলেন সাস ব্যান্ডের আব্দুল্লাহ শাওন, নুসরাত জাহান সূচনা ও শিশু শিক্ষার্থী তাইবা মাসুম। নানা শ্রেণি-পেশার মানুষ তাদের রংতুলি, পানি, বিস্কুট, কলা দিয়ে সহায়তা করেন।

এ ছাড়া দিনাজপুরের ফুলবাড়ী পৌরবাজার, নিমতলা মোড়, ঢাকা মোড়, থানা, উপজেলা পরিষদসহ বিভিন্ন এলাকা; মৌলভীবাজারের জুড়ী উপজেলার নয়াবাজার, ফুলতলা বাজার পরিষ্কার করেন ছাত্রছাত্রীরা। ঝিনাইদহের কালীগঞ্জ শহরের মেইন বাসস্ট্যান্ড, থানার সামনে ও বড় বাজার কালীবাড়ী মোড়ে; চট্টগ্রামের রাঙ্গুনিয়া উপজেলার চন্দ্রঘোনা লিচুবাগান ও রাঙামাটির কাপ্তাই উপজেলা সদরে পরিচ্ছন্নতা ও ট্রাফিক নিয়ন্ত্রণে কাজ করেন শিক্ষার্থীরা।

[প্রতিবেদনে তথ্য দিয়েছেন সংশ্লিষ্ট এলাকার প্রতিনিধি ও সংবাদদাতারা]"
2024-08-08 22:30:34,ড. ইউনূসকে অভিনন্দন জানালেন মোদি,"বাংলাদেশের অন্তর্বর্তী সরকারের প্রধান উপদেষ্টা হিসেবে শপথ নেওয়ায় ড. মুহাম্মদ ইউনূসকে অভিনন্দন জানিয়েছেন ভারতের প্রধানমন্ত্রী নরেন্দ্র মোদি। বৃহস্পতিবার রাতে সামাজিক যোগাযোগমাধ্যম এক্সে দেওয়া এক পোস্টে শুভেচ্ছা জানান তিনি। খবর এনডিটিভির।

পোস্টে মোদি লেখেন, নতুন দায়িত্ব গ্রহণের জন্য প্রফেসর মুহাম্মদ ইউনূসকে শুভেচ্ছা জানাচ্ছি। হিন্দু ও অন্যান্য সংখ্যালঘু সম্প্রদায়ের নিরাপত্তা ও সুরক্ষা নিশ্চিত করে বাংলাদেশ স্বাভাবিক অবস্থায় দ্রুত ফিরে আসার আশা করছি। শান্তি, নিরাপত্তা ও উন্নয়নের জন্য ও দুই দেশের জনগণের আশা আকাঙ্ক্ষা পূরণে ভারত বাংলাদেশের সঙ্গে কাজ করতে প্রতিশ্রুতিবদ্ধ।"
2024-08-08 22:29:40,ছড়িয়ে ছিটিয়ে আছে ভাস্কর্যগুলো,"মেহেরপুরের মুজিবনগর মুক্তিযুদ্ধ স্মৃতি কমপ্লেক্সের দুই শতাধিক ভাস্কর্য ভেঙে ফেলেছে দুর্বৃত্তরা। ভাঙা ভাস্কর্যগুলো ছড়িয়ে ছিটিয়ে রয়েছে। গত সোমবার এ ঘটনা ঘটে।

সাবেক প্রধানমন্ত্রী শেখ হাসিনা দেশত্যাগের পর সোমবার সারাদেশের মতো মেহেরপুরের মুজিবনগরেও ছাত্র-জনতা আনন্দ মিছিল নিয়ে রাস্তায় নেমে আসে। তাদের মধ্যে কিছু দুষ্কৃতকারী মুবিজনগর সরকারের শপথ নেওয়ার স্থানে নির্মিত প্রায় ৬০০ ভাস্কর্যের মধ্যে দুই শতাধিক ভাস্কর্য ভাঙচুর করে। ঐতিহাসিক এই স্থানটির ভাস্কর্যগুলো ভাঙচুর করায় অনেকে নিন্দা প্রকাশ করেছেন। নতুন যারা সরকারে আসবেন, তারা যেন দ্রুত ভাস্কর্যগুলো মেরামত করেন সেই প্রত্যাশা ব্যক্ত করেন স্থানীয়রা।

জানা যায়, ভৌগোলিক অবস্থান অনুযায়ী দেশের মানচিত্রে মহান মুক্তিযুদ্ধের ১১টি সেক্টরকে ভাগ করে প্রায় ৬০০টি ভাস্কর্যের মাধ্যমে ফুটিয়ে তোলা হয় মুক্তিযুদ্ধকালীন বিভিন্ন চিত্র। দূর-দূরান্ত থেকে দর্শনার্থীরা ছুটে যান ঐতিহাসিক মুজিবনগরে মহান মুক্তিযুদ্ধের ইতিহাস জানতে।

মুজিবনগর সরকারকে গার্ড অব অনার দেওয়া আনসার সদস্য আজিমুদ্দিন শেখ ও সিরাজ উদ্দিন বলেন, ১৯৭১ সালের ১৭ই এপ্রিল মুজিবনগরের বৈদ্যনাথতলা আম্রকাননে বঙ্গবন্ধু শেখ মুজিবুর রহমানের নির্দেশে স্বাধীন বাংলাদেশ সরকার ঘোষণা ও শপথ গ্রহণের মাধ্যমে গঠিত হয় মুজিবনগর সরকার। তারা ওই সরকারকে গার্ড অব অনার দেওয়া সদস্য হওয়ায় প্রতি বছর অনেক দর্শনার্থী তাদের কাছে মহান মুক্তিযুদ্ধের ইতিহাস জানতে আসে। দেশের মানুষ যেসব ভাস্কর্য ও স্মৃতিসৌধ দেখার জন্য আসত, ভাস্কর্য ভেঙে ফেলায় তারা আর আসবে না। তাদের কথাও আর কেউ শুনবে না।

তারা জানান, মুজিবনগর সরকারকে গার্ড অব অনার দেওয়া ১২ জন সদস্য ছিলেন। তাদের মধ্যে ১০ জনই মারা গেছেন। তারা বেঁচে থেকে এই দৃশ্য দেখে গেলেন। ভাস্কর্যগুলো ভাঙার সময়

প্রশাসনের কাউকে তা রক্ষা করতে দেখা যায়নি। মানুষের বাড়ি ভাঙচুর ও অগ্নিসংযোগ ঠেকাতে ব্যস্ত হয়ে পড়ে পুলিশ প্রশাসন। আনসার সদস্য যারা ছিলেন তারা নিরুপায় হয়ে কমপ্লেক্স ছেড়ে পালিয়ে যান।

এ বিষয়ে মুজিবনগর থানার সাবেক ওসি উজ্জল কুমার দত্তের মোবাইল ফোনে কল দিলে রিসিভ করেন ডিবির ভারপ্রাপ্ত কর্মকর্তা সাইফুল ইসলাম। তিনি বলেন, ঘটনা ঘটার পর তাঁকে এখানে ওসি হিসেবে দায়িত্ব দেওয়া হয়েছে। এর বেশি কিছু বলতে পারবেন না জানিয়ে তিনি বলেন, পরিস্থিতি সম্পর্কে পরে সব জানতে পারবেন।

তবে এলাকাবাসী জানান, ঘটনার দিন সাবেক ওসি উজ্জল কুমার জনরোষের ভয়ে থানার প্রাচীর টপকে বের হয়ে যান। ফলে থানায় উপস্থিত থাকা নারী ও পুরুষ কনস্টেবল, এএসআই, এসআইরা নিরাপত্তাহীনতায় ভুগতে থাকেন। পরে ঘটনা স্বাভাবিক হলে ওসি থানায় ফেরত আসেন। তখন থানার অন্য সদস্যরা ওসির নির্দেশ মানতে অপারগতা প্রকাশ করেন। বাধ্য হয়ে মেহেরপুরের পুলিশ সুপার এস এম নামজুল হক রাতেই ডিবির ওসি সাইফুল ইসলামকে মুজিবনগর থানার ওসি হিসেবে দায়িত্ব দিয়ে পাঠিয়ে দেন। সাবেক ওসিকে পুলিশ লাইনে ক্লোজ করে নেন। এতে মুজিবনগরের সব স্থাপনা অরক্ষিত হয়ে যায়।

মুজিবনগরের ইউএনও খাইরুল ইসলাম ও মেহেরপুরের জেলা প্রশাসক শামীম হাসান এ বিষয়ে কথা বলতে রাজি হননি।"
2024-08-08 22:26:05,ইতিহাস ফিরে আসে,"জুলাই বিপ্লব সফল হয়েছে। পৃথিবীর ইতিহাসে ১৯১৭-এর রুশ বিপ্লব এবং ১৭৮৯-এর ফরাসি বিপ্লবের মতো ২০২৪ সালের বাংলাদেশের ‘জুলাই বিপ্লব’-এর ইতিহাস অমোচনীয় অক্ষরে লেখা হবে। স্বৈরাচারী সরকারের পতন হয়েছে। প্রাণভয়ে একনায়ক দেশত্যাগে বাধ্য হয়েছে। ‌গুম, খুন ও মামলার ভয়ে কুঁকড়ে যাওয়া মানুষের মুক্তি ঘটেছে। পুলিশের রাইফেল স্তব্ধ করে দেওয়া হয়েছে। ১৯৭১-এর ১৬ ডিসেম্বরের পর দ্বিতীয়বারের মতো বাংলাদেশের মানুষ স্বাধীনতা অর্জন করেছে। নতুন বাংলাদেশ গড়ে তুলবার প্রয়োজনীয়তা অনুভূত হয়েছে। স্বীকৃত হয়েছে যে রাষ্ট্রের ব্যাপক সংস্কার দরকার। স্বীকৃতি হয়েছে যে নতুন করে সংবিধান রচনা করা জরুরি।

মানুষ উল্লসিত কারণ পুলিশ আর কোনো নাগরিকের কলার চেপে ধরে ধমক দেওয়ার সাহস করবে না, লুটেরা সরকারকে টিকিয়ে রাখার জন্য জুলুম করবে না, সৎ অভিমত ব্যক্ত করার জন্য গোয়েন্দা বাহিনীর রোষানলে পড়তে হবে না। মানুষ উৎফুল্ল কারণ সাদা মাইক্রোবাস থেকে গোয়েন্দা সংস্থার লোকজন নেমে এসে কাউকে গুম করে নিয়ে আয়নাঘরে পুরে দেবে না আর। এখন মানুষের বিশ্বাস: মধ্যরাতে গ্রেপ্তারের জন্য পুলিশ বাসায় হাজির হবে না। চাওয়া মাত্র আদালত রিমান্ডের আবেদন মঞ্জুর করবেন না এবং বিনা কারণে জামিনের আবেদন না-মঞ্জুর করে দেবেন না; অ্যাটর্নি জেনারেলের কান-পড়া শুনে বিচারকরা আর অন্যায় রায় লিখবেন না; জেলখানা উপচে পড়বে না নির্দোষ ও ভিন্নমতাবলম্বী ব্যক্তিদের ভিড়ে। ‌হাইকোর্টের বিচারক শামসুদ্দিন চৌধুরী মানিক টেলিভিশনে আলোচনা শেষে উপস্থাপিকাকে ‘আপনি রাজাকারের সন্তান’ বলে আর গাল দেওয়ার সাহস করবেন না।

বিপ্লবকে আমি ভয় পাই

বিপ্লবের কথা মনে হলে মাহি আনতোয়ানেট্টের কথা মনে পড়ে। তাঁর করুণ পরিণতির কথা মনে পড়ে।‌ বিপ্লবের মধ্য দিয়ে ঈপ্সিত পরিবর্তন অর্জিত হলে মানুষের পুঞ্জীভূত ক্ষোভ উল্লাসের আকার নেয়। মানুষ অত্যাচারী শাসকের প্রতীকগুলি একে একে ধ্বংস করতে থাকে। তখন কারও কারও ন্যায়-অন্যায় বোধ লুপ্ত হয়। সোহরাওয়ার্দী উদ্যানে ভূগর্ভস্থ স্বাধীনতা জাদুঘরে ভাঙচুর চালানো হয়েছে। দুর্বৃত্তরা ধানমন্ডির ৩২ নম্বর রোডের বঙ্গবন্ধুর বাড়িতে আগুন দিয়েছে। অথচ বাড়িটি বাঙালির স্বাধিকার ও মুক্তির আন্দোলনের ঐতিহাসিক প্রতীক। বিপ্লবের এই সব আনুষঙ্গীয় প্রতিশোধ ও ধ্বংসযজ্ঞকে ভয় পাই। ছাত্র-জনতা গণভবন দখলের আগেই আমাদের মাহি আনতোয়ানেট্টকে নিরাপদে পালিয়ে যাওয়ার সুযোগ দেওয়া হয়েছে। কিন্তু এখানেই কি গল্পের শেষ? মানবতাবিরোধী অপরাধের প্রমাণগুলি উন্মোচিত হচ্ছে। সাক্ষী পাওয়া যাচ্ছে। বিচার অনিবার্য এবং অপ্রতিরোধ্য। ‌

ইতিহাস ফিরে ফিরে আসে

ইতিহাসের প্রধান শিক্ষা হলো, ‘ইতিহাস থেকে কেউ শিক্ষা গ্রহণ করে না।’ তাই সময়ে সময়ে ইতিহাস ফণা তুলে নির্মম হয়ে ওঠে। ২০০৯ থেকে বিরোধী দলকে নিশ্চিহ্ন করে দেওয়ার জন্য সরকার গুম, খুন, আয়নাঘর, মামলাবাজিসহ যা কিছু সম্ভব সবকিছু করেছে। ক্ষমতা প্রলম্বিত করে দেশকে লুটপাটের জন্য আদালতসহ রাষ্ট্রযন্ত্রকে ক্রমান্বয়ে ব্যবহার করা হয়েছে। আমরা দেখেছি বাংলাদেশ জাতীয়তাবাদী দল ও হেফাজতের আন্দোলনকে কত না নির্মমভাবে দমন করা হয়েছে। অক্লেশে মুক্তিযোদ্ধাকে রাজাকার বলে আখ্যায়িত করা হয়েছে। ভোট দিয়ে ন্যায্য পথে সরকার নির্বাচনের ব্যবস্থাকে নানাভাবে বিনষ্ট করে ফেলা হয়েছে। স্বাধীনতা যুদ্ধের একজন বীরউত্তমকে দেওয়া ‘স্বাধীনতা পদক’ কেড়ে নেওয়া হয়েছে। ‌

জনগণকে উন্নয়নের কথা বলে এক টাকার জিনিস ২০ টাকায় কিনে দেশের অর্থনীতিকে ফোঁপরা করে ফেলা হয়েছে। বিলিয়ন বিলিয়ন ডলার পাচার করে বিদেশে নিয়ে যাওয়া হয়েছে। ঋণ করে ঘি খাওয়ার চার্বাক নীতি অবলম্বন করা হয়েছে। ঋণখেলাপিদের নিরাপত্তা দিয়ে ব্যাংকগুলিকে দেউলিয়ার দ্বারপ্রান্তে নিয়ে যাওয়া হয়েছে।

দেশের দৃঢ় অর্থনৈতিক ব্যবস্থাকে ক্রমান্বয়ে ভঙ্গুর করে ফেলা হয়েছে। পুলিশকে ‘মামলাবাজ পুলিশে’ রূপান্তরিত করা হয়েছে এবং মিথ্যাকে সত্য হিসেবে প্রতিষ্ঠিত করার প্রশিক্ষণ দেওয়া হয়েছে। সমাজের প্রোপার্টি রাইটসের ধারণাকে লাথি মেরে দূরে সরিয়ে দেওয়া হয়েছে। কোনো কোনো ক্ষেত্রে দেশের সার্বভৌমত্বকে অকাতরে ক্ষুণ্ন করা হয়েছে। আমরা যেন এসব ভুলে না যাই।‌ বলা হয় বাঙালি বিস্মরণপ্রবণ জাতি, তারা হুজুগে চলে, তারা কাজের চাইতে তর্ক করতে ভালোবাসে। কিন্তু সময়ের ঘণ্টাধ্বনি আজ উচ্চকিত: আমাদের নতুন মানুষ হয়ে উঠতে হবে, যাতে আমরা দেশটাকে নতুন করে গড়তে পারি।

যদি তোর ডাক শুনে কেউ না আসে, একলা চলো রে

বিশ্ববিদ্যালয়ে পড়াই অর্থনীতি, কোয়ানটিটেটিভ অ্যানালিসিস এবং হিউম্যান রিসোর্স ম্যানেজমেন্ট অথবা এরকম অন্য কিছু। সুতরাং লেকচারের সময় রাজনীতি বা রাষ্ট্রবিজ্ঞান নিয়ে কথা বলার সুযোগ নেই। ‌তবে সেমিস্টারের শেষ দিনে লেকচারের উপান্তে সব সময় আমি ছাত্রছাত্রীদের লক্ষ্য করে ১০-১৫ মিনিট কিছু কথা বলেছি। বলেছি: ইতিহাস গতকাল শুরু হয়নি, আর আগামীকালই শেষ হয়ে যাচ্ছে না। ‌সুতরাং দেশের দুর্দশা দেখে হতাশ না-হয়ে ধৈর্য ধরে থাকতে হবে। ‌বলেছি: যদি তোমরা একটি মাত্র উপদেশ চাও, তাহলে আমি বলব– ইনসাফ বা ন্যায় বিচার করতে শেখো। যদি তোমরা আমাকে দ্বিতীয় আরেকটি গুণ অর্জনের কথা বলতে বলো, তাহলে আমি বলব– দেশপ্রেম অর্জন করো।‌ বলেছি: যদি তোর ডাক শুনে কেউ না আসে, একলা চলো রে। নেতৃত্ব ছাড়াই ভালো কাজে উদ্যোগী হতে হবে। অন্যায়ের প্রতিবাদ করতে হবে। যদি তা সম্ভব না হয়, অন্যায়কে অন্যায় ভাবতে শেখো।

জুলাইয়ের যে বিপ্লব আমরা ৫ আগস্ট সফল হতে দেখেছি, সেই মহাবিপ্লবের মূলমন্ত্র হোক সামাজিক ন্যায়বিচার এবং নির্ভেজাল দেশপ্রেম। ‌আমরা যেন দেশের স্বার্থকে কখনোই কোনো অবস্থাতেই কোনো বিদেশি রাষ্ট্রের কাছে বিসর্জন না দিই। দেশকে দেওয়ার জন্য আমাদের একটি মাত্র জীবন। এই জীবনকে যেন কোনোক্রমে কলঙ্কিত না করি।

আমার কন্যারা

গাজীপুরে ধীরাশ্রম রেলস্টেশনকে ঘিরে একটি কনটেইনার বন্দর করা হবে। তার পরিকল্পনার কিছু কাজ আমাকে দেওয়া হয়েছে। জুন থেকে নিয়ে কয়েক সপ্তাহ ধরে একহাতে সেই কাজ করছি। ১৫ জুলাই গবেষণা, লেখা এবং টাইপ করে রাত ২টার দিকে পরিশ্রান্ত হয়ে কম্পিউটার বন্ধ করতে যাব ঠিক এ সময় ফেসবুকে ভেসে এলো একটি ছবি: ঢাকা বিশ্ববিদ্যালয়ের সড়কে দুই নিরীহ ছাত্রীকে গাছের ডাল দিয়ে পেটাতে উদ্যত ছাত্রলীগ বা আওয়ামী লীগের কোনো এক দুর্বৃত্ত। পরিশ্রান্ত শরীরের রক্তের মধ্যে অ্যাড্রেনালিনের জোয়ার জেগে উঠল। মাথার মধ্যে প্রতিবাদের অপ্রতিরোধ্য চাঞ্চল্য। কবিতার কাঠামোতে লিখে ফেসবুকে সেঁটে দিলাম কয়েকটি পঙ্‌ক্তি:

আমার প্রিয় কন্যারা, তোমরা আমার উত্তর প্রজন্মের মা:

অনুমতি দাও তোমাদের অপমানের প্রতিশোধ নিতে একবার ফিরে আসি–

সব বাঁশঝাড় উজাড় করে দিতে

সব গাছের ডালপালা ভেঙে দিতে

সব অস্ত্র লুটে নিয়ে সমুদ্রে ফেলে দিতে

জল ঢেলে দিতে বারুদের স্তূপে

চিরতরে আমার কন্যাদের ভয় কেড়ে নিতে

আমার কন্যাদের স্বস্তি ফিরিয়ে দিতে

নগ্ন পায়ের জুতো খুঁজে এনে দিতে– একবার

প্রত্যাবর্তন করতে চাই পৃথিবীর পথে

হাশরের পুনরুত্থানের আগে।

আমাদের ঋণ

দেশের ছাত্রসমাজের উদ্দেশে বলব: আমাদের স্বাধীন দেশে আমাদের সরকার আমাদের বন্দি করে রেখেছিল, সেই বন্দিশালা থেকে তোমরা আমাদের মুক্ত করেছো। তোমাদের কাছে আমাদের কৃতজ্ঞতা অপরিমেয়। আমরা আশাহত হয়ে নিশ্চুপ হয়েছিলাম। অন্যদিকে তোমরা আশায় বুক বেঁধে বিদ্রোহ করেছো।‌ তোমাদের অভিবাদন। তোমরা বলেছো, পেছনে পুলিশ সামনে মুক্তি। এই কথা বলে জীবন বাজি রেখে তোমরা মুক্তির দিকে ছুটে গেছো।‌ তোমরা নিরস্ত্র হাতে রাস্তায় নেমেছো সশস্ত্র পুলিশের বিরুদ্ধে বিদ্রোহ করতে। পরমেশ্বরকে ধন্যবাদ, তোমরা সফল হয়েছো। মিথ্যার সাম্রাজ্যে সত্য বন্দি গিয়েছিল; তোমরা সত্যকে মুক্ত করেছো। ভাবতে ভালো লাগে আজকের বাংলাদেশ আবু সাঈদ ও মুগ্ধদের বাংলাদেশ।

কী আশ্চর্য! তোমাদের নেতৃত্ব ছিল রাষ্ট্রনায়কের মতো। তোমরা তোমাদের আন্দোলনের মধ্যে দেশের সাধারণ মানুষকে এবং নেতা ও রাজনৈতিক কর্মীদের সম্পূর্ণভাবে সম্পৃক্ত করতে সমর্থ হয়েছো। কোটা আন্দোলনকে টেনে তোমরা বাংলাদেশে রাজনৈতিক ও অর্থনৈতিক সাম্রাজ্যবাদের অবসানের আন্দোলনে পরিণত করতে সক্ষম হয়েছো। নিখাদ বিদ্রোহ কম্প্রোমাইজ করতে জানে না। আজ (৮ আগস্ট) পর্যন্ত সেটাই দেখতে পাচ্ছি। ষড়যন্ত্র চলমান। তার বিরুদ্ধে তোমাদের সচেতনতা দেখে মুগ্ধ হয়েছি। তোমরা শেষ পর্যন্ত প্রমাণ করে ছেড়েছো এই দেশ শাসকের নয়, এই দেশ এর জনগণের। ‌তোমাদের কাছে আমাদের অনেক ঋণ হয়ে গেল।

সব শেষে

জীবনের গোধূলি বেলায় স্বীকার করি, আমি না কবি না বিপ্লবী। এক জীবনে ১৯৬৯, ১৯৭১, ১৯৯০ ও ২০২৪ এসেছে। রাজনৈতিক প্রক্রিয়া ব্যতিরেকে আধুনিক রাষ্ট্র চলে না। তাই তিন মাস কি তিন বছর পরে হোক, মুক্ত নির্বাচন হবে এবং রাজনৈতিক সরকার গঠিত হবে। এটা গণতন্ত্রের দাবি। ততদিন বিপ্লব অব্যাহত থাকুক। দেশ থেকে ভয় দূর হোক, প্রাইভেট প্রপার্টি রাইটস ও ইনসাফের ব্যত্যয় বন্ধ হোক, বন্ধ হোক ঘৃণার চাষাবাদ, দূর হোক দুর্নীতি ও ক্ষমতার অপব্যবহার, স্থানীয় পর্যায়ে মাস্তানি ও জমিদারির অবসান ঘটুক, মানুষ শৃঙ্খলাপরায়ণ হোক, দূর হোক মামলাবাজি, পারস্পরিক সম্মান ও শ্রদ্ধাবোধ ফিরে আসুক, দূর হোক চৌর্যবৃত্তি ও তস্করদের আস্ফালন এবং বিভক্ত সমাজ আবার ঐক্যবদ্ধ হোক দেশপ্রেমের চেতনায়। রুগ্‌ণ সমাজ সুস্থ হয়ে উঠুক তরুণদের অক্লান্ত শুশ্রূষায়।

ঢাকা। ০৮ আগস্ট ২০২৪"
2024-08-08 22:24:36,উত্থানপর্বের নায়ক ছোটো ছোটো সেই পাওয়ার হাউজগুলো,"গত যে রচনাটি ‘কালের খেয়া’তে লিখি তখন ইন্টারনেট নেই। সম্পাদকের ডেস্ক থেকে সেই সনাতন অ্যানালগ যুগের মতো করে লেখা সংগ্রহ করা হলো। ঠিক ধ্রুপদি অ্যানালগ কালও নয়। কালটাকে দেখতে হবে, কম্পিউটার আছে কিন্তু ইন্টারনেট নেই। পেনড্রাইভ ইত্যাদি করে মনুষ্য হাতে সেগুলো সংগ্রহ করে সংখ্যাটি প্রকাশিত হয়েছে। তবে পরিস্থিতির সবটা এতেও ধরা পড়ে না। অনিশ্চয়তা, ভীতির পরিবেশ, রাস্তায় যে কোনো আচমকা গুলি বা অন্য কোনো আঘাত ইত্যাদি আশঙ্কার মধ্যে সকলে বসবাস করছি। অন্তত চেনাজানা প্রায় সকলেই। এমনকি সমকালের যে কর্মী লেখাটি নিলেন তাঁর নিরাপদে ফেরা নিয়েও দুর্ভাবনা হলো। আমি বাস্তবেই সম্পাদককে লেখা পেয়েছেন কিনা জিজ্ঞাসা করেছি সেই দুর্ভাবনার উপশম ঘটাতে। চিন্তিত বান্ধব-পরিজনদের ফোন আসছে– ‘আপনি কি বাসাতেই থাকছেন? পারলে অন্য কোথাও থাকেন।’ এই আশঙ্কা হলো বিগত সরকারের কুখ্যাত ‘গুম’-এর সঙ্গে সম্পর্কিত। সেসব পরিজনকে আমার পদ্ধতির রঙ্গময়তা দিয়ে সামলেছি। যদি জিজ্ঞাসা করেন ভয় পেতাম কিনা, তাহলে তার উত্তর সরল পথে দেব না। দেওয়া যায় না। ভীতির পরিবেশ চিনতে পারলে আপনার জন্য অপশন থাকে কেবল ভয়ের প্রজা হিসাবে বসবাস করা, কিংবা ভয় ডিঙানোর অনুশীলন। ভয়ের প্রজা হিসাবে বসবাস করতে আমি কৈশোরেই প্রত্যাখ্যান করেছিলাম। ফলে ‘ডরকে আগে জিৎ হ্যায়’।

আজ যখন এই রচনা লিখছি তখন পাড়ায় পাড়ায় রাত জেগে ডাকাতির হাত থেকে বাঁচার জন্য মানুষজন। ঢাকার পাড়ায় পাড়ায়, মফস্বলের পাড়ায় পাড়ায়, গ্রামে গ্রামে। চিরপরিচিত মসজিদের মাইক হলো এসব জনসমাজীয় নিরাপত্তা ব্যবস্থার প্রধান অবলম্বন। ইংরাজ সমাজগুলোতে এর নাম ‘কম্যুনিটি’। ‘ডাকাত আসছে’ আর ‘ডাকাত পড়েছে’ এই দুই ঘোষণার আকাশপাতাল প্রভেদ থাকলেও মসজিদে যখন এই ঘোষণা উচ্চারিত হয়, জনসমাজের প্রতিক্রিয়া প্রায় একই রকম– ভীতি ও প্রতিরোধের ইচ্ছা। কিন্তু ঘোষণা ছাড়াও এই ভীতিতে মানুষজন থাকছেন। ‘ডাকাত’ ভাষামালাটা গত ২৪ ঘণ্টায় সুপ্রতিষ্ঠিত হয়েছে। তার আগে ঠিক কী দিয়ে এই লুটতরাজ, হিংস্রতা, হামলা, জিঘাংসাকে পাঠ করা হবে মানুষজন নিশ্চিত কোনো ভাষা দিয়ে তা বলতে পারেননি। আমি মনে করি না যে ‘ডাকাত’ পদটি চলমান সহিংসতার লাগসই প্রতিশব্দ। কিন্তু প্রশাসনিক ভাষার গুরুত্ব মানুষের জীবনে সমধিক।

কেউ চাইছেন ভাবি যে আওয়ামী লীগের কর্মীরাই প্রধান টার্গেট, অন্য কেউ কেউ চেষ্টা করছেন যে হিন্দুদের প্রধান টার্গেট হিসাবে আবিষ্কার করি। ওদিকে খবর পাই হালুয়াঘাটের মান্দি (সরকারি নথিতে গারো) সমাজের ওপর হামলার প্রস্তুতি চলছে। এর মধ্যে রাহুল আনন্দের বাড়িতে সর্বাত্মক হামলার খবর পাই, তার আগে ৩২ নম্বর ভস্মীভূত হবার খবর পাই। পরদিন ঢাকা বিশ্ববিদ্যালয়ের বন্ধুকলিগের বাসা ধ্বংস করার খবর পাই। এমন নয় অবন্ধুদের ওপর আঘাত বেশি সহ্য করতে পারছিলাম। বরং অমুক বিশ্ববিদ্যালয়ের ডিনের বাসা, তমুক বিশ্ববিদ্যালয়ের ভিসির প্রাণ নিয়ে পালানোর চেষ্টা। আমার পিতৃগ্রামে এখনও কিছু জ্ঞাতিগোষ্ঠী আছেন। এর মধ্যে সময় করে তাদের খোঁজ নিই। এই রকম একটা অদ্ভুত কাল।

এইসব উদ্বেগ-উৎকণ্ঠার মধ্যে মনে পড়ে না কারও পুলিশের নিরাপত্তাহীনতা নিয়ে কোনো বার্তা পেয়েছি। বা খোঁজ। পুলিশের দুর্ভাগ্যজনক পরিণতি নিয়ে আমি বুঝে যাই সেনাপ্রধানের একটা বক্তৃতা বা বিবৃতি থেকে। এখন তারিখ ভুলে গেছি, হয়তো ১ বা ২ আগস্ট। নিশ্চয়ই কেউ ঘটনাপঞ্জি সাজাচ্ছেন। এই উত্তুঙ্গ স্মৃতি-আউলানো সময়ের পর কোনো এক সময়ে সেই ঘটনাপঞ্জির দিকে তাকিয়ে শোক করব, আনন্দবোধ করব, শঙ্কাবোধ করব, এবং অচেনা-অনাম্নী নানাবিধ অনুভূতিপ্রবাহের মধ্যে কাটাব। সেনাপ্রধান ইঙ্গিত করেছিলেন পুলিশের অত্যধিক ক্ষমতা প্রদর্শনে শিক্ষার্থীরা মারা যাচ্ছেন। ৩ আগস্টে সেনাবাহিনী একটা ‘গুপ্ত’সভা করে। গুপ্তসভার পুরো কার্যসূচি ফেসবুকের পাতায় পাতায় ঘুরে বেড়াতে লাগল। সেই গুপ্তসভা শেষ হতে না হতেই দিকে দিকে সভার কার্যবিবরণীর পূর্ণ বা প্রায়পূর্ণ বিবরণী প্রকাশ হতে থাকল। সেখানে স্পষ্টভাবে সেনাপ্রধান পুলিশকে দুষলেন এবং ঘোষণা দিলেন যে সেনাবাহিনী শিক্ষার্থীদের গুলি করবে না। আগের দু-তিন দিন ধরেই আমি পুলিশের স্তরবিন্যাস ও নির্দেশনা প্রদানের বন্দোবস্ত যে ভেঙে পড়ছে তা বুঝতে পারছিলাম। যারা রাস্তায় আন্দোলন করছিলেন দিনে ১৮ ঘণ্টা, তারা ছাড়া যে কোনো পর্যবেক্ষকেরই তা বুঝবার কথা। সেনাবাহিনীর বৈশ্বিক ইমেজ রক্ষা নিয়ে অনেক আলাপ করা যায়, কিন্তু অত্যন্ত গুরুত্ব দিয়ে দেখতে হবে সেনা-পরিবারগুলোর মধ্যে সাম্প্রতিক শিক্ষার্থী-হত্যা নিয়ে যে অসন্তোষ তৈরি হয়েছিল সেটাকে। ওয়াকার সাহেবের পক্ষে অনেক উচ্চপদস্থ সেনা-পরিবারের সন্তান ও স্ত্রীদের এই অসন্তোষকে আমলে না-আনারও উপায় ছিল না বলেই আমি মনে করি।

সেনাপ্রধানের ‘গুপ্ত’সভার বিবরণী ফেসবুকের পাতায় পাতায় পড়তে থাকার পর, আমি দুইটা বিষয় স্পষ্ট সিদ্ধান্তে আসি: এক. শেখ হাসিনার সময় খুবই সীমিত, যদি আদৌ থাকে; দুই. পুলিশ, বিশেষত নিম্নপদস্থ অনডিউটি রাস্তা-টহলদার পুলিশ পুরাপুরি ‘ডাম্পড’। তাঁরা পরিত্যক্ত হয়েছেন রাষ্ট্রের পরিচালনপ্রণালি থেকে। বিশ্বে এরকম উদাহরণ খুব কম পাবেন যেখানে এক বাহিনী আরেক বাহিনীকে দোষারোপ করছে। বিশেষত পৃথিবীর সব রাষ্ট্রেই সেনাবাহিনীর একটা অলিখিত ‘বড় ভাই’ মর্যাদা থাকে অন্যান্য বাহিনীর ওপর। সেই ‘স্নেহের’ আনুষ্ঠানিক প্রদর্শন তাদের করতে হয়। ৩ আগস্টের সভায় সেই স্নেহ আনুষ্ঠানিকভাবেই উঠিয়ে নেবার অর্থ তাই অবধারিত ছিল। শেখ হাসিনা সরবেন আর পুলিশ মরবেন। এই দুই পক্ষের দুই পরিণতি বোঝাও নোব্রেইনার। বলা চলে, সেনাপ্রধানের নিয়োগের পর প্রথম ও প্রধান কৃতিত্ব হচ্ছে শেখ হাসিনাকে অনাক্রান্ত অবস্থায় দেশত্যাগের সুযোগ করে দিতে পারার মধ্যে। সামগ্রিক দিক বিবেচনায়, তাঁর এই কৃতিত্বটা খুবই গুরুত্বপূর্ণ ছিল। তাঁর প্রথম ব্রিফিং যে এলোমেলো, আস্থাহীন, হোমওয়ার্কহীন ও অস্পষ্ট ছিল তার প্রধান কারণই হতে পারে এই যে, তিনি তাঁর আগের ঘণ্টাগুলোতে এক প্রাণান্তকর ঘড়ির কাঁটার পেছনে দৌড়াচ্ছিলেন। তাঁর সময় ছিল অত্যন্ত কম যেহেতু সেনাবাহিনী গুলি করে মানুষ মেরে গণভবন যাত্রা থামাবে না সিদ্ধান্ত নিয়েছিল। মেরেও এই যাত্রাকে রুদ্ধ করা যেত কিনা সেটা আরেক প্রশ্ন, যার উত্তর অনুমান হবে মাত্র। তিনি ওই চেইজ-সিনেমার থ্রিল সমেত দায়িত্বপালন শেষে আক্ষরিক অর্থেই অবসন্ন ও বিভ্রান্ত থাকার কথা। সেরকমই দেখাচ্ছিল তাঁকে।

বুদ্ধি নিয়ে সমাজে নানান রকমের জনপ্রিয় থিসিস আছে। একটা হলো, নিজেকে বুদ্ধিমান মনে করা লোকজন বোকা হন। আমি এই থিসিসের ঘোরতর বিরুদ্ধে; আমি নিজেই নিজেকে এর কেইস হিসাবে হাজির করতে চাই। আরেকটা থিসিস হলো বুদ্ধির সাথে অহংকারের সম্পর্ক নিয়ে।

অহংকারী লোকজনের বুদ্ধি কম থাকে কিংবা বুদ্ধিনাশ হয়। দুটো শুনতে একরকম হলেও বিশাল পার্থক্য আছে। কম থাকে’র থিসিসেও আমার কোনো সমর্থন পাবেন না। নাশ হতে পারে, আপৎকালীন পরিস্থিতিতে। এখানেও নানান ভেজাল আছে। বুদ্ধি বলতে লোকজন বিবেচনা বা বিচারসামর্থ্য বা বিশ্লেষণকেও বুঝিয়ে থাকেন। আমার বিবেচনায় নাশ পায় বিবেচনাসামর্থ্য। সেটা ঠিক অহংকারেই ঘটে তা নয়, ক্রোধে ঘটতে পারে, জিদে ঘটতে পারে। আবার অহংকারও কত রকম– গৌরব, আত্মমর্যাদা, পরিচয়ের স্বাক্ষর বহন। শেখ হাসিনার সবগুলোই ছিল, যদি সূক্ষ্ম পার্থক্যগুলো আমরা বুঝতে শিখি আরকি! কিন্তু প্রসঙ্গটা না-ভাবিয়ে পারবে না। এখন যখন আমরা চতুষ্পার্শ্বে এত এত ক্ষয়ক্ষতির গল্পের মধ্যে আছি, এত শোক! সেই ১৬ জুলাইয়ের সরকার তরফে অকারণ খুন দিয়ে যার শুরু, তখন এই পুনর্ভাবনা (রেট্রোস্পেক্ট) করবার সবচেয়ে ভালো সময় নয়। কিন্তু যারা বেঁচে থাকব আরও, ঘুরেফিরে আমাদের মাথায় শেখ হাসিনার ব্যক্তিত্বের এই দিকটা মাথায় আসবেই। যারা রেজিম-বিদ্রোহী ছিলেন তাদেরও আসবে, যারা শেখ হাসিনার রেজিম-সমর্থক ছিলেন তাদের মধ্যেও আসবে।

আগের বিষয়গুলো বাদ দিলেও, ৩ তারিখে সেনাসভার পর শেখ হাসিনা তাঁর সীমিত সময় যে বুঝলেন না, সেটা রাজনৈতিক বিচারে অত্যন্ত দুর্ভাগ্যজনক। এই দুর্ভাগ্য আমি কেবল তাঁর ও তাঁর দলের মধ্যেই সীমিত রাখছি না। এটা রাজনৈতিক প্রবাহেরই দুর্ভাগ্য। একজন করে শিক্ষার্থী মরছেন আর নতুন শিক্ষায়তনের শিক্ষার্থীরা আন্দোলনে শামিল হচ্ছেন। ধুম করে স্কুল-কলেজের শিক্ষার্থীরা প্রতিবাদে নেমে গেলেন। আবার ক’জন মরলেন, অভিভাবকেরা শামিল হচ্ছেন। রাস্তায় নামার পর দেখা গেল প্রাইভেট শিক্ষায়তনের শিক্ষার্থীরা শামিল হচ্ছেন। প্রথম যদি মনে করে থাকেন ‘সেকেন্ড টায়ার’ বিশ্ববিদ্যালয়ের ছাত্রছাত্রীরা, প্রগতি সরণি ডিঙালেই দেখা যায় একদম তা নয়। কথিত মুখ্য র‍্যাংকের প্রাইভেট বিশ্ববিদ্যালয় সবগুলোর অগণিত শিক্ষার্থী রাস্তায়। পরে তাদের মধ্যেও গুলি চলল। তারা মরলেন, তারা আহত হলেন। তারা নিজেদের সামান্য মেডিকেল ফ্যাসিলিটি দিয়ে অন্য বিশ্ববিদ্যালয়ের শিক্ষার্থীর জীবন বাঁচাতে চেষ্টা করলেন; এমনকি কখনও কখনও ‘র‍্যাংকহীন’ বিশ্ববিদ্যালয়ের শিক্ষার্থীদের জীবন।

এগুলো কেন বলছি? কোনো সেন্সিটাইজেশনের বা আবেগ-সঞ্চালনের ইচ্ছেতে নয়। বলছি এটা বোঝাতে যে এই গড়ে-ওঠা বা বিল্ড-আপের প্রক্রিয়া একদম পাঠযোগ্য ছিল। এটা পাঠ করার জন্য যে কোনো রাজনৈতিক দলের কর্মীই যথেষ্ট, কোনো রাষ্ট্রবিজ্ঞানী বা বিশিষ্ট রাজনীতিবিদ হতে হয় না। এই গড়ে ওঠার ফলশ্রুতিতে ছাত্রলীগ নানান ক্যাম্পাস ছাড়তে শুরু করল। আপনি না চিন্তা করে পারবেন না যে শেখ হাসিনা সেগুলো পাঠ করতে পারছিলেন না কেন? কী ছিল তাঁর ‘বুদ্ধি’ বা ‘বিবেচনা’বোধের অন্তরায়? যদি ধরেও নিই তাঁর একান্ত খবরসূত্রগুলো খবর বানিয়ে, সরিয়ে, গড়ে তাঁকে পরিবেশন করতেন, তাতেও দুইটা সময়ে তিনটা মুখ্য বার্তা তিনি আলবৎ পেয়েছিলেন। এক. মুখ্য প্রতিষ্ঠানগুলোতে ছাত্রলীগ দৃশ্যত ময়দানে নেই, আচমকা হামলা করা ছাড়া। দুই. অন্তত ৩ তারিখের পর থেকে সেনাবাহিনী ‘মেরে জেতা’র কৌশল নেবে না। তিন. পুলিশ প্রশাসনে কোনো চেইন অব কমান্ড কাজ করছে না। প্রথমটা তিনি যে জানতেন, তার প্রমাণই আছে। তিনি ২৮ তারিখ ছাত্রলীগের নেতানেত্রীদের মনোবল দিতে সভা করেছেন। আর সেখানেই ‘অতিবামরা জামাতের লেজুড়বৃত্তি’র থিসিস প্রদান করেছেন। সেনাবাহিনীর খবর তো অতি অবশ্যই পেয়েছেন। পুলিশের খবরটাই কেবল তিনি বিকৃতভাবে পেতে পারেন: ‘সব ঠিক চলছে স্যার’। অনুগত করাপ্ট পুলিশ প্রশাসন আর অনুগত করাপ্ট মিলিটারি প্রশাসনের তুলনায় আমি যাব না। এখন তার সঠিক সময় নয় বলে। কিন্তু মিলিটারি প্রশাসনের হাতে তেমন কোনো মনপছন্দ পরিস্থিতি ছিল না। পুলিশ প্রশাসনের লিনিয়ার চেইন অব কমান্ডের কারণে নিম্নপদস্থদের জন্য ‘গুলি করে টেকো’ আর উচ্চপদস্থের জন্য ‘দরকার মতো সটকে পড়ো’ পলিসি ছিল। পুলিশের অধস্তনরা স্পষ্ট করেই এই বিষয়ে দাবি রেখেছেন। তাঁদের ১১ দফা দাবির পাশাপাশি পরিষ্কার উচ্চারণ আছে যে দুর্নীতিগ্রস্ত অফিসাররা তাদের জনতার মুখোমুখি দাঁড় করিয়ে পালিয়ে গেছেন। এবং উচ্চপদস্থরা মরেননি।

শেখ হাসিনা দেখলেন না? দেখতে পেলে তিনি অন্তত প্রেপ্তারগ্রহণ ও আগামী রাজনীতির পথ সুগম রাখতেন। এই না দেখতে পাওয়া হলো অহংকার আর ক্রোধান্ধতা। আমার ধারণা, যদিও প্রমাণ করতে পারব না, হাসিনা ইডেন কলেজ আর রোকেয়া হলে ছাত্রলীগের পরিণতি দেখে দুইটা বাটন একত্রে চাপ দিয়েছিলেন তাঁর মাথায়– প্যানিক বাটন এবং এঙ্গার বাটন। যদি কেবল প্যানিক বাটনটাই দাবাতেন, তাহলেও অন্তত তাঁকে এর থেকে ভালো পরিণতিতে দেখতে পেতাম। আওয়ামী লীগের ময়দানের কর্মীদেরও এই নৃশংসতা ও দুর্গতি কম পোহাতে হতো। কিন্তু তাঁর এঙ্গার বাটনও শক্তিশালী। মাইকেল চাকমা থেকে শুরু করে অগণিত রাজনৈতিক রাজবন্দি তা জানেন। অসীম ক্রোধ, বেহিসাবি জিদ, যার সামনে বিবেচনাবোধ লুপ্ত হয়। স্বৈরশাসকের একদম ধ্রুপদি আর্কিটিপিক্যাল চিত্র এটা।

নির্বাচনী গণতন্ত্রের অনেক ছিদ্র আছে। তার মধ্যে প্রধানটি হলো রাজনৈতিক দলের বাইরে সমাজপাঠের দক্ষতা নষ্ট হতে পারে রাজনীতিবিদগণের। আমি মাস্টারি করি বলে আরও দায়িত্ব নিয়ে বলছি, আমার পর্যবেক্ষণ হলো আসলে রাজনৈতিক দল ও তৎপরতার বাইরে তাকানোর চোখ পণ্ডিত বিশ্লেষকদেরও বিশেষ প্রস্তুত বলে আমি টের পাইনি। গত ১০ বছরের টিভি চ্যানেলগুলোর বিএনপি-আওয়ামী লীগ নিয়ে ভ্যাজর ভ্যাজরের যে কোনো ১০ ঘণ্টা ফুটেজই এই কথার স্বপক্ষে যথেষ্ট। খুব জরুরি হলে, আমি এসে সাহায্য করতে পারব। প্রচলিত দলগুলোর বাইরে গুপ্ত-সুপ্ত সব শক্তি সঞ্চয় হতে পারে, এমনসব শক্তি যা সহজে পরিমাপযোগ্য নয়। পণ্ডিতদের চোখ তৈরি না হলে বড়জোর ক্লাসরুম ভ্যাদভ্যাদা হয়, বইগুলো একটা আরেকটার কাজিন মনে হয়; কিন্তু শাসক ও প্রশাসকদের তৈরি না হলে জনবিদ্রোহের বেসামাল পরিস্থিতি তৈরি হতে পারে। তা-ই হয়েছে। তিনি ও তাঁর অনুগতরা ছোটো ছোটো তৈরি-হতে-থাকা শক্তিকেন্দ্রগুলো আনদেখা করছিলেন।

ময়দানে এখন অনেক পক্ষ। ২০, ২২, ৪০ আমি গুনতে পারি। আমি অনেকের মতোই পার্টিমার্কা ধরে পক্ষ গুনি না। এসব পক্ষের লেভেল-প্লেইং ফিল্ডও নেই। খুনখারাবিই তার প্রমাণ। তারপরও খুনখারাবি ভবিষ্যৎ তৈরি করবে না। করবে পক্ষসমূহের তীব্র বুদ্ধি আর নেগোসিয়েশন সামর্থ্যের খেলা। সেখানে অনেক কাজ আমাদের অনেক পেশাজীবীরই বাকি আছে। করতে হবে।

ঢাকা। ০৮ আগস্ট ২০২৪"
2024-08-08 22:23:13,"উপন্যাসের সুলতান, ছবির সুলতান","কিংবদন্তির মানুষেরাই গল্পগাথার বিষয় হয়, চারণকবিরা তাদের কথা শোনান পুথির গান গেয়ে অথবা অন্যের কাছে কিসসা-কাহিনি শুনে গানের ললিত সুরে। গিলগামেশ থেকে ওডিসি হয়ে মহাভারত পর্যন্ত যত এপিক, সেসবই তো শোনা কথার অথবা অথবা মুখে বলা অতীতের বয়ান।

জীবনেই কেউ যদি কিংবদন্তি হয়ে যান, তাঁর জীবন ও কর্মের জন্য তাঁকে নিয়ে এপিক না হলেও কিছু লেখার কৌতূহল হয় স্বাভাবিক এবং আকর্ষণ অনিবার্য। এমন চরিত্র নিয়ে লেখার সুবিধা থাকে, আবার সমস্যাও। সুবিধা হলো মুখোমুখি দেখার পর জিজ্ঞাসা করে জানার, সমস্যা দেখা দেয় সময়ের ব্যবধান না থাকায় অবজেক্টিভিটি হারানোর সম্ভাবনায়। যত গুণমুগ্ধই হই, কারও জীবন বা চরিত্র নিয়ে উপন্যাস লিখব ‘সুলতান’ লেখার আগে এমন ইচ্ছা বা পরিকল্পনা আমার ছিল না। জীবনীভিত্তিক উপন্যাসের যে সাহিত্যমূল্য নেই, এমন ভাবার জন্য আমার এই নিস্পৃহতা বা ঔদাসীন্য নয়। আরভিং স্টোনের লেখা ভ্যান গগের জীবনী উপন্যাস ‘লাস্ট ফর লাইফ’ এবং তারপর মাইকেল এঞ্জেলোকে নিয়ে তাঁর লেখা ‘এগোনি অ্যান্ড একস্ট্যাসি’ পড়েছি। বেশ তথ্যবহুল, সামাজিক-ঐতিহাসিক পটভূমিতে লেখা বই দুটি সুপাঠ্য হলেও তাদের সাহিত্যমূল্য খুব বেশি বলে মনে হয়নি আমার কাছে। দুটি বই একই ভঙ্গিতে লেখা, ব্যবহৃত গদ্যে অভিনবত্ব নেই, আঙ্গিক গতানুগতিক অর্থাৎ সংলাপনির্ভর এবং সরলরৈখিক।

সমারসেট মমও একটি জীবনীভিত্তিক উপন্যাস লিখেছেন– ‘মুন অ্যান্ড সিক্স পেন্স’, যার প্রধান চরিত্র পল গগাঁ। মম পল গগাঁর নাম উল্লেখ না করে কিছুটা অস্পষ্টতার সাহায্য নিয়ে যে উপন্যাস লিখেছেন, সেখানে বাস্তবের তথ্যের সঙ্গে কল্পনার ব্যবহারের জন্য লেখাটি কথাসাহিত্য হতে পেরেছে।

গগাঁর জীবনের তথ্যের সঙ্গে তিনি যুক্ত করেছেন কতটা কল্পনা, যা বাস্তবকে অতিক্রম করে যায়নি, এর ওপর নির্ভর করেছে এই উপন্যাসের সাহিত্যমূল্য। বাস্তব আর কল্পনার মধ্যে এই ভারসাম্য রাখার ওপরই অনেকটা নির্ভর করে জীবনীভিত্তিক উপন্যাসের বিশ্বাসযোগ্যতা। আশির দশকে রামকিংকর বেইজকে নিয়ে সমরেশ বসুর ‘দেখি নাই ফিরে’ নামে যে উপন্যাস বের হতে থাকে সাপ্তাহিক ‘দেশ’ পত্রিকায় তার কিছু পড়ে আমার কৌতূহল জেগেছে কিন্তু অনুকরণীয় বলে মনে হয়নি। আঙ্গিকের জন্য তিনি মূলত আরভিং স্টোনকেই অনুসরণ করেছেন, যদিও তথ্য সংগ্রহের জন্য তাঁকে কেবল পুথিপত্রের আশ্রয় নিতে হয়নি, সাক্ষাৎকার নেওয়ার জন্য রামকিংকর তখনও বেঁচে ছিলেন। এভাবে আমি নিজে জীবনীভিত্তিক উপন্যাস লেখার আগেই বেশ কিছু প্রামাণ্য বই পড়ে এই ঘরানার লেখা সম্বন্ধে একটা ধারণা গড়ে তুলতে পেরেছিলাম। জীবনী উপন্যাস লেখায় যে এক ধরনের অসম্পূর্ণতা আছে, সেই সঙ্গে ঝুঁকিও, এই উপলব্ধি হয়তো আমাকে এই শাখায় লিখতে উৎসাহিত করেনি।

আমি শিল্পী সুলতান সম্পর্কে প্রথম জানতে পারি আশির দশকের শেষদিকে। আমার পরিচিত শিল্পী বন্ধুরা তাঁর খুব একটা নাম উল্লেখ করত না, তাঁকে গুরুত্বপূর্ণ বলেও মনে করত না তারা। একজন নষ্টভ্রষ্ট জিনিয়াস, তাঁর সম্বন্ধে এই ছিল তাদের ধারণা। তাছাড়া তিনি যে একাডেমিক শিক্ষা শেষ করে গতানুগতিকভাবে শিল্পচর্চা শুরু করেননি, এই বিষয়টিও তাঁর শিল্পচর্চাকে অনেকের কাছে গুরুত্বহীন করে তুলেছে। ১৯৭৫ সালে শিল্পকলা একাডেমিতে জাতীয় শিল্পকলা প্রদর্শনীতে দেখানোর জন্য গ্রাম থেকে তিনি যে ছবি পাঠিয়েছিলেন সেগুলি দেখেই শিল্পকলা একাডেমি পরের বছর তাঁর একক শিল্প প্রদর্শনীর আয়োজন করে। সেই সময় আহমদ ছফা নামে বিশ্ববিদ্যালয়ের এক ছাত্র সুলতানের ছবি দেখে শুধু মুগ্ধ নয়, দারুণভাবে আলোড়িত হয়েছিল। প্রদর্শনীর পুস্তিকায় অসন্তুষ্ট হয়ে ‘মূলভূমি’ নামে এক পত্রিকায় ‘অভিনব উদ্ভাসন’ নামে সে দীর্ঘ এক প্রবন্ধে সুলতানের শিল্পকলায় আবহমান বাংলার গ্রাম জীবনের সাধারণ মানুষের প্রতিফলনকে শিল্পের ইতিহাসে যুগান্তকারী ঘটনা বলে দাবি করেছে। আমাকে প্রবন্ধটি পড়ার জন্য দেওয়ার পর লেখার ওজস্বিতা দেখে আমি মুগ্ধ হই এবং সুলতানের কাজ দেখার জন্য আগ্রহ প্রকাশ করি। ছফা আমাকে কয়েকজন কালেক্টরের এবং গেঁইটে ইনস্টিটিউটের পরিচালক পিটার জাভিতসের বাসায় নিয়ে ছবি দেখায়।

বিশাল ক্যানভাসে গ্রামীণ বাংলার কৃষান-কৃষানির স্বাস্থ্যোজ্জ্বল দেহের ছবি দেখার পর আমার উপলব্ধি হয় সুলতান ব্যতিক্রমী শিল্পী, তিনি জাতিস্মরের মতো কিংবদন্তির কথা বলছেন, তাঁর স্বপ্নের স্মরণ করছেন। এর কিছুদিন পর আমি তাঁর সঙ্গে দেখা করে, কথা বলে আমার কৌতূহল মেটানোর জন্য নড়াইলে তাঁর গ্রামের বাড়িতে যাই। চিত্রা নদীর তীরে পশুপাখি নিয়ে তাঁর অনাড়ম্বর সরল জীবনযাপন দেখে তাঁকে একজন সন্তের মতো বিনয়ী, নম্র এবং প্রসন্নচিত্তের মানুষ বলে মনে হয় আমার। তাঁর ছবি এবং পরিবেশ ও জীবনযাপনের মধ্যে আমি কোনো পার্থক্য দেখতে পাই না। তাঁর কাজ শুদ্ধতম শিল্পকর্ম বলে মনে হয়েছে আগেই, তাঁকে দেখে একজন সৎ শিল্পীর দেখা পেলাম, এই উপলব্ধি হলো। এরপর তাঁর বোহেমিয়ান জীবনযাপনের কথা শুনেছি। জেনেছি তিনি নড়াইলে জন্মভূমির গ্রামে থিতু হওয়ার আগে ক্রমাগত ঠিকানা বদলেছেন এক শহর থেকে অন্য শহর– ঢাকা, কলকাতা, এলাহাবাদ, লাহোর, করাচি, নিউ ইয়র্ক, লন্ডন। কোথাও বেশিদিন থাকতে দেয়নি তাঁর অস্থির চিত্ত, বিবাগি মন। যখনই মনে হয়েছে আটকে পড়ার সম্ভাবনা আছে, ছিন্ন করেছেন মায়ার বন্ধন। ত্যাগ করেছেন খ্যাতি ও বিত্তের মোহিনী আকর্ষণ। নিরাসক্ত হয়ে আত্মোপলব্ধির জন্য বিচরণ করেছেন অতীন্দ্রিয়লোকে। কিন্তু এই উন্মূল অস্থির জীবনের ভিতরও শিল্পচর্চার প্রতি দায়বদ্ধতার কথা বিস্মৃত হননি কখনও। যে পরিস্থিতিতেই থেকেছেন, যতদিনের জন্যই হোক, ছবি এঁকেছেন একাগ্রচিত্তে। আমার সুলতান– অনুসন্ধান শেষ হওয়ার পর ছফাকে বললাম, হ্যাঁ সুলতানকে নিয়ে উপন্যাস লেখা যায়। লেখা উচিত। উপন্যাসের উপকরণ হয়েই তৈরি হয়েছে তাঁর জীবন। তিনিই একমাত্র শিল্পী যিনি নিজের শর্তে, প্রচলনের বাইরে থেকে জীবনযাপন করেছেন এবং ভিতরের তাগিদে উপলব্ধির ভিত্তিতে ছবি এঁকেছেন। কোনো পৃষ্ঠপোষক তো নয়ই, বাজারের চাহিদার কথাও মনে রাখেননি তিনি। সবাই যখন বিক্রি হয়ে যাচ্ছে, কারও না কারও ওপর নির্ভরশীল হয়ে পড়ছে, সেই পরিবেশে তিনি একা দাঁড়িয়ে আছেন বিদ্রোহীর মতো। তাঁকে নিয়ে উপন্যাস না লিখলে তাঁর কিছু আসে যাবে না, কিন্তু সাহিত্য বঞ্চিত হবে। এই দায়িত্বপালনের জন্য আমি নিজেকে যোগ্যতম বলে মনে করি না। কিন্তু এই উপন্যাস লেখা এখন আমার দায়িত্ব হয়ে পড়েছে।

উপন্যাস লেখার সিদ্ধান্ত নেওয়ার পরই আঙ্গিক নিয়ে চিন্তা করি আমি। আরভিং স্টোন কিংবা সমরেশ বসুর মতো তথ্যবহুল সরলরৈখিক কাহিনি বর্ণনা আকৃষ্ট করে না আমাকে। এই উপন্যাসে ব্যবহারের জন্য নতুন ন্যারেটিভ খুঁজতে থাকি আমি। নড়াইলে কয়েকবার গিয়ে সুলতানের সঙ্গে কথা বলি, ঢাকায় যারা তাকে চেনেন তাদের ইন্টারভিউ নিই। এই আলাপ করা আর ইন্টারভিউ নেওয়ার সময় লেখার আঙ্গিকটার আভাস পেয়ে যাই আমি। ঠিক করি যেভাবে আলাপ করেছি, ইন্টারভিউ নিয়েছি, সব লেখায় থাকবে হুবহু। সেই সঙ্গে উল্লেখ করা হবে যাদের সঙ্গে কথা বলেছি, ইন্টারভিউ নিয়েছি তাদের নাম। এসব চরিত্রের সঙ্গে আমিও উপন্যাসে এক চরিত্র হবো, ন্যারেটরের চরিত্র। সুলতান অবশ্যই থাকবেন প্রধান চরিত্র হয়ে। এরপর সিদ্ধান্ত নিই একরৈখিক না হয়ে ক্রম ভেঙে সামনে-পেছনে নিয়ে যাব বর্ণনা। তৃতীয় যে নতুনত্ব আনি সেটা বর্ণনাকারীর ভূমিকায়। ঠিক করি বর্ণনা কখনও হবে সুলতানের জবানিতে, কখনও লেখক অর্থাৎ আমার ভাষায়, আবার যারা তথ্য দিয়েছেন ইন্টারভিউ দেওয়ার সময় তারাও বর্ণনাকারীর ভূমিকা নেবেন। উপন্যাসের ন্যারেটিভ এইভাবে প্রচলিত পদ্ধতি আর নিয়ম অতিক্রম করবে। এই নিরীক্ষামূলক শৈলী পাঠক-সমালোচক কীভাবে নেবে তা নিয়ে চিন্তা করি না আমি। আমার শুধু মনে হয়েছে এমন ব্যতিক্রমী একজনকে নিয়ে লিখতে গিয়ে আমাকে নতুন ন্যারেটিভের সাহায্য নিতে হবে। এই নতুন ন্যারেটিভই পাঠককে জানিয়ে দেবে তারা এক ব্যতিক্রমী মানুষের জীবন ও শিল্পের কথা পড়ছেন। অন্যান্য চরিত্রের মধ্যে আহমদ ছফা একজন চরিত্র এবং বর্ণনাকারী। তাঁর প্রবন্ধের দাঁড়ি- কমাহীন প্রথম দীর্ঘ বাক্যটি আমি উদ্ধৃত করি উপন্যাসের প্রথমে। এরপর যে সিদ্ধান্ত নিতে সময় নেয় তা হলো উপন্যাস শুরু আর শেষ হবে কীভাবে? উপন্যাসের শেষ লিখতে লিখতেই ঠিক হয়ে যায়। কিন্তু আমি আগে থেকেই এ বিষয়ে সিদ্ধান্ত নিতে চাই। ১৯৯০ সালে যখন আমি এই উপন্যাস লেখার জন্য প্রস্তুত হচ্ছি সেই সময় শিল্প ব্যাংকের কমিশন পেয়ে শিল্পী সুলতান এক বিশাল তেলরং ছবি আঁকছেন। এত বিশাল আকারের ক্যানভাসে তিনি আগে আর কোনো ছবি আঁকেননি। ছবির বিষয় মুক্তিযুদ্ধের সময় হানাদার বাহিনীর আক্রমণের মুখে গ্রামের ভীতসন্ত্রস্ত নর-নারী আর শিশুর আত্মরক্ষার জন্য ছুটে চলা আর তার পাশাপাশি গ্রামের সাহসী মানুষের আক্রমণ প্রতিহত করার জন্য অস্ত্রহাতে এগিয়ে যাওয়া। তাঁর এই ছবি আঁকার সময় আমি কয়েকবার নড়াইল যাই। দেখতে পাই লম্বা একচালা ঘরের ভিতর তিনি বিশাল ক্যানভাসে যত্নের সঙ্গে, নিবিড় মমতার স্পর্শে ব্রাশ দিয়ে মানুষের দেহের আউটলাইন ফুটিয়ে তুলছেন, রং দিয়ে তাদের পেশির সবলতা স্পষ্ট করে তুলছেন, রেখা টেনে সৃষ্টি করছেন গতি। এমন তন্ময় হয়ে তিনি কাজ করছেন যে আমি কোনো কথা তো বলিই না, আমার উপস্থিতিও তাঁকে জানতে দিই না। আমি শুনতে পাই তাঁর বুকের ভিতর থেকে মাঝে মাঝে বেরিয়ে আসছে একটা শ্বাস যা বেশ কষ্টের, যেন প্রসব যন্ত্রণায় ক্লান্ত এক নারীর আর্ত স্বর। এই দৃশ্য দেখে আর তাঁর বুকের ভিতর থেকে উত্থিত যন্ত্রণাকাতর শ্বাসের শব্দ শুনে আমি উপন্যাসের শুরু কীভাবে হবে তা জেনে যাই। কয়েক সপ্তাহ পর যে বিশাল তৈলচিত্র শোভিত হবে শিল্প ব্যাংকের প্রবেশপথের দেয়ালে সেটি আঁকার মুহূর্তের বর্ণনা দিয়ে শুরু হবে আমার উপন্যাস। এই বর্ণনার মাধ্যমে সুলতান যখন শিল্পী হয়ে কাজ করেন নিবিষ্ট হয়ে, অন্য পৃথিবীর মানুষ হিসেবে সেই পরিচয় তুলে ধরতে চাই আমি। উপন্যাসের শুরুতে এই ছবি আঁকার বর্ণনা দিতে গিয়ে আমি কল্পনা করি তিনি অন্তরঙ্গ হয়ে কথা বলছেন ছবির নর-নারী আর শিশুদের সঙ্গে। তারপর একসময় দেখাই ছবির বাইরে থেকে একজন তাঁর সঙ্গে কথা বলে উপদেশ দিচ্ছে, সতর্ক করছে একান্ত বন্ধুর মতো। আমি বোঝাতে চাই কিংবদন্তির এসব ছবি আঁকার সময় পরিচিত পৃথিবীর ঊর্ধ্বে উঠে অতীন্দ্রিয়লোকে পৌঁছে যান সুলতান যেখানে মর্ত্যের মানুষ, এমনকি তার ক্যানভাসের নর-নারীও থাকে না। তিনি কথা বলেন এমন কারও সঙ্গে যে তাঁকে সৃষ্টির মুহূর্তে উৎসাহ দেয়, শক্তি জোগায়, পরামর্শ দেয়। গ্রিক উপকথার muse হতে পারে অতীন্দ্রিয়লোকের এই কায়াহীন চরিত্র। হতে পারে সে নেশার জগতে দেখা পাওয়া যায় যাদের, তাদের কেউ একজন। ক্যানভাসের সামনে ভাব-বিহ্বল, হারিয়ে যাওয়ার ভঙ্গিতে দাঁড়িয়ে থাকা শিল্পী সুলতানকে দেখে তিনি যে একা নন, এ কথা মনে না হয়ে পারে না। অন্তত আমার তাই মনে হয়েছে।

প্রথম যে ছবি দিয়ে শুরু উপন্যাসের শেষেও সেই ছবি থাকে। তবে শেষের অধ্যায়ে ছবিটা নির্মীয়মাণ না, সম্পূর্ণভাবে আঁকা। শিল্প ব্যাংকের দেয়ালে ছবিটা টাঙানো হয়েছে কিন্তু যেমন নির্ধারিত ছিল, প্রেসিডেন্ট এরশাদ আসেননি উদ্বোধন করতে। কেননা, তাঁর গদি তখন টলটলায়মান। ছবি টাঙানোর পর সামনে ব্যাংকের কর্মকর্তা আর কর্মচারীদের দেখা গেল কিছুক্ষণ দাঁড়িয়ে থাকতে। তারা চলে গেলে সামনের রাস্তা থেকে উঠে এলো কিছু রিকশাওয়ালা, রাস্তার হকার, গরিব দিনমজুর, সাধারণ সব মানুষ। সুলতান তাদের দিকে তাকিয়ে খুশি হলেন। ‘হাসনাতকে (আমাকে) বললেন, দেখেছেন কত লোক এসেছে আমার ছবি দেখতে? আমার ছবি ওদের পছন্দ হয়েছে।’

ভিআইপিহীন অনুষ্ঠানে দেয়ালের অনেক ওপরে নিজের ছবি দেখার সময় সুলতানের মুখে হাসির বর্ণনা সত্যি। এরপর তিনি যা বলেছেন সেটা আমার কল্পনা। কিন্তু যে শিল্পী সাধারণ মানুষের ছবি এঁকে গিয়েছেন সারাজীবন তাঁর পক্ষে সে কথা বলা কি কষ্টকল্পিত মনে করা যায়?

দুই।।

সুলতান ড্রইং, জলরঙের ছবি, তেলরং এবং গোয়াশ শ্রেণি ও পদ্ধতির অজস্র ছবি এঁকেছেন; যার হিসাব কারও জানা নেই। কেননা, অনেক ছবি পাকিস্তানে বিভিন্ন সংগ্রাহকের কাছে রয়ে গিয়েছে– যেসব সম্বন্ধে কিছু জানা প্রায় অসম্ভব। এ ছাড়া অনেক ছবি অযত্নে অবহেলায় রাখার জন্য নষ্ট হয়ে গিয়েছে। বাংলাদেশে প্রাতিষ্ঠানিক শিক্ষায় শিক্ষিত না হওয়ার জন্য রক্ষণশীলদের আর্ট এস্টাবলিশমেন্টের কাছে শিল্পী হিসেবে স্বীকৃতি পেতে যে সময় নিয়েছে সেটাও তাঁর ছবি যত্রতত্র ছড়িয়ে ছিটিয়ে থেকে হারিয়ে যাওয়ার বা নষ্ট হওয়ার একটা কারণ।

শিল্পী হিসেবে সুলতান প্রথম থেকেই বাস্তববাদী। প্রথম জীবনে প্রভুর পোর্ট্রেট এঁকেছেন পেন্সিল এবং কালি-কলমে, যেগুলি বিষয়ের জন্যই হতে হয়েছে একাডেমিক ঘরানার অনুসরণে এবং মডেলের প্রত্যাশা অনুযায়ী বাস্তববাদী। কলকাতা আর্ট স্কুলের শিক্ষা অসমাপ্ত রেখে তিনি যখন উত্তর ভারত ভ্রমণে বেরিয়ে পড়েন, সেই সময় পোর্ট্রেট এঁকেই তাঁকে জীবন ধারণ করতে হয়েছে। এই ভ্রমণকালে সিমলা আর কাশ্মীরে থাকার সময় তিনি ওয়াটার কালারে বেশ কিছু নিসর্গের ছবি আঁকেন, যেখানে ইম্প্রেসনিজমের প্রভাব ছিল। কোনো পরিকল্পনা করে শৈলীর এই পরিবর্তন করেননি তিনি, ঐ দুই স্থানের নিসর্গ আর আলো-ছায়ার বিন্যাসই তাঁকে ইম্প্রেসনিজমের ফিকে নিয়ে হয়েছে নিজের অজান্তেই এবং সেই শৈলী তাঁর তেমন জানা না থাকলেও। এই অর্থে সেই সব জলরঙের ছবিকে একাডেমিক পদ্ধতির বলা যায় না।

কাশ্মীরে যুদ্ধ শুরু হওয়ার পর তিনি অন্যদের সঙ্গে নিরাপদ আশ্রয়ের জন্য যে ট্রাকে উঠলেন, সেটি রাত শেষ জলে ভোর বেলায় তাঁকে পাকিস্তানের লাহোরে পৌঁছে দিল। ওয়াইএমসিএ হোস্টেলে থাকার সময় সুলতানের পরিচয় হলো প্রখ্যাত শিল্প সমালোচক আমজাদ আলীর সঙ্গে; যিনি তাঁর ছবি দেখে প্রদর্শনীর আয়োজন করলেন। ১৯৪৮ সালের সেই প্রদর্শনীর জন্য তিনি আঁকলেন অনেক তেলরং আর গোয়াশ মাধ্যমের ছবি। বিষয় হলো বেশির ভাগই নিসর্গ দৃশ্য, পাঞ্জাব অঞ্চলের। সিমলা, কাশ্মীর এবং কাগান ভ্যালির নিসর্গ ছবিও আঁকলেন তিনি স্মৃতি থেকে। খুব উজ্জ্বল রং না দিয়ে ছবির রঙের বিন্যাসে স্থান পেল গাঢ় সবুজ, কালচে-নীল আকাশ, পিঙ্গল গাছের কাণ্ড আর গেরুয়া মাটি। হাস্যোজ্জ্বলের পরিবর্তে তিনি আঁকলেন ভাবগম্ভীর পরিবেশে কর্মক্লান্ত প্রকৃতি। প্রকৃতির সান্নিধ্যে নর-নারীকে দেখা গেল কাজের ব্যস্ততায়, সাধারণ এবং অনুজ্জ্বল পোশাকে। প্রদর্শনীর সব ছবি ছিল বাস্তববাদী, রেখায় এবং রঙের ব্যবহারে। কয়েক মাসের জন্য আমেরিকা এবং ইংল্যান্ডে থেকে সেখানকার শিল্পীদের আঁকা ছবি দেখার পর সুলতানের ছবিতে বেশ পরিবর্তন এলো। আমজাদ আলী সুলতানের নতুন ছবিতে নিরীক্ষাধর্মিতার ইঙ্গিত এবং বাস্তবকে পুনর্নির্মাণের প্রয়াস দেখে লিখলেন: They are somehow idealised and somewhat sentimental, especially when the local folk figure in the scene. তাঁর এই নতুন নিরীক্ষাধর্মিতা সম্বন্ধে মন্তব্য করতে গিয়ে তিনি আরও লিখলেন: Sultan throws planes, direction, and form overboard. কয়েক মাসের প্রবাস জীবনে সুলতান পাশ্চাত্যের শিল্পীদের যেসব কাজ দেখলেন তার ফলে তাঁর শৈলী এবং রঙের ব্যবহার গেল উল্লেখযোগ্যভাবে বদলে। এর প্রভাব হলো সুদূরপ্রসারী। লাহোর থেকে করাচি যাওয়ার পর সেখানে যে ক’বছর ছিলেন ছবি আঁকা শিখিয়ে জীবিকা নির্বাহ করতে হয়েছে তাঁকে। সেই পর্বে ড্রয়িংই ছিল প্রধান। কেননা, ছাত্রছাত্রীরা ড্রইং করতেই ছিল বেশি আগ্রহী। করাচিতে থাকার সময় তাঁর কোনো একক প্রদর্শনী হয়েছিল কিনা তা জানা যায়নি।

করাচি থেকে ১৯৫৩ সালে ঢাকায় এসে কিছুদিন থাকার পর সুলতান নড়াইলে তাঁর জন্মস্থান মাসিমদিয়ায় থিতু হলেন। সেখানে যাওয়ার পর বলা যায় শিল্পী হিসেবে তাঁর নবজন্ম হলো। পরিবর্তন এলো বিষয়ে, আঙ্গিকে এবং রঙের ব্যবহারে। নিসর্গের দৃশ্যের চেয়ে তিনি বেশি আকৃষ্ট হলেন প্রকৃতির সন্তান কৃষক এবং মমতাময়ী কৃষানিদের দেখে। তাদের মধ্যে তিনি আবিষ্কার করলেন পূর্বপুরুষের ছায়া, উপলব্ধি করলেন আবহমান বাংলার সোনালি ঐতিহ্যকে। কৃষক-কৃষানির দুর্বল শীর্ণ শরীরকে তিনি মনে করলেন গৌরবময় অতীতের অবমাননা হিসেবে। তিনি তাঁর ছবিতে তাদের দেখালেন সুস্বাস্থ্য এবং প্রাণশক্তির অফুরান আকর হিসেবে। বলবান পেশিবহুল কৃষকের পাশাপাশি আঁকলেন সুস্বাস্থ্যের অধিকারী লাবণ্যময়ী কৃষানির ছবি। তিনি যেন বলতে চাইলেন, এই ছিল বাংলার মাটির সন্তানদের আদিরূপ এবং সেই আদর্শেই গড়ে তুলতে হবে তাদের ভবিষ্যৎ। বিশাল ক্যানভাসে অপ্রচলিত বড় অবয়বের মানুষ স্থাপিত করে শিল্পী হিসেবে যেন তাঁর ম্যানিফেস্টো ঘোষণা করলেন তিনি। সেই থেকে পেশিবহুল স্বাস্থ্যোজ্জ্বল মানুষের ফিগার হয়ে গিয়েছে সুলতানের সিগনেচার স্টাইল, বাণিজ্যের ভাষায় ট্রেডমার্ক। চোখ ধাঁধানোর জন্য চতুর কোনো কৌশল নয়, হৃদয়ের গভীর থেকে উৎসারিত বোধ থেকেই গড়ে উঠেছে তাঁর ছবির মানুষেরা ঐতিহাসিক অবয়বে। আবহমান বাংলার স্বরূপ সম্বন্ধে এই উপলব্ধিতে তিনি ছিলেন এতই নিশ্চিত তিনি নড়াইল পর্ব থেকে শুরু করে তারপর যত ছবি এঁকেছেন ক্যানভাসে ঘুরেফিরে এসেছে তাঁর ট্রেডমার্ক ফিগার, পেশিবহুল পুরুষ এবং সুডৌল দেহের রমণীরা।

নড়াইল পর্ব এবং তারপর তিনি প্রকৃতির ছবি এঁকেছেন, কিন্তু মুখ্য বিষয় হিসেবে নয়, মানুষের ফিগারের অনুষঙ্গে। যেমন– আদিগন্ত বিস্তারী ফসল ফলানোর মাঠ, দাঁড়িয়ে থাকা গাছ, গ্রামীণ বসতির পাশে ঝোপঝাড় এবং উপুড় হয়ে থাকা আকাশ। তাঁর ক্যানভাসের যে অন্য বৈশিষ্ট্য দৃষ্টি এড়ায় না তা হলো সুসামঞ্জস্যময় করে তৈরি অনেক ফিগারের কম্পোজিশন। এ প্রসঙ্গেই উল্লেখ করা যায় আরেকটি বিষয়: ক্যানভাসের স্পেস একটুও খালি না রেখে নানা ফর্ম দিয়ে এমনভাবে তা ভরিয়ে তোলা যে দেখে নিরবচ্ছিন্ন দৃশ্য দেখার অভিজ্ঞতা হবে দর্শকের। এই আঙ্গিক ব্যবহার করে তিনি দর্শক আর দৃশ্যের মধ্যে কোনো দূরত্ব থাকতে দেননি।

আঙ্গিকের দিক দিয়ে পাশ্চাত্যের রেনেসাঁ থেকে আধুনিক ধারার শিল্পীদের কাজের প্রভাব রয়েছে তাঁর কাজে যার পেছনে অবশ্যই রয়েছে পঞ্চাশের দশকে আমেরিকা এবং ইউরোপে তাঁর স্বল্পকালীন প্রবাস জীবনে মিউজিয়াম-গ্যালারি ঘুরে দেখার অভিজ্ঞতা। তাঁর অনেক কাজে ভ্যান গগ (ধান ক্ষেতে কৃষক, ধান মাড়াই) এবং পল গগাঁর (গোলায় ধান তোলা) প্রভাব দেখা যায়, বিশেষ করে রঙের ব্যবহারে এবং তুলির স্ট্রোকে। একই সঙ্গে তাঁর কোনো কোনো ছবির ফর্ম এবং উজ্জ্বল রং পটশিল্পের কথা স্মরণ করায় (মাছ কোটার ছবি)। অপরদিকে এরিয়াল পার্সপেক্টিভের ধারণা তিনি যে পেয়েছেন রেনেসাঁ শিল্পীদের ছবি দেখে সে বিষয়ে সন্দেহ নেই। দেশের এবং বিদেশের, সব প্রভাব আত্মস্থ করে তিনি যে শেষ পর্যন্ত নিজের সিগনেচার স্টাইল উদ্ভাবন করতে পেরেছিলেন, এটা তাঁর শিল্পীজীবনের সবচেয়ে বড় সাফল্য।

সুলতানের ছবি যেমন এক নজরেই শনাক্ত করা যায় মানুষের ফিগার দেখে, অতটা না হলেও তাঁর ছবির রংও জানিয়ে দেয় সেই কথা। হলুদ, সবুজ, নীল এবং লাল রং ব্যবহার করলেও তাঁর অধিকাংশ তেলরং ছবিতে খয়েরি এবং বাদামি রঙের প্রাধান্য দেখা যায়। মাটি এবং মানুষের শরীর আঁকতে গিয়ে তিনি পৌনঃপুনিকভাবে ব্যবহার করেছেন এই দুটি রং। এই কারণে তাঁর তেলরঙের ছবি খুব উজ্জ্বল নয়। এর জন্য যে ছবির গুণগত হানি হয়েছে তা নয়। বরং বলা যায় বিষয়ের সঙ্গে বেশ সামঞ্জস্যময় হয়েছে রঙের এই বিন্যাস।

প্রাতিষ্ঠানিক শিক্ষা শেষ না করে ভারত ভ্রমণে বেরিয়ে পড়ে প্রায় পাঁচ বছর বোহেমিয়ান জীবনযাপন শেষে দেশে ফিরে আসার পর ঢাকার আর্ট এস্টাবলিশমেন্ট থেকে দূরে গ্রামে বসবাস করেও সুলতান যে শুধু বাংলাদেশের না, এই উপমহাদেশের একজন প্রধান শিল্পী হিসেবে আজ পরিচিত, এটা সম্ভব হয়েছে শুধু তাঁর অনন্য শিল্প প্রতিভার জন্য। শিল্পের জগতে তিনি এক বিস্ময় এবং তাঁর ছবির মানুষের মতোই তিনি যে বড় মাপের, লার্জার দ্যান লাইফ, এ বিষয়ে সন্দেহ নেই।"
2024-08-08 22:20:58,বাংলাদেশের আত্মার শিল্পী,"এস এম সুলতান বাংলাদেশের শিল্পকলার অঙ্গনে পথিকৃৎ শিল্পীদের মধ্যে অন্যতম প্রধান শিল্পী। তুলির বলিষ্ঠ ছোঁয়ায় গ্রামবাংলার খেটে খাওয়া অনগ্রসর সাহসী ও সংগ্রামী মানুষের জীবন-জীবিকা, বঞ্চনা, চাওয়া ও না পাওয়া কথাগুলো বলার জন্যই তাঁর জন্ম হয়েছিল ১০ আগস্ট ১৯২৩ নড়াইল জেলার মাছিমদিয়া গ্রামের এক অসচ্ছল পরিবারে। তাঁর বাবা ছিলেন সাধারণ একজন খেটে খাওয়া মানুষ, পেশায় একজন রাজমিস্ত্রি। এস এম সুলতান হওয়ার আগে তাঁর নাম ছিল লাল মিয়া। এই লাল মিয়া ছোটবেলা থেকেই গ্রামের হাটে, মাঠে, ঘাটে ঘুরে বেড়াতেন এবং অতি সাধারণ কয়লা কিংবা ইটের টুকরা দিয়ে কাগজে, দেয়ালে গ্রামবাংলার নিসর্গ আঁকতেন। বড় হওয়ার সাথে সাথে তাঁর শিল্পচর্চার প্রতি ঝোঁক বাড়তে থাকে। পড়াশোনার প্রতি আগ্রহ না থাকলেও তাঁর বাবা নড়াইল ভিক্টোরিয়া কলেজিয়েট স্কুলে ভর্তি করিয়ে দেন। কিন্তু স্কুল তাঁকে বেশিদিন ধরে রাখতে পারেনি। পঞ্চম শ্রেণি পর্যন্ত পড়ার পর স্কুলজীবনের ইতি টেনে বাবার কাজে সাহায্যের হাত বাড়ান, একই সাথে কাগজে পেন্সিল দিয়ে বিল্ডিংয়ের নকশাসহ নিসর্গের ছবি আঁকা ছিল তাঁর একান্ত আনন্দের জগৎ এবং সেই থেকেই লাল মিয়ার শুরু শিল্পযাত্রা। বিভিন্ন বিজ্ঞজনের কাছে তাঁর নিজের দেওয়া বয়ানে জানা যায়, তাঁর সৎ মায়ের অত্যাচার সহ্য করতে না পেরে তিনি পাড়ি জমান কলকাতার জমিদার বাড়িতে, যেখানে তাঁর বাবা রাজমিস্ত্রির কাজ করতেন। তাঁর আঁকাআঁকি দেখে জমিদার তাঁকে কলকাতা আর্ট কলেজে পড়ার উপদেশ দিলে তিনি ভর্তি পরীক্ষায় অংশগ্রহণ করে প্রথম স্থান অধিকার করলেও ম্যাট্রিক পাস না হওয়ার কারণে তাঁর শিল্পী হওয়ার সকল আশা-নিরাশায় পরিণত হয়।

ঘটনাচক্রে শাহেদ সোহরাওয়ার্দী সেই কলেজের ভর্তি কমিটির সদস্য হওয়ার লাল মিয়ার রেজাল্ট দেখে তাঁকে ভর্তির অনুমতি এবং তার নিজগৃহে অবস্থানের সুযোগ করে দেন। শাহেদ সোহরাওয়ার্দী ছিলেন শিল্প-সংস্কৃতির একজন সমঝদার এবং সমালোচক। সেই থেকে শাহেদ সোহরাওয়ার্দীর ইচ্ছায় তিনি লাল মিয়া থেকে হয়ে গেলেন এস এম সুলতান। কলকাতা আর্ট কলেজও তাঁকে বেশিদিন ধরে রাখতে পারেনি, তিনি নিরুদ্দেশ হয়ে ভারতবর্ষের বিভিন্ন শহরে ঘুরে বেড়াতেন, জীবনযাপনের জন্য আয় রোজগারে মাঝ মাঝে বিভিন্ন জনের পোর্ট্রেট এঁকে দিতেন। বোহিমিয়ান এই শিল্পী বাংলার মেহনতি মানুষের, নিসর্গের প্রচুর ছবি এঁকেছেন। এক পর্যায়ে হিমাচলে অবস্থানকালে সিমলায় হার্ডসনের সহযোগিতায় প্রথম একক চিত্র প্রদর্শনী করেন।

১৯৪৭ দেশ বিভাগের পর তিনি করাচিতে চলে যান এবং সেখানে বিভিন্ন সমস্যা নিমজ্জিত মোহাজেরদের নিয়ে বড় বড় ছবি এঁকে লাহোরে তাঁর দ্বিতীয় চিত্র প্রদর্শনী করেন। বাবার মৃত্যু সংবাদ পেয়ে প্রায় দশ বৎসর পর নড়াইলে অল্প কয়েক দিন কাটার পর তিনি আবার করাচিতে ফিরে যান। ১৯৫১ সালে তিনি পাকিস্তানের প্রতিনিধি হয়ে প্যারিস গমন করেন এবং সেই সুবাদে পৃথিবীর বহু দেশ ভ্রমণ করেন। কিন্তু কখনই নিজ দেশের মাটি ও মানুষের কথা ভোলেননি। যার কারণে তাঁর ছবি ছিল সম্পূর্ণ বিদেশি প্রভাবমুক্ত। ১৯৫৩ সালে শিল্পাচার্য জয়নুল আবেদিনের আহ্বানে ঢাকায় ফিরে সেগুনবাগিচায় ছোট্ট একটি ঘরে ছবি আঁকায় মনোনিবেশ করেন। তিনি কখনও বিক্রির জন্য ছবি আঁকতেন না বরং সমাজ সচেতন শিল্পী হিসেবে তাঁর ছবিতে উঠে আসত সমাজের বিভিন্ন অসংগতির চিত্র। ছবি আঁকায় আনন্দ পেতেন ঠিকই কিন্তু তিনি নিজে সংরক্ষণ করতেন না অনেক সময় রাখার জায়গার অভাবে ছবি ফেলেও দিতেন।

সমাজ সচেতন এই শিল্পীর আঁকা জীবনভিত্তিক শিল্পকর্মের জন্য বিশ্ব শিল্পকলার ইতিহাসে বিশেষ জায়গা দখল করে আছেন। অবিভক্ত ভারত থেকে তৎকালীন পূর্ব পাকিস্তান আলাদা হওয়ার পর এতদঞ্চলের শিল্পকলার ইতিহাস পর্যালোচনা করলে দেখা যায় যে ক’জন শিল্পী দেশ সমাজ, সংস্কৃতি এ কৃষ্টিসহ আবহমান বাংলাকে তাদের ছবির প্রধান বিষয় হিসেবে বেছে নিয়েছিলেন তাদের মধ্যে প্রথম সারির শিল্পী ছিলেন জয়নুল, কামরুল এবং সুলতান। সুলতান আপাদমস্তক একজন বোহেমিয়ান শিল্পী হলেও তাঁর শিল্পকর্ম ছিল অত্যন্ত বাস্তবভিত্তিক সময়োপযোগী ও সাধারণ খেটে খাওয়া মানুষের জীবনকেন্দ্রিক। খেটে খাওয়া মানুষের অন্তরের অভিপ্রায় তিনি অনুধাবন করেছিলেন। বাংলার শতকরা আশি ভাগ মানুষই গ্রামবাংলার খেটে খাওয়া মানুষ এবং তারাই বাকি ২০ শতাংশ শহরের মানুষের বেঁচে থাকার একমাত্র অবলম্বন। এই চাষাভুষা মানুষগুলোই মাথার ঘাম পায়ে ফেলে রোদে পুরে অর্ধাহারে-অনাহারে থেকে ভূস্বামীদের গোলায় শস্য তুলে দেয়। সুলতানের দৃষ্টিতে তারাই বাংলার মানুষের জীবন-জীবিকার চালিকাশক্তি। তাদের ছোট করে দেখার কোনো সুযোগ নেই, সেই উপলব্ধি থেকেই তিনি পেশিবহুল চরিত্রে শক্তিশালী মানুষগুলোকে তাঁর ক্যানভাসে তুলে ধরেছেন। সীমাহীন দুঃখ-দুর্দশার মাঝেও ঔ মানুষগুলোকে তিনি অসম্ভব শক্তিশালী এবং সুঠাম দেহের অধিকারী মানুষ হিসেবে আবির্ভূত করেছে। তার চিন্তা-চেতনা, দর্শনে ছিল গ্রাম এবং গ্রামের মানুষের জীবনাচরণ, তাদের শ্রম, বেঁচে থাকার স্বপ্ন যেন এক অশরীরী শক্তির পূর্ণতায় পরিপূর্ণ। সে কারণেই তাঁর ছবি ছিল সম্পূর্ণ ভিন্নধর্মী এবং নিজস্ব আঙ্গিকের নাটকীয়তায় ভরা। তিনি কখনও বাজারের কেনা দামি ক্যানভাস ব্যবহার করেননি বরং বেছে নিয়েছিলেন সাধারণ চটকে এবং চিত্রপটের প্রাথমিক বাইন্ডার হিসেবে ব্যবহার করেছেন গাবের আঠা যা– সম্পূর্ণ দেশীয় পদ্ধতির। পিগমেন্টের ব্যবহারে তিনি ছিলেন অত্যন্ত সংবেদনশীন। তিনি দেশজ জৈব উপাদানের সাথে তিসির তেলের মিশ্রণে নিজহাতে তৈরি রং ব্যবহার করতেন। রঙের ব্যবহারে তিনি ছিলেন অত্যন্ত সংযমী, তার ছবিগুলো ধূসর ও বাদামি রংপ্রধান। তাঁর ব্যবহৃত লাইনগুলো ছিল অত্যন্ত সাবলীল ও কাব্যিক। পুরো ক্যানভাসে কাজ করতেন যদিও স্পেসের ব্যবহার করেছেন সার্থকভাবে। তৈল রঙের বড় মাপের কাজ করতে যেমন পছন্দ করতেন তেমনি কাগজে জলরং, জলরঙের সাথে কালো কালির ড্রয়িংভিত্তিক কাজেও তিনি ছিলেন অনবদ্য। বড় কাজগুলোতে একই ক্যানভাসে অনেকগুলো ঘটনাকে একসাথে উপস্থিত করার ক্ষেত্রে তিনি ছিলেন সিদ্ধহস্ত। তিনি ছবি বিক্রয় অভিলাসী ছিলেন না। তবে প্রচণ্ড অর্থাভাবে থাকার কারণে মাঝে মাঝে ফরমায়েশি যে তিনি করেননি, এমনটিও বলা যাবে না।

আমার সঙ্গে তাঁর পরিচয় ঘটে ১৯৭৬ সালে। তিনি তখন সোনারগাঁয়ে পানাম নগরীতে সরকার কর্তৃক বরাদ্দকৃত একটি স্টুডিও পাওয়ার পরেও বিভিন্ন আমলাতান্ত্রিক জটিলতার কারণে সেখানে থাকতে পারেননি। সে কারণেই তাঁর ঢাকায় ন্যূনতম থাকার জায়গার শূন্যতা দেখা দেয়। আমি সেই সময় চারুকলা মহাবিদ্যালয়ের শহিদ শাহনেওয়াজ ছাত্রাবাসের মনিটরের দায়িত্ব পালন করছিলাম। শামসুল ইলাম নিজামী স্যার ছিলেন হোস্টেল সুপার। তিনি সুলতানকে অস্থায়ীভাবে থাকার ব্যবস্থা করে দেওয়ার জন্য নির্দেশনা দিলে আমি হোস্টেল সুপারের অব্যবহৃত একটি কামরায় তাঁর থাকার ব্যবস্থা করে দেই। তিনি সেখানে তিন মাসাধিককাল অবস্থান করেন। তাঁর অবস্থানকালে প্রায় প্রতি রাতে ছাত্ররা তাঁর সান্নিধ্য লাভে গভীর রাত পর্যন্ত আড্ডায় মেতে থাকত। সেই আড্ডায় তাঁর বোহেমিয়ান জীবন, তাঁর ছবির দর্শন ছাড়াও বিভিন্ন প্রাসঙ্গিক দিক নিয়ে আলোচনা হতো। এত কাছাকাছি থাকার পরেও কখনও অনুভব করিনি যে তিনি এত বড় মাপের একজন শিল্পী। কারণ, তিনি ছিলেন অসম্ভব বন্ধুসুলভ এবং শিশুসুলভ। ১৯৮১ সালে আমি যখন টেলিভিশনের সিনিক পেইন্টার হিসেবে চাকরিরত অবস্থায় চারুকলা মহাবিদ্যালয়ের ছাত্র সংসদ ২১ উদযাপন উপলক্ষে চারুকলা থেকে টিএসসি পর্যন্ত বড় বড় ব্যানারের প্রদর্শনীর ব্যবস্থা করে। সেই প্রদর্শনীতে আমি শ্রেষ্ঠ শিল্পী হিসেবে সুলতানের হাত থেকে পুরস্কার গ্রহণ করি, যা আমার জীবনের একটি উল্লেখযোগ্য ঘটনা। এ ছাড়া শিল্পকলা একাডেমি আয়োজিত বিজয় দিবস চারুকলা প্রদর্শনীতে তাঁর হাতে পাওয়া পুরস্কারটিও আমাকে সামনে এগিয়ে যাওয়ার অনুপ্রেরণা জোগায়।

বাংলাদেশের শিল্পকলার ইতিহাসে এই গুরুত্বপূর্ণ শিল্পীর জীবনদর্শন, শিল্পকর্ম ও আলোকচিত্র সংবলিত একটি মিউজিয়াম থাকা অত্যন্ত জরুরি, যা পরবর্তী প্রজন্ম তথা বাংলাদেশসহ সমগ্র বিশ্বের মানুষের কাছে বিরল চিত্রকরের উদাহরণ হয়ে থাকবে। সেই সাথে তাঁর জীবনদর্শন ও শিল্পবিষয়ক বিভিন্ন গবেষণার কাজে মিউজিয়ামটি হতে পারে এই বোহেমিয়ানের একটি জীবন্ত শিল্পভান্ডার।"
2024-08-08 22:20:03,‘প্রথম বৃক্ষরোপণ’ একটি খণ্ডিত বয়ান,"চিত্রকর এস এম সুলতানের বহুল আলোচিত চিত্রকর্মের প্রায় সবই তৈলচিত্র। এর ভেতর ‘প্রথম বৃক্ষরোপণ’, ‘হত্যাযজ্ঞ’, ‘ফেরা’, ‘জমিকর্ষণ’, ‘মাছ ধরা’, ‘মাছ কাটা, ‘বিশ্রামরত কৃষক’ কিংবা ‘ধান কাটা’ নানাভাবে আলোচিত হয়। তবে সবগুলো চিত্রকর্মের নাম চিত্রকর নিজে দিয়েছেন কিনা, তা আমাদের পক্ষে জানা দুরূহ। কারণ আমরা দেখেছি বহু চিত্রকর্ম আছে, যার ইংরেজি এবং বাংলা নাম আছে, কিন্তু বোঝা যায় না নামটি ইংরেজির বাংলা অনুবাদ নাকি বাংলার ইংরেজি অনুবাদ। চলতি আলাপখানি সুলতানের বহুল আলোচিত ‘প্রথম বৃক্ষরোপণ’ চিত্রকর্মটি নিয়ে। সুলতানের প্রায় সব চিত্রকর্মে মূলত ‘ইংরেজিতেই’ তাঁর স্বাক্ষর পাওয়া যায়। তবে কুদরত-ই-হুদা (২০২৩) এক লেখায় বলেছেন, ... ছবি আঁকা হয়ে গেলে দেখলাম ছবির নিচে শিল্পীর নাম লেখা লাল মিয়া, সেটা বোধ করি ১৯৮৭ বা ১৯৮৮ সালের কথা। চিত্রকর্মের ক্ষেত্রে চিত্রকরের আঁকার ধরন, ভঙ্গি, বিষয়, সময়কালের পাশাপাশি তাঁর স্বাক্ষর ও চিত্রকর্মটি সঠিক কিনা, তা বোঝার একটি ধরন। এ ক্ষেত্রে চিত্রকরের ‘স্বাক্ষর’ ও তাঁর চিত্রকর্ম বিষয়েও আমাদের জানাবোঝা জরুরি।

চিত্রকর্মের আওয়াজ: নামে কিইবা যায় আসে?

‘প্রথম বৃক্ষরোপণ’ নামে সুলতানের কয়টি চিত্রকর্ম আছে? এ ক্ষেত্রে এখন পর্যন্ত আমরা মোট তিনটি চিত্রকর্মের সন্ধান পাই। একটি তৈলচিত্র, একটি ড্রয়িং এবং একটি মোটা তুলি-কালির আঁচড়ে আঁকা। চিত্রকর্ম তিনটির ভেতর বেশ কিছু অমিলও আছে। ১৯৭৬ সালে শিল্পকলা একাডেমিতে সুলতানের দেশকাঁপানো একক চিত্রপ্রদর্শনীর জন্য প্রকাশিত ক্যাটালগে বেশ কিছু চিত্রকর্মের মূল্য লেখা ছিল। ৪২ নং চিত্রকর্ম হিসেবে উল্লিখিত ‘কর্মরত কৃষক’ ছবিটির কোনো মূল্য উল্লেখ ছিল না।"
2024-08-08 22:17:41,পাথরে খোদাই স্বপ্নপ্রণয়,"প্রথম পর্ব

১.

কারোরই চোখে তুষারধসটা ধরা পড়েনি। কারণ, পুরো ধসটা নেমেছিল ভীষণ ধীরমন্থরে– দিনে দিনে নয়, ঘণ্টা ধরেও নয়, এমনকি মিনিটে-মিনিটেও নয়। কিন্তু ধসটা নেমেছিল ঠিকই। লম্বা সময় নিয়ে। দেখতে চাইলে ধসটা ঠিকই চোখে পড়ত সবারই কারণ ধসটা ছিল তুষারধস। নিশ্চিতভাবে তুষারধসই ছিল– কারণ, তুষারধস ছাড়া আর কিই-বা হতে পারত? কিন্তু ধসটা কি কাদামাটির ধসের মতো পিছলে পড়েছিল? না, ঘটনাটা কাদামাটির মতো পিছলে পড়ার মতো হয়নি। হয়েছিল সহসা সবার অজান্তে আকস্মিকভাবে। কিন্তু কেউ-না-কেউ ব্যাপারটা লক্ষ্য করেছিল নিশ্চয়ই? না, কেউই লক্ষ্য করেনি, কিংবা সম্ভবত কেউ একজন দেখেছিল ঠিকই কিন্তু সে আসলে না-দেখার মতো করে দেখেছিল। এও হতে পারে কেউ দেখেইনি, কারণ ওই ধসের পর ধসের পিছলে পড়াটা এতই দ্রুততার সাথে ঘটেছিল; যা আসলে কারও চোখে পড়ার মতো ঘটনা ছিল না। কিন্তু এমনটা হলে তাকে তুষারধস বলাটা কি যুক্তিসংগত, তুমিই বলো! কিন্তু ধসটা হয়েছিল ঠিকই, এবং তুষারধসই। আমি ওটাকে তুষারধস-ই বলব, হ্যাঁ, তুষারধস। অথচ তুমি– আমার ভুল ধরে– বলেছিলে ওটা তুষারধস ছিল না, অন্যকিছু ছিল। এবং আমি মেনে নিয়ে বলেছি, তুমি ঠিকই বলেছ। আর ঐ ধস নামার ঘটনার ভেতরে কী ঘটেছিল? বিশাল একটা কিছু ভেঙে টুকরোটুকরো হয়ে গিয়েছিল, নাকি কিছু একটা ভেঙে গিয়েছিল ঠিকই কিন্তু, মনে হচ্ছিল আসলে ভাঙেনি। ঐ তুষারধসে। হঠাৎ করে মাঝপথে কোথাও কোনো কি চিড় খেয়েছিল, হালকা ফাটল? কিন্তু সে কথাই-বা জিজ্ঞেস করছ কেন তুমি? প্রশ্নটা কি শুধু প্রশ্ন করার জন্যই? বলো? আমার মনে হয় তুষারধসের ঘটনাটা ঘটেছিল কারণ কোথাও না কোথাও কোনো একটা গরমিল বা বেমিল হয়েছিল, আর সেই গরমিলটাই শেষ পর্যন্ত ধসটা নামিয়েছিল। হ্যাঁ, ঘটনাটা তাই ঘটেছিল বলে তুমিও মনে করো, বলেছিলে তুমি। কিন্তু মাঝামাঝি পর্যায়ে, হ্যাঁ, না, মানে, হ্যাঁ, সেটা-ই বোধহয় ঘটেছিল– সম্ভবত। আমি স্বীকার করছি। কিন্তু এই চিড়টা তেমন বড় ছিল না, ছোট ছোট বেশ কয়েকটা ছিল সেটা ঠিক, বেশ কয়েকটা প্রায় চোখে পড়ার মতো চিড়ও ছিল তার সাথে। হ্যাঁ, তুমিও বলেছিলে ব্যাপারটা ওই রকমই ছিল। আমি অবশ্য প্রতিবাদে কিছু বলিনি। কিন্তু খুব ছোট, প্রায় অদৃশ্য চিড়গুলো কোনো না কোনোভাবে একসাথে একটা বড় চিড়ে পরিণত হয়েছিল, একটা বিশাল ফাটলে, আর তা দেখে তোমার কণ্ঠস্বর একসময় উল্লসিতই হয়ে উঠেছিল প্রায়। এক বিশাল ফাটল, হ্যাঁ, এক বিশাল ফাটলের মতো, তুমি উল্লাসে তাই উচ্চারণ করেছিলে বটে।

২.

একটা কথা বলি, কীভাবে ধীরগতিতে, ধারণাতীতভাবে ধসটা নামল এই চিন্তা মাথা থেকে কিছুতেই সরাতে পারছি না আমি। হ্যাঁ, তুমি বললে যে তুমি সে কথা তো আগেই বলেছিলে। হ্যাঁ, আমিও তাই-ই বলেছিলাম। কিন্তু স্বয়ং তুষারধসটা বাস্তবিকই দারুণ আকস্মিকভাবে ধসে পড়েছিল। হ্যাঁ, আমিও একমত। হ্যাঁ, তুমিও তাই বললে। তুমি এও বললে একসাথে অনেকগুলো তুষারধস নেমেছিল। এবং তারপর ধসটা ওভাবেই নিচে ধসে পড়েছিল। আমিও পড়েছিলাম সেই ধসের সাথে, আমি বলি। তুমিও পড়েছিলে, তুমি বললে। হ্যাঁ, আমিও আমার বাড়ির সিঁড়ির ওপর পড়েছিলাম। এবং তারপর তুমি বললে, কেউ একজন একটা কিছু বলেছিল আমাকে, আমি নিজে নিজে ওঠার চেষ্টা করেছিলাম কিন্তু পারলাম না, এবং তারপর কেউ একজন আমাকে উঠবার জন্য সাহায্য করল। এবং আমি ওখানে উঠে দাঁড়ালাম। এবং তারপর আমি একটা দরজা টেনে খুললাম। এবং তারপর চৌকাঠ পেরিয়ে দরজাটি টেনে বন্ধ করলাম। এবং এরপর তুমি কিছু একটা বললে। আমি উত্তরে বললাম, আমি কিছু মনে করতে পারছি না। তারপর মনে পড়ল, আমি উঠে দেখি আমি ঘরের মেঝেতে শুয়ে রয়েছি। আমি উঠে পড়লাম। দাঁড়ালাম। হাঁটলাম। আর তারপর? তুমি বললে, আমি ভাবলাম, আমার শুয়ে থাকাই উচিত। এবং এরপর আর কেউ কিছু বলল না। তুমি বললে, ঠিক তাই। হ্যাঁ, তারপর আমি আবার জেগে উঠলাম, কিন্তু আবিষ্কার করলাম আমি আসলে রান্নাঘরের টেবিলের পাশে শুয়ে আছি। এবং তারপর আমি ভাবলাম আমার শুয়ে থাকাই উচিত। আমি উঠলাম। দাঁড়ালাম। তারপর সোফায় যেয়ে শুয়ে পড়লাম।

৩.

তিন-তিনবার ধস নেমেছিল। ঘুমের ভেতর সবকিছু অন্ধকার আর কেমন জানি ধোঁয়াশা-ধোঁয়াশা লাগছিল আমার। সেইসাথে একটা অলৌকিক অনুভূতিও। যেন টুকরো টুকরো পাথর, হ্যাঁ, মানে, যেন ছোট-ছোট পাথরের টুকরো, কতগুলো সচল ছোট-ছোট পাথরের টুকরো, ধীরমন্থরভাবে তুষারধসের মতো গড়িয়ে পড়ছে, এতই মন্থর সেই তুষারধসের গড়িয়ে পড়া যে তাকে আদতেই তুষারধস বলে মেনে নেওয়া যায় না। তুমি বললে, হ্যাঁ, তুমি এ কথা বলেছ। আমি বললাম, হ্যাঁ, বলেছি। আর তারপর? তুমি জিজ্ঞেস করলে। কেউ তুষারধসটা লক্ষ্য করেনি, আমি বললাম। তুমি একা ছিলে, তুমি বললে। হ্যাঁ, একাই ছিলাম, আমি বললাম। সে জন্যই বোধ হয় ওটা তুষারধস ছিল না, তুমি উত্তরে বললে। আমি বললাম, না, বোধহয় ছিল না। কিন্তু সম্ভবত ঐরকমই একটা কিছু ছিল, তুমি বললে। হ্যাঁ, আমি বললাম। তারপর আমরা বেশ কিছুক্ষণ চুপ করে থাকলাম। তুমি আবার বললে, তাহলে এখন। আমি বললাম, এখন। কী ভাবছ? তুমি জিজ্ঞেস করলে। মানে ওই তুষারধসের ব্যাপারে, তুমি জানতে চাইলে। ঐ যে পাথরের ছোট-ছোট টুকরোগুলো, ওগুলো গেল কোথায়? সেগুলো প্রথমে এক জায়গায় জড়ো হয়ে পড়েছিল কিছুক্ষণ কিন্তু তারপর চারদিকে ছিন্নভিন্ন ছড়িয়ে পড়ল, আমি বললাম। হ্যাঁ তাই, তুমি বললে।

৪.

খুদে পাথরগুলো, ঐ পাথরগুলো, টুকরো পাথর, ঐখানে জড়ো হয়ে ধোঁয়াশা ধূমিকার ভেতর ঝিলিক দিচ্ছিল, তেমন জ্বলজ্বল করে নয় যদিও, কিন্তু ঝিলিকটা চোখে পড়ছিল, আর আমি ঠিক তখনই কেমন একটা আলো আবিষ্কার করলাম এবং বুঝলাম আমি আসলে সোফাতে শুয়ে আছি। আমি উঠে দাঁড়ালাম। দরজার বাইরে গেলাম। দরজাটা পেছনে টেনে বন্ধ করলাম। হাঁটলাম। বাইরে বাসের জন্য দাঁড়িয়ে রইলাম। আমার পক্ষে দাঁড়িয়ে থাকাটা সহজ হচ্ছিল না। আর ঠিক তখনই আবার ধস নামল, কয়েকবার। আমি হঠাৎ আবিষ্কার করলাম আমি পেভমেন্টের ওপর শুয়ে আছি। কেউ একজন দৌড়ে এগিয়ে এলো। আমাকে উঠে দাঁড়াবার জন্য সাহায্য করল। উঠে দাঁড়ালাম। একটা বাসে ওঠার চেষ্টা করলাম কিন্তু আর একজন দৌড়ে এসে বলল আমি ঐ বাসে যেতে পারব না, ঐ বাসটা আসলে আমার মতো কারও জন্য নয়। আমি জিজ্ঞেস করলাম আমি কি ঐ বাসে উঠে বসতে পারব না। না, না, বাসটা আসলে আমার মতো মানুষের জন্য নয়, সে বলল। আমি বাসের ড্রাইভারকে– মহিলা ড্রাইভার– জিজ্ঞেস করলাম ব্যাপারটা। সে একটা মিষ্টি হাসি দিয়ে মাথা নাড়ল। মুখে কিছু বলল না যদিও, কিন্তু সম্ভবত সে না-ই বলেছিল। এবং তারপর, আমার যদি ভুল না হয়ে থাকে, ঘটনাটা ঘটেছিল এমন: যে ভদ্রলোক আমাকে উঠে দাঁড়াতে সাহায্য করেছিল সে এসে আমাকে একটা গাড়িতে নিয়ে তুলে দিল, গাড়িটা একটা ট্যাক্সি। সে আমাকে একটা ট্যাক্সিতে তুলে দিল। আমি ট্যাক্সিতে বসার পর ড্রাইভার আমাকে নিয়ে চলা শুরু করল। ট্যাক্সি ড্রাইভার আমাকে যেতে যেতে বলল সে প্রায়ই অস্তিত্বহীন জিনিস নিয়ে চিন্তাভাবনা করে, কীভাবে এই অস্তিত্বহীনতা সবকিছুর ভেতরই ঢুকে বসে আছে। অস্তিত্বের ভেতর অস্তিত্বহীনতা, ড্রাইভার বলে। হ্যাঁ, তুমিও বললে। আমি লোকটাকে পাথরগুলোর কথা কিছুই বলিনি। না, অবশ্যই বলোনি, তুমি বললে। তুষারধসের কথাও না, আমি বলি। না, অবশ্যই তুমি সে কথা বলোনি, তুমি সায় দিলে। এবং তারপর আমরা ওখানে বসে থাকলাম, কেউ কোনো কথা না বলে। ওভাবে আমরা অনেকটা সময় বসে থাকলাম। তুমি বললে, আমার ওই পাথর আর তুষারধসের গল্প বলাটা তোমার মোটেও ভালো লাগেনি, কথাগুলো মনে হয়েছে মনগড়া, বলা যায় মিথ্যাই। হ্যাঁ, আমি বললাম। ব্যাপারটা অনেকটাই তাই, আমি বললাম। কিন্তু তাহলে তুমি এসব বলছ কেন? তুমি জিজ্ঞেস করলে। আমি বললাম, আমি ঠিক জানি না। না, ব্যাপারটা সম্ভবত এত সহজে বোঝার মতো নয়ও, তুমি বললে।

৫. [ক]

পাথরগুলো গান গায়, আবার গায়ও না। যখন কুয়াশা কেটে যায় তখনও পাথরগুলো ওখানে বসে থাকে, সবাই সবার সাথে গা ঘেঁষাঘেঁষি করে বসে থাকে, এমন সুন্দরভাবে বসে থাকে দেখে মনে হয় ওদেরকে কেউ একজন নিপুণ হাতে সাজিয়ে রেখেছে, এমনকি তুষারধসের পরও ওরা ওভাবে বসে থাকে। মানে চারদিকে ছড়িয়ে ছিটিয়ে, তুমি যোগ করো। হ্যাঁ, তাই, আমি বলি। এবং তারপর আমরা হেসে উঠি। ওই তুষারধসের পরও। তাহলে তুমি একটা মোটরগাড়িতে বসে ছিলে? তুমি জিজ্ঞেস করো। আর ড্রাইভারটা বলেছিল সবকিছুর ভেতরই একটা অস্তিত্বহীনতা লুকিয়ে রয়েছে। তারপর কী হলো? তুমি জিজ্ঞেস করলে। ওটা একটা ট্যাক্সি ছিল, আমি বললাম, এবং আমরা অস্তিত্বহীনতা নিয়ে আলাপ করছিলাম, এবং সবকিছুর আসল রূপটা কী, তার পেছনে আসলে কী থাকে, এসব আসে কোথা থেকে, এসব নিয়ে। লোকটা বলল, এ সবকিছুই ওখানে সব সময়ই ছিল এবং আছে। মানে, ট্যাক্সি ড্রাইভারটা তাই বলল? তুমি জানতে চাইলে। হ্যাঁ, ড্রাইভারটা বলল, আমি বললাম। সবকিছুর শুরুতে ঈশ্বর ছাড়া আর কিছুই ছিল না, আর তারপর সবকিছুর শুরু একটা শব্দ থেকে, গাড়ি চালাতে চালাতে লোকটা বলল। দারুণ বলেছে তো, বললে তুমি। ওর কথা শুনে যেন মনে হলো কিছুই ধসে পড়ে না, আমি বললাম। কিন্তু সবকিছু এমন ঝাপসা যেন কুয়াশায় ছেয়ে গেছে। মানে, ছাইরঙা পাথর, গ্রানিটের মতো? তুমি জানতে চাইলে। হ্যাঁ, আমি বললাম। কিন্তু গাড়ির ভেতর সবকিছু একটু ফিকে ফিকে লাগছিল, আমি বললাম। মানে ট্যাক্সিটার ভেতর? তুমি জিজ্ঞেস করলে। হ্যাঁ, আমি উত্তর দিলাম। আর তারপর? হ্যাঁ, তারপর আমি ট্যাক্সি থেকে নেমে এয়ারপোর্টের দিকে এগুলাম। আর তখনই আরও একবার ধসটা নামল। আমি মেঝেতে শুয়ে চারদিকে দেখলাম আমার আশেপাশে অনেক মানুষ। ভিড়ের ভেতর একজন আমার নাড়ি পরীক্ষা করছিল। সে বলল, আমার নাড়ি খুবই দুর্বল, আর ঠিক তখনই অন্য একজন একটা হুইলচেয়ার নিয়ে এগিয়ে এসে হুইলচেয়ারে বসিয়ে দিয়ে আমাকে দ্রুত ঠেলে একটা ঘরে নিয়ে গেল। আমি সেখানে কিছুক্ষণ বসে রইলাম। সেই লোকটা বলল আমি বিমানে উঠতে পারব, তারা আমাকে তুলে দেবে। তারপর সে আমাকে একটু পানি খাইয়ে সব যাত্রীর আগে বিমানের দিকে হুইলচেয়ারসহ ঠেলে নিয়ে চলল। আমি যখন বিমানের দরজার কাছে পৌঁছলাম কেউ একজন আমার সাথে দেখা করতে এলো। কে? তুমি জিজ্ঞেস করলে। একজন ফ্লাইট অ্যাটেন্ড্যান্ট, আমি বললাম। মহিলা বলল, উনার বিমানে উঠতে কোনো অসুবিধা হবে না। তারপর তারা আমাকে বিমানের ভেতর ঠেলে নিয়ে প্রথম সারির একটা সিটে বসিয়ে দিলো, আর ঠিক সেই সময়ই অন্য একজন মহিলা এসে হাজির হলো। আর একজন ফ্লাইট অ্যাটেন্ড্যান্ট, তুমি বললে। এই মহিলা আমাকে জিজ্ঞেস করল আমার কিছু চাই কিনা। আমি বললাম আমার একটু পানি দরকার। আমাকে পানি দেওয়া হলো। পাথর এবং পানি, আমি বললাম। পাথর, পাথর এবং পানি। এবং আমি এক তুষারধস, টুকরোটুকরো পাথর, আর ঐসব ছোট ছোট পাথর যেন ছাইরঙা কুয়াশার ভেতর দিয়ে কোনো-না-কোনোভাবে আলো ছড়াচ্ছে, ঝিলিক দিচ্ছে, দারুণভাবে একটি আর একটির গায়ে হেলান দিয়ে বসে, যেন তারা নিজেরাই নিজেদের ভেবেচিন্তে সুন্দরভাবে সাজিয়ে গুছিয়ে একটা দেয়ালের মতো দাঁড়িয়ে আছে, বিস্ময়কর এক দেয়াল। হ্যাঁ, তুমি এর আগেও এ কথা বলেছ, তুমি বললে।

দ্রষ্টব্য: এই গল্পটি ২০২৩ সালে সাহিত্যে নোবেল বিজয়ী লেখক ইয়োন ফসে-র [জন্ম: ২৯ সেপ্টেম্বর ১৯৫৯] Scenes From A Childhood সংকলন থেকে নেওয়া। সংকলনটি নরওয়েজিও ভাষাতে লেখা তার সাম্প্রতিকতম একটি প্রকাশনা। এই গল্পের রচনাশৈলী অসাধারণভাবে অগতানুগতিক। ফসে একাধারে গদ্য, কবিতা, প্রবন্ধ, ছোটগল্প, শিশুকিশোর গ্রন্থ এবং প্রায় চল্লিশটিরও অধিক নাটক রচনা করেছেন; যার সহস্রাধিক প্রযোজনা হয়েছে পঞ্চাশটি বিভিন্ন ভাষাতে অনূদিত হয়ে। গল্পটির প্রথম পর্ব বর্তমান সংখ্যায় পত্রস্থ হলো। আগামী সংখ্যায় সমাপ্য।"
2024-08-08 22:16:31,দূরের সাহিত্য,"২০২৪ সালের বুকার পুরস্কারের তালিকা

বুকার পুরস্কারের দীর্ঘ তালিকা প্রকাশিত হয়েছে। কথাসাহিত্যের মর্যাদাপূর্ণ এ পুরস্কারের দৌড়ে রয়েছেন ১৩ জন লেখক। যুক্তরাষ্ট্রের ছয় লেখক রয়েছেন এই তালিকায়, যার মধ্যে ‘জেমস’ উপন্যাসের জন্য পার্সিভাল এভারেট স্থান পেয়েছেন। এই খ্যাতনামা কথাসাহিত্যিক ২০২২ সালে বুকার পুরস্কারে ‘দ্য ট্রিস’ উপন্যাসের জন্য সংক্ষিপ্ত তালিকায় ছিলেন।

র‍্যাচেল কুশনার তালিকায় স্থান পেয়েছেন ‘ক্রিয়েশন লেক’ উপন্যাসের জন্য; রিচার্ড পাওয়ারস ‘প্লেগ্রাউন্ড’-এর জন্য; উভয় লেখকই এর আগে পুরস্কারের চূড়ান্ত তালিকায় স্থান পেয়েছেন। এ বছরের দীর্ঘ তালিকায় উপস্থিত অন্য মার্কিন লেখকরা হলেন– ‘হেডশট’-এর জন্য রিটা বুলউইঙ্কেল; ‘দিস স্ট্রেঞ্জ ইভেন্টফুল হিস্ট্রি’র জন্য ক্লেয়ার মেসুদ এবং ‘ওয়ান্ডারিং স্টারস’ উপন্যাসের জন্য টমি অরেঞ্জ। অরেঞ্জই হলেন প্রথম নেটিভ আমেরিকান লেখক, যিনি এ পুরস্কারের জন্য দীর্ঘ তালিকায় স্থান পেয়েছেন।

তিনজন ব্রিটিশ লেখক দীর্ঘ তালিকায় রয়েছেন– ‘অরবিটাল’-এর জন্য সামান্থা হার্ভে; ‘এনলাইটেনমেন্ট’-এর জন্য সারা পেরি এবং ‘মাই ফ্রেন্ডস’-এর জন্য হিশাম মাতার। আইরিশ লেখক কলিন ব্যারেট তালিকায় স্থান পেয়েছেন ‘ওয়াইল্ড হাউস’-এর জন্য। অস্ট্রেলীয় লেখক শার্লট উড স্থান পেয়েছেন ‘স্টোন ইয়ার্ড ডিভোশনাল’-এর জন্য।

‘হেল্ড’ উপন্যাসের জন্য কানাডার কথাসাহিত্যিক অ্যান মাইকেলস এবং ‘দ্য সেফকিপ’-এর জন্য ডাচ লেখক ইয়ায়েল ভ্যান ডার উডেন এই দীর্ঘ তালিকায় স্থান পেয়েছেন।

লেখক এডমন্ড ডি ওয়ালের সভাপতিত্বে এ বছর পুরস্কারের বিচারক তালিকায় আরও রয়েছেন– লেখক সারা কলিন্স ও ইয়ুন লি, গার্ডিয়ান ফিকশন সম্পাদক জাস্টিন জর্ডান এবং সংগীতশিল্পী নিতিন সাহনি।

পুরস্কারের সংক্ষিপ্ত তালিকা আগামী ১৬ সেপ্টেম্বর ঘোষণা করা হবে। সেখানে স্থান পাবে ছয়টি গ্রন্থ। ১২ নভেম্বর লন্ডনে একটি অনুষ্ঠানে বুকার বিজয়ীর নাম প্রকাশ করা হবে।

সাই-ফাই গ্রন্থে

কিয়ানু রিভস"
2024-08-08 22:14:10,মৌনকল্পের রঙ,"ঢাকার গুলশানে গ্যালারি এজে চলছে বিশিষ্ট শিল্পীদের আঁকা অর্ধশতাধিক ছবি নিয়ে সৃষ্ট চিত্রপ্রদর্শনী– মৌনকল্প (Reverberance of Silence)। প্রয়াত শিল্পী দেওয়ান মিজানের পরিবারের পাশে দাঁড়ানোর উদ্দেশে এ প্রদর্শনীর আয়োজন করেছে এজ ফাউন্ডেশন। শিল্পী দেওয়ান মিজান ছিলেন বাংলাদেশের প্রথম সারির চিত্রশিল্পীদের একজন। নিজ শিল্পকর্মের গুণে দেশে-বিদেশে আলোচিত হয়েছিলেন। শিল্পকর্মের জন্য ভূষিত হয়েছিলেন জাতিসংঘ পুরস্কারে; এবং ১৫তম জাতীয় চিত্র প্রদর্শনীতে ‘অনারেবল মেনশন’ ও দ্বিতীয় টোন মিনিয়েচার আর্ট এক্সিবিশনে শ্রেষ্ঠ শিল্পীর সম্মানে। ২০২৩ সালের ১৮ জুন মাত্র ৫৫ বছর বয়সে ক্যান্সারে আক্রান্ত হয়ে মৃত্যুবরণ করেন। ১২ জুলাই শুরু হওয়া এই প্রদর্শনী আগস্ট মাসজুড়ে চলবে। এতে অংশ নিয়েছেন রফিকুন নবী, ফরিদা জামান, মনিরুল ইসলাম, হাশেম খান, শাহাবুদ্দিন আহমেদ, আবদুস শাকুর শাহ, শিশির ভট্টাচার্য, শেখ আফজাল হোসেন, রনজিৎ দাশ, আহমেদ নাজির, বীরেন সোম, হামিদুজ্জামান খান, জামাল আহমেদ, আইভি জামান, কনকচাঁপা চাকমা, মোহাম্মদ ইউনুস, আবুল বারক আলভী, শহীদ কবির, কারু তিতাস, মোহাম্মদ ইউনুস, নিসার হোসেন, মোহাম্মদ ইকবাল, আবদুল মান্নান, এ কে এম আলমগীর হক, নাজিয়া আন্দালিব প্রিমা, আহমেদ শামসুদ্দোহা, নাসিম আহমেদ নদভী, আবদুস সাত্তার তৌফিক, অনুকূলচন্দ্র মজুমদার, আজমীর হোসাইন, আবদুল্লাহ আল বশীর, বিপাশা হায়াত, বিপুল শাহ, দেওয়ার মিজান, হাশুরা আকতার রুমকি, ইমরান হোসাইন পিপুল, কুহু প্লামন্দন, কামরুজ্জামান সাগর, খুরশিদ আলম সেলিম, কাজী সালাউদ্দিন আহমেদ, কামাল কবীর, মাকসুদা ইকবাল নিপা, মোস্তাফিজুল হক, মাহবুবুর রহমান, নাসরীন বেগম, নাঈমা হক, রিয়াজুল হক, রাশেদুল হুদা, মো. রাশেদ কামাল, রত্নেশ্বর সূত্রধর, শামসুল আলম আজাদ, সঞ্জীব দাস অপু, তাইয়েবা বেগম লিপি, জাহিদ মুস্তফা ও জিয়াউর রহমান।

প্রদর্শনীতে বরেণ্য শিল্পীদের নামকরা শিল্পকর্ম প্রদর্শিত হচ্ছে তো বটেই, সেই সঙ্গে প্রয়াত শিল্পী দেওয়ান মিজানের যে চিত্রকর্মগুলো আছে, সেসবের ভেতর ‘অপার্থিব আলো’ ও ক্রমিক ছবি ‘চর্যাকাহিনী’ উল্লেখযোগ্য। আগ্রহী দর্শক ও সংগ্রাহকরা প্রদর্শনীতে যাওয়ার আগে www.edgegallery.com.bd/mounokolpo-এই লিংকে গিয়েও ছবিগুলোয় চোখ বুলিয়ে নিতে পারেন। সেখানে ছবির মূল্যও উল্লেখ করা আছে।

২০২০ সালে মহামারী করোনা চলাকালে ‘চারকোল আড্ডার’ অষ্টম পর্বে আলোচক হিসেবে আমন্ত্রিত হয়েছিলেন শিল্পী দেওয়ান মিজান। অনুষ্ঠানটি পরে আমার চোখে পড়ে। সঞ্চালনায় থাকা শিল্পী শারমিন ইতির প্রশ্নের উত্তরে দেওয়ান মিজান ব্যক্ত করেছিলেন তাঁর চিত্রভাবনা। জানিয়েছিলেন ২০০৭ সালে প্রথম ক্যান্সারে আক্রান্ত হওয়ার সময়ের কথাও। এই রোগে আক্রান্ত হওয়ার পেছনে চিত্রশিল্পেরই বিশেষ একটি শৈলীকে কারণ বলে চিহ্নিত করেছিলেন চিকিৎসকরা। নব্বইয়ের দশকে দেওয়ান মিজান বড় বড় রাবারশিট ফায়ার গান দিয়ে পুড়িয়ে তাতে ছবি আঁকতেন। পোড়ানোর সময় বিষাক্ত ধোঁয়া নির্গত হতো যা তাঁর ফুসফুসে গিয়েছিল, দীর্ঘ সময়। চিকিৎসকদের ধারণা, এরই প্রভাবে পরবর্তী সময়ে তিনি ক্যান্সারে আক্রান্ত হন। চারকোল আড্ডায় আঁকার শৈলীগত বিষয়গুলো নিয়ে শিল্পীদের সতর্কতার অবলম্বনের পরামর্শ দিয়েছিলেন। যার তৃতীয় বছরে ক্যান্সারে তাঁর ‍মৃত্যু হয়।

শিল্পী দেওয়ান মিজান ছবিতে শিল্পের আত্মাকে ধারণ করতে চাইতেন। দ্রুত হাত চালিয়ে আঁকায় তিনি বিশেষ সিদ্ধি অর্জন করেছিলেন। তিনি মনে করতেন, শিল্পীর ভেতর প্রেরণার ঐশ্বরিক আলোর রেশ মিলিয়ে যাওয়ার আগেই ছবিটি শেষ করা উচিত। তাহলে দর্শক সেই ছবির সঙ্গে অধিক সংযোগ স্থাপন করতে পারেন। প্রেরণা জাগ্রত হওয়ার পর তিনি খুব অল্প সময়ে ছবি এঁকে শেষ করতেন। সর্বনিম্ন তিন সেকেন্ডে ছবি আঁকার রেকর্ড ছিল তাঁর।

প্রদর্শনীর ছবিগুলোয় বর্তমান সময়ের নরক, নিসর্গ, মলিনতা, বর্ণিলতার, দৌর্বল্য ও শক্তির বিবিধ মাত্রা চিত্রিত হয়েছে। এজ ফাউন্ডেশনের ওয়েবসাইটে প্রদর্শনীবিষয়ক বিবরণ পড়ে মনে হয়েছে, কিউরেটর ছবিগুলোর সম্মিলিত আবেদনকে গ্রিক শব্দ ‘একফ্রেসিস’ দ্বারা চিহ্নিত করতে চেয়েছেন। কেউ যদি কোনো একটি দৃশ্যশিল্প বর্ণনা করতে গিয়ে কেউ একটি কবিতা লিখে ফেলে, সেই কবিতাটিকে বলা যায় একফ্রেসিস। যেহেতু গ্রিক শব্দটি মৌনকল্প প্রদর্শনীর একটি শব্দচাবি, সুতরাং আশা করা যায় ছবিগুলোর সম্মিলিত উপস্থাপন দর্শককে জাদুকরি বার্তা দিতে চলেছে। প্রদর্শনী ‘মৌনকল্প-Reverberance of Silence’ মৌনতার মন্দ্রগম্ভীর ধ্বনি শুনিয়ে মোহিত করবে দর্শকদের, এই বিশ্বাস আছে। দেখার আমন্ত্রণ। v"
2024-08-08 22:12:31,সব অপরাধের বিচার হবে: ড. ইউনূস,"অন্তর্বর্তীকালীন সরকারের প্রধান উপদেষ্টা অধ্যাপক ড. মুহাম্মদ ইউনূস বলেছেন, সরকারি প্রতিষ্ঠান দিয়ে স্বৈরাচার সরকার নিজেদের ক্ষমতা কুক্ষিগত করে রেখেছিল। আমরা এসব প্রতিষ্ঠানের হারানো গৌরব ফিরিয়ে আনব।

তিনি বলেন, যারা অপরাধ করেছে, তাদের আইনের মাধ্যমে বিচারের আওতায় শিগগিরই উপযুক্ত শাস্তি দেওয়া হবে। এই কথা সব মন্ত্রণালয়, সংস্থা, দপ্তর, শিক্ষাপ্রতিষ্ঠানের জন্য প্রযোজ্য। সব অপরাধীর বিচার হবে।

বৃহস্পতিবার রাতে প্রধান উপদেষ্টা হিসেবে শপথ নেওয়ার পর জাতির উদ্দেশে দেওয়া ভাষণে এসব কথা বলেন ড. ইউনূস।

অন্তর্বর্তীকালীন সরকারের প্রধান উপদেষ্টা বলেন, প্রত্যেকটি অফিসের দায়িত্বরতরা নিজ নিজ দায়িত্ব পালনের মাধ্যমে দ্বিতীয় স্বাধীনতা উপভোগ করবেন। দেশের মর্যাদাকে গৌরবের শীর্ষে নিয়ে যাবেন।

সবাইকে নির্ভয়ে ও আনন্দচিত্তে নিজ নিজ কর্মস্থলে নিজের জায়গা থেকে সামর্থ্য নিয়ে এগিয়ে আসার আহ্বান জানিয়ে তিনি বলেন, দেশের সব মানুষকে স্বাধীন, নির্ভয়, নিরুদ্বেগ থাকার নিশ্চয়তা দেওয়ার জন্য ছাত্ররা শহীদ হয়েছেন। তারা গণঅভ্যুত্থান করেছেন। এই অভ্যুত্থানের মাধ্যমে সৃষ্ট সরকার সবার। এখানে সবার আকাঙ্ক্ষা পূরণের সরকার থাকবে।

তিনি বলেন, অরাজকতার বিষবাষ্প যেই ছড়াবে বিজয়ী ছাত্রজনতাসহ মুক্ত মানসিকতার মানুষ, আইনশৃঙ্খলা বাহিনীর পূর্ণ শক্তি তাদের ব্যর্থ করে দেবে।

শেখ হাসিনা সরকারের সমালোচনা করে ড. ইউনূস বলেন, নিষ্ঠুর স্বৈরাচারী সরকার দূর হয়ে গেছে। কাল সূর্য উদয়ের সঙ্গে সঙ্গে গণতন্ত্রের, সুবিচারের, মানবাধিকারের, নির্ভয়ে মতপ্রকাশের পূর্ণ স্বাধীনতার জন্য, সবার স্বাচ্ছন্দ্যে জীবনের ধারণের সুযোগ প্রদানের জন্য সচেষ্ট সরকারের বলিষ্ঠ সান্নিধ্য ও সহমর্মিতা দলমত নির্বিশেষে সবাই উপভোগ করবে এটিই আমাদের লক্ষ্য। আপনারা আমাদের লক্ষ্য পূরণে সহযোগিতা করুন।

তিনি বলেন, সারাবিশ্ব আজ বলছে- সাবাস বাংলাদেশ, সাবাস বাংলাদেশের ছাত্রজনতা। এই অর্জনটাকে আরও অনেক দূর নিয়ে যেতে চাই।

ড. ইউনূস বলেন, আমাদের ছাত্রজনতার জন্য এটি খুব কঠিন কাজ নয়। তরুণরা অসম্ভবকে সম্ভব করতে পারে। তারা সেজন্য প্রতিজ্ঞাবদ্ধ। সবাই যদি ঐক্যবদ্ধ থাকে আর ধ্বংসাত্মক কার্যক্রম পরিহার করে তাহলে বিজয় তাদেরই হবে।"
2024-08-08 22:11:29,রাইন নদীর তীরে,"রডোডেনড্রন, টিউলিপ, জিনিয়া হাতড়ে হলুদ প্লাস্টার করা বাড়ির থাম বসানো প্রশস্ত বারান্দাটিতে যখন এসে দাঁড়ালাম। ততক্ষণে পদশব্দে সচকিত হয়ে, গৃহকর্তা মানুয়াল মাথেউস সদর দরজার কপাট খুলে দিয়েছেন। প্রাতরাশপর্ব অধিকাংশ জার্মান চা বা কফি দিয়েই সূচনা করেন। তারপর ব্রেড বা রোলের সাথে মাখন, মধু, পনির, জেলির সমাহার সঙ্গে কলা, আপেলসহ বিবিধ ফল তো থাকেই।

পেশায় আইনজীবী মাথেউসের বাড়িটি বেশ সুন্দর। ঘোমটার মতো ঢেকে আছে ছাদ। দেয়ালে গথিক যুগের অয়েল পেইন্টিং। বসার ঘরে সবুজ আর লালের মিশ্রণে তৈরি কার্পেট। এর মধ্যেই পর্দা তুলে বানানো ডাইনিং রুম। প্রগলভ মুহূর্তের মধ্যেই চিরকুমার মাথেউসের বাড়িতে পূর্বনির্ধারিত প্রাতরাশটি সুসম্পন্ন হলো।

সদালাপী মাথেউস মুচকি হেসে জানতে চান-‘ভি জিনিয়েট ডু দাস ডয়চে লান্ড? (জার্মান দেশটা কেমন উপভোগ করছ?)

বলি, ‘সেহর স্কান। ইছ বিন ফসজিনিয়াট ফন সিনেমে আউশেন’ (খুবই সুন্দর। বলা যায় আমি এর রূপে মুগ্ধ)। ‘বীর সেহেন উন্স ওয়েডের’ (পুনরায় দেখা হবে)।

নিশ্চয়তা দিয়ে বাড়ির চৌকাঠ পেরোই। দেখলাম, বাড়ির দু’পাশ থেকে শুরু করে প্রধান দরজা পর্যন্ত দীর্ঘ ঋজু ওকগাছের সারি। এদের ঘন পল্লবিত, সুদূর প্রসারিত শাখা-প্রশাখা দেখতে ভীতিকর; বাংলাদেশিদের কাছে মনে হতে পারে কিছুটা ভৌতিক! জনবিচ্ছিন্ন ছায়াচ্ছন্নতা আসলে কী জিনিস; এখানে ঢুকবার মুহূর্তেই টের পেয়েছি।

অবাক বিষয় হচ্ছে, আমাদের দেশের মতো এখানে কোনো আইনজীবীর চেম্বারই বইপত্র-ঠাসা দেখিনি। সবার সামনেই একেকটা ল্যাপটপ। আইনজীবীরা দেখলাম শুধু মোয়াক্কেলের নিকট থেকে বিস্তারিত বিষয় বুঝে নিয়ে নোট নিয়েই ক্ষান্ত হন না; সমাধানের পদ্ধতিও বাতলে দেন। বাকি কাজটুকু করেন তাদের জুনিয়র বা সহকারীরা।

মাথেউসের বাড়ির মতোই এ রকম একচালা বাড়িগুলো জার্মানিজুড়ে প্রচলিত। জায়গার নাম ড্যারেনডার্ফ; ডুসেলডার্ফের অন্তর্গত ছোট শহর। উত্তর-রাইন ওয়েস্টফালিয়া রাজ্যের রাজধানী শহর ডুসেলডার্ফ। বড় নদী রাইন এবং ছোট নদী ডাসেলের সংগম আর ছয় লাখ মানুষের পদস্পর্শে মুখরিত মনোলোভা ডুসেলডার্ফ। এই শহরের মনোমুগ্ধকর রূপে মজেছিলেন স্বয়ং নেপোলিয়ন। রাইন নদীর বুকের ওপর দাঁড়িয়ে শহরটিকে ভূষিত করেছিলেন ‘লিটল প্যারিস’ অভিধায়।

এ শহরের অনেক ঐতিহাসিক বাড়ি ইট থেকে তৈরি হলেও অর্ধকাঠযুক্ত এবং সম্পূর্ণ কাঠযুক্ত বাড়ি দেখা যায় প্রচুর, তবে তা বেশির ভাগই গ্রামাঞ্চলে। ডুসেলডার্ফের আধুনিক বাড়িগুলো প্রায়শই বালি এবং চুনাপাথরের তৈরি গথিক স্টাইল, রোমানেস্ক স্থাপত্য নিয়ে সমৃদ্ধ।

ড্যারেনডার্ফ থেকে উঠেছি উবানে। নামব ডুসেলডার্ফ হপ্ট বানুফে। হপ্ট বানুফ মানে এখানকার প্রধান রেলওয়ে স্টেশন। নেতিয়ে পড়া গাছে জল ঢেলে দিলে যেমন তাতে তারা প্রাণ ফিরে পায়, এখানকার বৃদ্ধ মানুষগুলো দেখলে আমার তা-ই মনে হয়। এই জল ঢালার কাজটি কিন্তু নিয়মিত করে যাচ্ছে রাষ্ট্র। ট্রেনে দেখা হলো এক অশীতিপর বৃদ্ধার সাথে। চামড়া কুঁচকে গেছে হয়তো কিন্তু ধবধবে ফর্সা শরীরে এক সুখী মানুষের প্রতিবিম্ব যেন। বিরক্তির ছায়াও যেন নেই বৃদ্ধার চোথে-মুখে। ‘গুটেন মর্গেন’ সম্ভাষণে মৃদু হাসিতে নিজের কুকুরটিকে দূরে সরিয়ে আমাকে বসার বন্দোবস্ত করে দিলেন।

ট্রেন ছুটছে … আর আমি দেখছি বৃদ্ধার ড্যাবডেবে চোখে সারা পৃথিবীর সৌন্দর্য। তিনি আছেন আপন ধ্যানে, কথা বলছেন বাতাসের গায়ে আঁকিবুঁকি কেটে। এর মধ্যেই পিঠের ঝুলি খুলে ঢক ঢক শব্দে সাবাড় করে দিলেন তিন তিনটি বেক’স ব্র্যান্ডের বিয়ার। উল্টোপাশে বসে থাকা নীল চোখের রোমানীয় তরুণীটি চুমোতে চুমোতে অধর রাঙিয়ে দিল কৃষ্ণাঙ্গ ছেলেটির। ঊর্ধ্বগামী সিঁড়ি বেয়ে যখন ওপরে উঠছি, কোনোরকম সংকোচ ছাড়াই মেয়েটি দশ ইউরো চেয়ে বসল।

ডুসেলডার্ফ জার্মানির ধনী শহর আর সাম্প্রতিক মার্সার জরিপে জীবনযাত্রার মানের দিক দিয়ে পৃথিবীর সেরা দশটি শহরের একটি হলেও এখানে একাকিত্বে ভোগা, নিঃসঙ্গ মানুষের সংখ্যাও কিন্তু কম নয়। ডুসেলডার্ফে তা-ই একটি বিকেল নিঃসঙ্গতার ঢেউ থেকে দূরে থাকার জন্য আলস্টাডের রিভারফ্রন্ট অন্যতম সেরা জায়গা। কয়েক শত মাইল দীর্ঘ প্রসারিত সড়কটি ওল্ড টাউনকে সমসাময়িক মেডিয়ানহ্যাফেনের সাথে সংযুক্ত করেছে। ওপরের স্তরটিতে যেন ছবির মতোই সাজিয়ে রাখা অসংখ্য গাছ, ক্যাফে, বার।

সারা দুনিয়া থেকে দর্শনার্থী এসে হুমড়ি খেয়ে পড়ছেন এখানকার প্রাণবন্ত নাইট লাইফ এবং দুর্দান্ত সব রেস্তোরাঁয়। বরাবর হাঁটার জন্য পথটি অবশ্য রেখাঙ্কিত। বার্গপ্লাটজ পিয়ার থেকে আপনি নদী ক্রুজটি ঘুরে দেখতে পারেন বা সূর্যাস্ত মুহূর্তে নদীর তীরের দক্ষিণে প্রান্তের তীরবর্তী তীর থেকে দৃশ্যটি ফ্রেমবন্দি করে রাখতে পারেন। ইউরোপে নদী ক্রুজ শিল্প দ্রুততম ক্রমবর্ধমান সেগমেন্ট। একটি ছোট জাহাজে সমস্ত শহর চষে বেড়ানো বা দূরর্বর্তী শহরে দলবেঁধে আনন্দ-ফুর্তির জোয়ারে ভেসে বেড়ানো। জাহাজের ভেতরেই রয়েছে খাবারদাবারের সুব্যবস্থা। টিপিক্যাল ডুসেলডার্ফের খাবারের মেন্যু হিসেবে ‘হিমেল এবং এর্ড’ খুব জনপ্রিয়। কালো পুডিং, আলু এবং আপেলস স্যুপ ছাড়াও ‘রাইনিশার ড্যাবকোওচে’ নামে একটি থালা, যা আলু কেকের সাথে ডুসেলডার্ফের জার্মানরা গ্রহণ করে থাকেন।

নয়নাভিরাম সুড়ঙ্গ আছে, আছে অন্ধগলি, তারই ফাঁকে ফাঁকে উপচে পড়ে হরিণরোদ্দুর। দুপুরের তেজোদীপ্ততায় টার্কিস ডোনার দেখলেই জিভে জল এসে যায়! মাত্র চার ইউরোতে এত লোভনীয় ফুড আইটেম। তৃপ্তিদায়ক লাঞ্চ শেষে ডেজার্ট হিসেবে আইসক্রিম খারাপ না। হাতের বাঁ দিকেই রেড লাইট স্ট্রিট। ইচ্ছায় বা অনিচ্ছায় চোখ ঘুরিয়ে দেখলাম। এখানে যন্ত্রদানবরা টাকা দিয়ে কিনে নিচ্ছে যৌনবিলাসিতা। টাকায় উড়ছে সম্পর্কের আনন্দবেলুন! সেজেগুজে খদ্দেরের জন্য অপেক্ষারত বহুজাতিক দেহপসারিণীরা। গান বাজছিল।

বিকেল গড়িয়ে সন্ধ্যা। রাইনের তীর ধরে উদ্দেশ্যবিহীন হাঁটতে থাকি। ব্রিজ থেকে জলের গভীরে ভালো করে তাকাই। শীতকাল তবু দিনটা কী উষ্ণ! কী একটা পাখি, ফ্ল্যামিঙ্গো পাখিই হবে হয়তো লাফিয়ে উঠল রাইনের পাগলপাড়া স্রোতের ওপর। মনে হলো, কিছু মাছের মতো প্রাণভরে শ্বাস নিয়ে আমিও যদি ডুবসাঁতারে জলের অতলে তলিয়ে যেতে পারতাম! ফ্ল্যামিঙ্গো পাখিটা লাফিয়ে ওঠার সময় বড় জাহাজটা সরে গেল দ্রুত, পেছনে তৈরি হওয়া ঘোলাটে জলের রেখাটিও মিলিয়ে গেল ধীরে ধীরে। নদীর পাড়ে সপ্তাহান্তের পার্টি, গানবাজনা জমে উঠেছে। সাথে বিয়ার, হুইস্কি, ভদকার অফুরান জোগান। মনে মনে ভাবলাম, এখানেই যদি তাঁবু খাটিয়ে রাতটা থাকা যেত? সিগারেট ধরাতে গিয়ে গিয়ে দেখি, লাইটার নেই পকেটে। অগত্যা গিটার হাতে কিন্তু গান না করা যে উচ্ছল তরুণী; তাঁর দিকেই মনোযোগ গেল। ‘মে আই হ্যাভ ইউর লাইটার? অবকোর্স!’ তরুণী নিজেই কাছে এসে সিগারেট দীপ্তিময় করে দিল। জানাল তার নাম সিলভিয়া নাইড। সে ডুসেলডার্ফের লাগোয়া বিল্কে থাকে। মগ্নতার সাথে সংগীতের ভেতর প্রবেশে সে আমাকে উদ্বুদ্ধ করল। তরুণ দলটির ভোকাল বেশ চেঁচিয়ে গান করছিল। একটি গানের লিরিক যে কারও মনোযোগ কেড়ে নেওয়ার জন্য যথেষ্ট।

He’s living in a universe/ A heart away/ Inside of him there’s no one else/ Just a heart away/ The time will come to be blessed/ A heart away/ To celebrate his loneliness/ Wir sind allein/ Allein allein/ Allein allein

জার্মানির দিনগুলোতে নিঃসঙ্গতার পর নিঃসঙ্গতার ঢেউ আমার ওপর বয়ে গেছে। এর ভেতরেও ভালোবাসার কুহক থেকে আমি যে আনন্দ পেয়েছি; তার জন্য আমাকে হয়তো জীবনের বাদবাকি মুহূর্তগুলোতেও প্রতীক্ষা করে যেতে হবে দীর্ঘশ্বাসে নিঃশব্দ আর এক প্রদীপ্ত ভাবাবেগে। v"
2024-08-08 22:04:29,বঙ্গভবনে ঢুকতে পারলেন না মা‌হি বি চৌধুরী,"অন্তর্বর্তী সরকারের শপথ গ্রহণ অনুষ্ঠান যোগ দি‌তে বঙ্গবভ‌নে প্রবেশ ক‌রতে পা‌রে‌ননি বিকল্পধারা বাংলাদেশের জ্যেষ্ঠ যুগ্ম মহাসচিব মা‌হি বি. চৌধুরী। বুধবার রাত পৌনে ৯টার দিকে বঙ্গবভ‌নের প্রধান ফট‌কে তাকে আটকে দেন উপস্থিত জনতা। এ সময় তাকে দেখে ‘ভুয়া ভুয়া’ ধ্বনিতে তিরস্কার করেন তারা।

এর আগে রাত ৮টা ২৮ মিনিটে শপথ অনুষ্ঠানে যোগ দিতে বঙ্গভবনে পৌঁছান অন্তর্বর্তীকালীন সরকারের প্রধান ড. মুহাম্মদ ইউনূস। ড. ইউনূসের গা‌ড়িবহর প্রবেশের পর বঙ্গভবনের পথ ব্যারিকেড দিয়ে বন্ধ করে দেয়া হয়।

ড. ইউনূসের গা‌ড়িবহর বঙ্গবভ‌নে প্রবে‌শের প্রায় ১৫ মি‌নিট পর শপথ অনুষ্ঠা‌নে যোগ দিতে আসেন মা‌হি চৌধুরী। গা‌ড়িতে থাকা মা‌হিকে দেখে বঙ্গভবনের সামনে ভিড় করা উৎসুক জনতা ভুয়া ভুয়া দুয়োধ্বনি দিতে থাকে। এক পর্যায়ে তার গা‌ড়ি ঘিরে ফেলে তারা। সেনা সদস্যরা মা‌হিকে ভেতরে প্রবেশ করানোর চেষ্টা করলেও শেষ পর্যন্ত জনতার প্রতিরোধে আর তা সম্ভব হয়‌নি। পরে গা‌ড়ি নিয়ে বঙ্গবভ‌ন এলাকা ছেড়ে যান তি‌নি।"
2024-08-08 21:50:30,ঢাকার বাইরে থাকায় শপথ নেননি তিন উপদেষ্টা,"অন্তর্বর্তী সরকারের প্রধান উপদেষ্টা হিসেবে শপথ নিলেন ড. মুহাম্মদ ইউনূস। বঙ্গভবনের দরবার হলে তাকে শপথ বাক্য পাঠ করান রাষ্ট্রপতি মো. সাহাবুদ্দিন। এ সময় আরও ১৩ জন উপদেষ্টা রাষ্ট্রপতির কাছে শপথ গ্রহণ করেন। তবে তিনজন উপদেষ্টা আজ শপথ গ্রহণ করতে পারেননি। তারা হলেন- ফারুক–ই–আজম, বিধান রঞ্জন রায় ও সুপ্রদিপ চাকমা।

জানা গেছে, রাজধানী ঢাকার বাইরে অবস্থানের কারণে তারা আজ শপথ নিতে পারেননি।

শপথ অনুষ্ঠানের সময় বিভিন্ন রাজনৈতিক দলের নেতা, সামরিক–বেসামরিক কর্মকর্তা ও কূটনীতিকেরা দরবার হলে উপস্থিত ছিলেন।"
2024-08-08 21:39:30,উপদেষ্টা পরিষদে ছাত্র আন্দোলনের দুই সমন্বয়ক,"অন্তর্বর্তী সরকারের উপদেষ্টা হিসেবে শপথ নিয়েছেন বৈষম্যবিরোধী ছাত্র আন্দোলনের দুই সমন্বয়ক নাহিদ ইসলাম ও আসিফ মাহমুদ সজীব ভূঁইয়া। তারা দুজনই ঢাকা বিশ্ববিদ্যালয়ের শিক্ষার্থী।

ঢাকার বনশ্রীর ছেলে নাহিদ ইসলাম ২০১৬-১৭ শিক্ষাবর্ষে ঢাকা বিশ্ববিদ্যালয়ের সমাজবিজ্ঞান বিভাগে ভর্তি হয়েছিলেন। আর ভাষাবিজ্ঞান বিভাগের ২০১৭-১৮ শিক্ষাবর্ষের ছাত্র আসিফ মাহমুদের বাড়ি কুমিল্লায়।"
2024-08-08 21:32:52,শপথ নিলেন অন্তর্বর্তী সরকারের ১৩ উপদেষ্টা,"শপথ নিয়েছেন অন্তর্বর্তী সরকারের ১৩ উপদেষ্টা। আজ বৃহস্পতিবার রাত সাড়ে ৯টার দিকে বঙ্গভবনে রাষ্ট্রপতি মো. সাহাবুদ্দিন তাদের শপথবাক্য পাঠ করান।

বিধান রঞ্জন রায়, ফারুক-ই-আজম ও সুপ্রদিপ চাকমা ঢাকায় না থাকায় তারা শপথ অনুষ্ঠানে উপস্থিত ছিলেন না। এর আগে শপথ নেন অন্তর্বর্তী সরকারের প্রধান উপদেষ্টা নোবেলজয়ী অর্থনীতিবিদ ড. মুহাম্মদ ইউনূস।

শপথ নেওয়া ১৩ উপদেষ্টা হলেন—

১. সালেহ উদ্দিন আহমেদ

২. ড. আসিফ নজরুল

৩. আদিলুর রহমান খান

৪. হাসান আরিফ

৫. তৌহিদ হোসেন

৬. সৈয়দা রেজওয়ানা হাসান

৭. মো. নাহিদ ইসলাম

৮. আসিফ মাহমুদ সজীব ভূঁইয়া

৯. ব্রিগেডিয়ার জেনারেল এম সাখাওয়াত হোসেন

১০. ফরিদা আখতার

১১. আ.ফ.ম খালিদ হাসান

১২. নুরজাহান বেগম

১৩. শারমিন মুরশিদ

এর আগে দুপুর ২টা ১০ মিনিটে ফ্রান্সের রাজধানী প্যারিস থেকে ঢাকার হজরত শাহজালাল আন্তর্জাতিক বিমানবন্দরে পৌঁছান ড. ইউনূস। তাকে স্বাগত জানিয়েছেন সেনাবাহিনীর প্রধান জেনারেল ওয়াকার-উজ-জামান, অন্য দুই বাহিনীর প্রধান, বৈষম্যবিরোধী ছাত্র আন্দোলনের সমন্বয়কেরা ও সুশীল সমাজের প্রতিনিধিরা।

অলিম্পিক কমিটির আমন্ত্রণে বিশেষ অতিথি হিসেবে প্যারিসে গিয়েছিলেন ড. ইউনূস। সেখানে তিনি চিকিৎসা নিয়েছেন, তার একটি ছোট অস্ত্রোপচার হয়েছে।

ঢাকায় ফিরে প্রথম বক্তব্যে ড. মুহাম্মদ ইউনূস বলেন, আইনশৃঙ্খলা রক্ষা করাই হবে আমার প্রথম কাজ। কারও ওপর কোনো হামলা যেন না হয়। দেশবাসী যদি আমার ওপর বিশ্বাস রাখেন, ভরসা রাখেন তাহলে দেশের কোথাও কারও ওপর হামলা হবে না।

তিনি বলেন, আজ আমাদের গৌরবের দিন। যে বিপ্লবের মাধ্যমে নতুন বিজয় দিবস সৃষ্টি করল তরুণেরা সেটাকে সামনে রেখে আমাদের এগিয়ে যেতে হবে। যারা এটা সম্ভব করেছে, যে তরুণ সমাজ এটা করেছে; তাদের প্রতি আমি কৃতজ্ঞতা জানাচ্ছি। তারা বাংলাদেশকে রক্ষা করেছে। নতুন করে পুনর্জন্ম দিয়েছে দেশকে।"
2024-08-08 21:23:42,প্রধান উপদেষ্টা হিসেবে শপথ নিলেন ড. ইউনূস,"অন্তর্বর্তীকালীন সরকারের প্রধান উপদেষ্টা হিসেবে শপথ নিয়েছেন শান্তিতে নোবেলজয়ী ড. মুহাম্মদ ইউনূস। বৃহস্পতিবার রাত ৯টা ১৫ মিনিটে বঙ্গভবনে ড. মুহাম্মদ ইউনূসকে শপথবাক্য পাঠ করান রাষ্ট্রপতি মো. সাহাবুদ্দিন।

শপথ শুরুর আগে ছাত্রদের অভ্যুত্থানে শহীদদের স্মরণে বঙ্গভবনে উপস্থিত সবাই এক মিনিট নীরবতা পালন করেন।

এদিন দুপুর ২টা ১০ মিনিটে ফ্রান্সের রাজধানী প্যারিস থেকে ঢাকার হজরত শাহজালাল আন্তর্জাতিক বিমানবন্দরে ফেরেন ড. ইউনূস। তাকে স্বাগত জানিয়েছেন সেনাবাহিনীর প্রধান জেনারেল ওয়াকার-উজ-জামান, অন্য দুই বাহিনীর প্রধান, বৈষম্যবিরোধী ছাত্র আন্দোলনের সমন্বয়কেরা, সুশীল সমাজের প্রতিনিধিরা।

অলিম্পিক কমিটির আমন্ত্রণে বিশেষ অতিথি হিসেবে প্যারিসে গিয়েছিলেন ড. ইউনূস। সেখানে তিনি চিকিৎসা নিয়েছেন, তার একটি ছোট অস্ত্রোপচার হয়েছে।

ঢাকায় ফিরে প্রথম বক্তৃতায় ড. মুহাম্মদ ইউনূস বলেন, আইনশৃঙ্খলা রক্ষা করাই হবে আমার প্রথম কাজ। কারও ওপর কোনো হামলা যেন না হয়। দেশবাসী যদি আমার ওপরে বিশ্বাস রাখেন, ভরসা রাখেন, তাহলে নিশ্চিত করেন দেশের কোনো জায়গায় কারও ওপর হামলা হবে না।

তিনি বলেন, আজ আমাদের গৌরবের দিন। যে বিপ্লবের মাধ্যমে নতুন বিজয় দিবস সৃষ্টি করল তরুণেরা সেটাকে সামনে রেখে আমাদের এগিয়ে যেতে হবে। যারা এটা সম্ভব করেছে, যে তরুণ সমাজ তাদের প্রতি আমি আমার কৃতজ্ঞতা জানাচ্ছি। তারা বাংলাদেশকে রক্ষা করেছে। নতুন করে পুনর্জন্ম দিয়েছে।

ছাত্র-জনতার আন্দোলনের মুখে ৫ আগস্ট প্রধানমন্ত্রী পদ থেকে শেখ হাসিনার পদত্যাগের পর দেশ পরিচালনার জন্য অন্তর্বর্তী সরকার গঠনের প্রক্রিয়া শুরু হয়। গত মঙ্গলবার দ্বাদশ জাতীয় সংসদ ভেঙে দেন রাষ্ট্রপতি। ওইদিন রাতে বঙ্গভবনে রাষ্ট্রপতি মো. সাহাবুদ্দিনের সঙ্গে তিন বাহিনীর প্রধান ও বৈষম্যবিরোধী ছাত্র আন্দোলনের সমন্বয়কদের বৈঠকে সিদ্ধান্ত হয় অন্তর্বর্তী সরকারের প্রধান হবেন ড. ইউনূস।"
2024-08-08 21:17:45,শপথ নিলো অন্তর্বর্তী সরকার,"অন্তর্বর্তী সরকারের সদস্যরা শপথ নিয়েছেন। বৃহস্পতিবার রাত ৯টা ২১ মিনিটের দিকে বঙ্গভবনে শপথ গ্রহণ করেন উপদেষ্টারা। অন্তর্বর্তী সরকারের প্রধান হিসেবে শপথ নেন ড. মুহাম্মদ ইউনূস। পরে শপথ বইয়ে সই করেন তিনি। শপথ অনুষ্ঠান পরিচালনা করেন মন্ত্রিপরিষদ সচিব মো. মাহবুব হোসেন।

পরে ৯টা ২৮ মিনিটে এই সরকারের ১৩ জন উপদেষ্টা শপথ নেন। তিনজন ঢাকার বাইরে থাকায় উপস্থিত হতে পারেননি।

উপদেষ্টারা হলেন- বাংলাদেশ ব্যাংকের সাবেক গভর্নর সালেহ উদ্দিন আহমেদ, ঢাকা বিশ্ববিদ্যালয়ের আইন বিভাগের শিক্ষক ড. আসিফ নজরুল, মানবাধিকারকর্মী আদিলুর রহমান খান, সাবেক অ্যাটর্নি জেনারেল হাসান আরিফ, সাবেক পররাষ্ট্র সচিব তৌহিদ হোসেন, পরিবেশ আইনজীবী সৈয়দা রিজওয়ানা হাসান, নির্বাচন পযবেক্ষক শারমিন মুর্শিদ, বীর মুক্তিযোদ্ধা ফারুকী আজম, সাবেক নির্বাচন কমিশনার বিগ্রেডিয়ার জেনারেল (অব.) সাখাওয়াত হোসেন, পার্বত্য চট্টগ্রাম উন্নয়ন বোর্ডের সাবেক চেয়ারম্যান সুপ্রদীপ চাকমা, চিকিৎসক বিধান রঞ্জন, ইসলামি চিন্তাবিদ আ. ফ. ম. খালিদ হাসান, উন্নয়নকর্মী ফরিদা আখতার, গ্রামীণ ব্যাংকের সাবেক ব্যবস্থাপনা পরিচালক নূরজাহান বেগম, বৈষম্যবিরোধী ছাত্র আন্দোলনের সমন্বয়ক মো. নাহিদ ইসলাম ও আসিফ মাহমুদ সজীব ভূঁইয়া।

বিধান রঞ্জন, সুপ্রদীপ চাকমা ও ফারুকী আজম ঢাকার বাইরে থাকায় শপথ অনুষ্ঠানে উপস্থিত হননি বলে জানান মন্ত্রিপরিষদ সচিব মো. মাহবুব হোসেন।"
2024-08-08 20:56:10,নতুন রাজনৈতিক বন্দোবস্তে কমিটি দিল বৈষম্যবিরোধী ছাত্র আন্দোলন,"বাংলাদেশ রাষ্ট্রের নতুন রাজনৈতিক বন্দোবস্তের জন্য লিয়াজোঁ কমিটি ঘোষণা করেছে বৈষম্যবিরোধী ছাত্র আন্দোলন। এই লিয়াজোঁ কমিটি অন্তর্বর্তীকালীন সরকারকে পরামর্শদান, সরকার, অংশীজন ও ছাত্রজনতার সঙ্গে সমন্বয় করবে। এই লিয়াজোঁ কমিটির পরামর্শে অন্তর্বর্তীকালীন সরকারের উপদেষ্টাদের নির্বাচন করা হয়েছে।

বর্তমানে এ কমিটিতে ছয়জন আছেন- আগামীতে এটি বর্ধিত হবে এবং এর কার্যক্রমের পরিধিও বাড়ানো হবে।

বৃহস্পতিবার (৮ আগস্ট) সন্ধ্যা সাড়ে ৭টায় ঢাকা বিশ্ববিদ্যালয় সাংবাদিক সমিতিতে এক সংবাদ সম্মেলনে বৈষম্যবিরোধী ছাত্র আন্দোলনের সমন্বয়ক নাহিদ ইসলাম এসব কথা জানান।

নাহিদ ইসলাম বলেন, গত ৫ আগস্ট অন্তর্বর্তীকালীন সরকারের জন্য বৈষম্যবিরোধী ছাত্র আন্দোলনের পক্ষ থেকে একটি লিয়াজোঁ কমিটি গঠন করা হয়েছিল। লিয়াজোঁ কমিটিই কাজটি (অন্তর্বর্তীকালীন সরকারের উপদেষ্টা বাছাই) করেছিল। লিয়াজোঁ কমিটির আনুষ্ঠানিক ঘোষণার জন্যই তাদের এই সংবাদ সম্মেলন।

নাহিদ বলেন, গত ৫ আগস্ট অভ্যুত্থান পরবর্তী অন্তর্বর্তীকালীন ছাত্র জনতার সরকারের রূপরেখা, অন্তর্বর্তীকালীন সরকারের অংশীজন নির্ধারণে মাহফুজ আলমকে সমন্বিত করে লিয়াজোঁ কমিটি ঘোষিত হয়। লিয়াজোঁ কমিটির রাজনৈতিক সংগঠন পেশাজীবী সংগঠন এবং সিভিল সোসাইটি থাকবে বলে জানান তিনি।

লিয়াজোঁ কমিটি উচ্চঅংশীজনের সঙ্গে সাক্ষাৎ করে বৈষম্যবিরোধী ছাত্র আন্দোলনের নেতৃত্বের কাছে অন্তর্বর্তীকালীন সরকারের অংশীজনের নাম প্রস্তাব করেন জানিয়ে নাহিদ বলেন, ৬ তারিখে লিয়াজোঁ কমিটির সমন্বয়ক মাহফুজ আলম এবং সদস্য নাসির উদ্দিন পাটোয়ারী বঙ্গভবনে মহামান্য রাষ্ট্রপতির সঙ্গে বৈঠকে ছাত্র-শিক্ষক প্রতিনিধি ১৫ জনের টিমে অন্তর্ভূক্ত ছিলেন।

লিয়াজোঁ কমিটি নতুন রাজনৈতিক বন্দোবস্তে কাজ করবে মন্তব্য করে নাহিদ ইসলাম আরও বলেন, অন্তর্বর্তীকালীন সরকারের রূপরেখা ও সরকারের অংশীজন নির্ধারণে সহায়তার কাজ করে যাচ্ছে লিয়াজোঁ কমিটি। আশু সরকার গঠন পরবর্তী রাষ্ট্রের নতুন রাজনীতি বন্দোবস্তের লক্ষ্যে কাজ করে যাবে এ কমিটি।

নাহিদ ইসলাম আরও বলেন, আজকে ড. মুহাম্মদ ইউনূসের সঙ্গে সাক্ষাতকালেও লিয়াজোঁ কমিটির উক্ত দুইজন সদস্য উপস্থিত ছিলেন। লিয়াজোঁ কমিটি আমাদের কাছে যে প্রস্তাবনাটি করেছিলেন, সে সদস্যদের প্রস্তাবনাটি ড. ইউনূসের সামনে পেশ করেছি। তিনি এতে সম্মত হয়েছেন।

‘সকলের সম্মতিক্রমে সেই তালিকাটি মহামান্য রাষ্ট্রপতির কাছে পৌঁছানোর ব্যবস্থা করেছি। আজকে রাতে সেই প্রস্তাব অনুযায়ী উপদেষ্টা পরিষদের সদস্য শপথ গ্রহণ করবে’, জানান নাহিদ ইসলাম।

তিনি বলেন, লিয়াজোঁ কমিটি আগামী বাংলাদেশ রাষ্ট্রের নতুন রাজনৈতিক বন্দোবস্তের জন্য সব অংশীজনদের সঙ্গে সংলাপ ও প্রস্তাবনার জন্য কাজ করবে। উদ্ভূত পরিস্থিতি অনুযায়ী লিয়াজোঁ কমিটির কাজের পরিধি বর্ধিত হবে। কমিটির সদস্য সংখ্যা সব দলমতের সঙ্গে সংলাপের ভিত্তিতে আরও বর্ধিত এবং অন্তর্ভূক্তিমূলক হবে বলে জানান তিনি।

সংবাদ সম্মেলনে লিয়াজো কমিটির সমন্বয়ক মাহফুজ আব্দুল্লাহ বলেন, ‘বাংলাদেশ রাষ্ট্রের যত অংশীজন আছে সবার সঙ্গে আলাপ, পরামর্শ, ডিবেট এবং ডায়ালগের ভিত্তিতে প্রস্তাবনা হাজির করা লিয়াজোঁ কমিটির কাজ। এক্ষেত্রে সরকার নাগরিক সমাজ এবং ছাত্র আন্দোলনের মধ্যে সমন্বয় করা হবে লিয়াজোঁ কমিটির কাজ।

লিয়াজোঁ কমিটির ছয় সদস্য হলেন- সমন্বয়ক মাহফুজ আব্দুল্লাহ, সদস্য নাসির উদ্দিন পাটোয়ারী (নাসির আব্দুল্লাহ), আকরাম হুসাইন, ভূঁইয়া আসাদুজ্জামান, মামুন আব্দুল্লাহিল, আরিফুল ইসলাম আদীব। তারা সবাই ঢাকা বিশ্ববিদ্যালয়ের শিক্ষার্থী।

সংবাদ সম্মেলনে আরও উপস্থিত ছিলেন নাসির আব্দুল্লাহ, আকরাম হুসাইন, আরিফুল ইসলাম আদীব, আসিফ মাহমুদ প্রমুখ।"
2024-08-08 20:37:35,ড. ইউনূস বঙ্গভবনে পৌঁছেছেন,"অন্তর্বর্তী সরকারের প্রধান হিসেবে শপথ নিতে বঙ্গভবনে পৌঁছেছেন অধ্যাপক ড. মুহাম্মদ ইউনূস। বৃহস্পতিবার রাত ৮টা ২৮ মিনিটে তিনি বঙ্গভবনে পৌঁছান। আজ রাত ৯টায় তার শপথ গ্রহণের কথা রয়েছে। অন্তর্বর্তী সরকারের প্রধান উপদেষ্টা হিসেবে ড. ইউনূস শপথ গ্রহণের পর আরও ১৬ জন উপদেষ্টা শপথ নেবেন।

এর আগে আজ দুপুরে ফ্রান্সের প্যারিস থেকে দেশে ফেরেন শান্তিতে এই নোবেলজয়ী। তাকে বহনকারী এমিরেটস এয়ারলাইনসের ফ্লাইটটি দুপুর ২টা ১০ মিনিটে হযরত শাহজালাল আন্তর্জাতিক বিমানবন্দরে পৌঁছায়। এসময় শাহজালাল আন্তর্জাতিক বিমানবন্দরে তাকে স্বাগত জানান তিনি বাহিনীর প্রধান ও বৈষম্যবিরোধী ছাত্র আন্দোলনের সমন্বয়করা।

অলিম্পিক কমিটির আমন্ত্রণে বিশেষ অতিথি হিসেবে প্যারিসে গিয়েছিলেন ড. ইউনূস। সেখানে তিনি চিকিৎসা নিয়েছেন এবং তার একটি ছোট অস্ত্রোপচার হয়েছে। সেই কারণে তার ফিরতে কিছুটা বিলম্ব হয়েছে।

দ্বাদশ জাতীয় সংসদ বিলুপ্তির পর মঙ্গলবার রাতে বঙ্গভবনে রাষ্ট্রপতি মো. সাহাবুদ্দিনের সঙ্গে তিন বাহিনীর প্রধান ও ছাত্র আন্দোলনের সমন্বয়কদের বৈঠকে ড. মুহাম্মদ ইউনূসকে প্রধান করে দেশের পরবর্তী অন্তর্বর্তী সরকার গঠনের সিদ্ধান্ত হয়।

এরপর বুধবার নিজের ভেরিফায়েড ফেসবুক পেজে দেশবাসীর উদ্দেশে বার্তা দিয়েছেন নোবেল জয়ী ড. মুহাম্মদ ইউনূস। তিনি বলেন, আসুন আমরা আমাদের এই নতুন বিজয়ের সর্বোত্তম সদ্ব্যবহার নিশ্চিত করি। কোনো প্রকার ভুলের কারণে আমাদের এই বিজয় যেন হাতছাড়া হয়ে না যায়। আমি সবাইকে বর্তমান পরিস্থিতিতে শান্ত থাকতে এবং সব ধরনের সহিংসতা এবং স্থাবর-অস্থাবর সম্পদ বিনষ্ট করা থেকে বিরত থাকতে আহ্বান জানাচ্ছি। ছাত্র ও দলমত নির্বিশেষে সবাইকে শান্ত থাকার জন্য অনুরোধ করছি।

প্রসঙ্গত, গণবিক্ষোভের মুখে গত সোমবার বাংলাদেশ থেকে চলে যান সাবেক প্রধানমন্ত্রী শেখ হাসিনা। হাসিনা সরকারের পতনের পর দেশের নিয়ন্ত্রণ নেয় সেনাবাহিনী। এখন ড. মুহাম্মদ ইউনূসের অধীনে বাংলাদেশে অন্তর্বর্তীকালীন সরকার গঠিত হতে যাচ্ছে।"
2024-08-08 20:35:23,প্রধান উপদেষ্টার জন্য ‘যমুনা’ প্রস্তুত,"অন্তর্বর্তী সরকারের প্রধান উপদেষ্টা ড. মুহাম্মদ ইউনূসকে বরণ করে নিতে চলছে জোর প্রস্তুতি। রাজধানীর হেয়ার রোডে রাষ্ট্রীয় অতিথি ভবন ‘যমুনা’য় ওঠার কথা রয়েছে এই নোবেলজয়ীর। সরকারি ভবনটি অন্তর্বর্তী সরকারের প্রধান উপদেষ্টার বাসভবন হিসেবে ব্যবহৃত হবে।

সরেজমিন দেখা যায়, সকাল থেকে বিকেল পর্যন্ত পরিষ্কার-পরিচ্ছন্নতা ও ধোয়ামোছার কাজে ব্যস্ত সময় পার করছেন কর্মীরা। ভবনটির প্রধান ফটকে নিরাপত্তা জোরদার করা হয়েছে। মোতায়েন করা হয়েছে সেনাবাহিনী, আনসার ব্যাটালিয়ন ও গোয়েন্দা সংস্থার সদস্যদের।"
2024-08-08 20:24:08,সড়কে ঝরল দুই প্রাণ,"বুধবার রাতে সন্তান জন্মানোর খবর পান শাহাদাৎ হোসেন। মেয়েকে দেখতে বাড়ি আসছেন জানিয়েছিলেন। ওকে কোলে নেবেন, আদর করবেন– এমন অনেক স্বপ্নের জাল বুনেছিলেন। কিন্তু সড়কে ঝরে গেল প্রাণ। নবজাতক মেয়ের মুখ দেখা হলো না তাঁর।

বৃহস্পতিবার সকালে ঠাকুরগাঁও সদরের জগন্নাথপুর এলাকার ঢাকা-পঞ্চগড় মহাসড়কে ঢাকা থেকে ছেড়ে আসা শ্যামলী নৈশকোচ ও তেলবাহী লরির সংঘর্ষে ঘটনাস্থলেই মারা যান শাহাদাৎ হোসেন। এ দুর্ঘটনায় আহত ১১ জানকে ঠাকুরগাঁও জেনারেল হাসপাতালে নেওয়া হলে নৈশকোচের চালক সানাউল্লাহসহ শাহাদাৎ মারা যান।

শাহাদাৎ হোসেন বালিয়াডাঙ্গী উপজেলার লাহিড়ী গ্রামের বাসিন্দা। সানাউল্লাহ সদর উপজেলার চামেশ্বরী গ্রামের গিয়াস উদ্দিনের ছেলে।

ঠাকুরগাঁও ফায়ার সার্ভিস ও সিভিল ডিফেন্সের ইন্সপেক্টর মোজাম্মেল হক জানান, দুর্ঘটনার খবর পেয়ে ফায়ার সার্ভিসের দুটি ইউনিট ঘটনাস্থল থেকে আহতদের উদ্ধার করে ঠাকুরগাঁও জেনারেল হাসপাতালে নিয়ে যায়।

ঠাকুরগাঁও জেনারেল হাসপাতালের মেডিকেল অফিসার ডা. রাকিবুল ইসলাম চয়ন বলেন, দুর্ঘটনায় দু’জন মারা গেছেন। ১০ জনকে চিকিৎসা দেওয়া হচ্ছে।"
2024-08-08 20:20:18,অন্তর্বর্তী সরকারের উপদেষ্টা যারা,"অন্তর্বর্তী সরকারের প্রধান উপদেষ্টা হচ্ছেন নোবেলজয়ী অর্থনীতিবিদ ড. মুহাম্মদ ইউনূস। বৃহস্পতিবার (৮ আগস্ট) রাতে মন্ত্রিপরিষদ বিভাগ থেকে ১৬ উপদেষ্টার চূড়ান্ত নাম ঘোষণা করা হয়।

তারা হলেন—

১. সালেহ উদ্দিন আহমেদ

২. ড. আসিফ নজরুল

৩. আদিলুর রহমান খান

৪. হাসান আরিফ

৫. তৌহিদ হোসেন

৬. সৈয়দা রেজওয়ানা হাসান

৭. মো. নাহিদ ইসলাম

৮. আসিফ মাহমুদ সজীব ভূঁইয়া

৯. ব্রিগেডিয়ার জেনারেল এম সাখাওয়াত হোসেন (অব.)

১০. সুপ্রদিপ চাকমা

১১. ফরিদা আখতার

১২. বিধান রঞ্জন রায়

১৩. আ.ফ.ম খালিদ হাসান

১৪. নূরজাহান বেগম

১৫. শারমিন মুরশিদ

১৬. ফারুক-ই-আজম

বৃহস্পতিবার (৮ আগস্ট) রাত ৯টা ১৫ মিনিটে অন্তর্বর্তী সরকারের প্রধান উপদেষ্টা হিসেবে শপথ নিয়েছেন ড. মুহাম্মদ ইউনূস। এর আগে দুপুর ২টা ১০ মিনিটে ফ্রান্সের রাজধানী প্যারিস থেকে ঢাকার হজরত শাহজালাল আন্তর্জাতিক বিমানবন্দরে পৌঁছান ড. ইউনূস। তাকে স্বাগত জানিয়েছেন সেনাপ্রধান ওয়াকার-উজ-জামান, অন্য দুই বাহিনীর প্রধান, বৈষম্যবিরোধী ছাত্র আন্দোলনের সমন্বয়কেরা ও সুশীল সমাজের প্রতিনিধিরা।

অলিম্পিক কমিটির আমন্ত্রণে বিশেষ অতিথি হিসেবে প্যারিসে গিয়েছিলেন ড. ইউনূস। সেখানে তিনি চিকিৎসা নিয়েছেন, তার একটি ছোট অস্ত্রোপচার হয়েছে।

ঢাকায় ফিরে প্রথম বক্তব্যে ড. মুহাম্মদ ইউনূস বলেন, আইনশৃঙ্খলা রক্ষা করাই হবে আমার প্রথম কাজ। কারও ওপর কোনো হামলা যেন না হয়। দেশবাসী যদি আমার ওপর বিশ্বাস রাখেন, ভরসা রাখেন তাহলে দেশের কোথাও কারও ওপর হামলা হবে না।

ড. ইউনূস বলেন, আজ আমাদের গৌরবের দিন। যে বিপ্লবের মাধ্যমে নতুন বিজয় দিবস সৃষ্টি করল তরুণরা সেটাকে সামনে রেখে আমাদের এগিয়ে যেতে হবে। যারা এটা সম্ভব করেছে, যে তরুণ সমাজ এটা করেছে; তাদের প্রতি আমি কৃতজ্ঞতা জানাচ্ছি। তারা বাংলাদেশকে রক্ষা করেছে। নতুন করে পুনর্জন্ম দিয়েছে দেশকে।"
2024-08-08 20:10:04,বঙ্গভবনের পথে ড. ইউনূস,"অন্তর্বর্তী সরকারের প্রধান হিসেবে শপথ নিতে বঙ্গভবনে যাচ্ছেন অধ্যাপক ড. মুহাম্মদ ইউনূস। বৃহস্পতিবার রাত ৮টার দিকে তিনি বঙ্গভবনে যাত্রা করেন। আজ রাত ৯টায় তার শপথ গ্রহণের কথা রয়েছে। অন্তর্বর্তীকালীন সরকারের প্রধান উপদেষ্টা হিসেবে ড. ইউনূস শপথ গ্রহণের পর আরও ১৬ জন উপদেষ্টা শপথ নেবেন।

এর আগে আজ দুপুরে ফ্রান্সের প্যারিস থেকে দেশে ফেরেন শান্তিতে এই নোবেলজয়ী। তাকে বহনকারী এমিরেটস এয়ারলাইনসের ফ্লাইটটি দুপুর ২টা ১০ মিনিটে হযরত শাহজালাল আন্তর্জাতিক বিমানবন্দরে পৌঁছায়। এসময় শাহজালাল আন্তর্জাতিক বিমানবন্দরে তাকে স্বাগত জানান তিনি বাহিনীর প্রধান ও বৈষম্যবিরোধী ছাত্র আন্দোলনের সমন্বয়করা।

অলিম্পিক কমিটির আমন্ত্রণে বিশেষ অতিথি হিসেবে প্যারিসে গিয়েছিলেন ড. ইউনূস। সেখানে তিনি চিকিৎসা নিয়েছেন এবং তার একটি ছোট অস্ত্রোপচার হয়েছে। সেই কারণে তার ফিরতে কিছুটা বিলম্ব হয়েছে।

দ্বাদশ জাতীয় সংসদ বিলুপ্তির পর মঙ্গলবার রাতে বঙ্গভবনে রাষ্ট্রপতি মো. সাহাবুদ্দিনের সঙ্গে তিন বাহিনীর প্রধান ও ছাত্র আন্দোলনের সমন্বয়কদের বৈঠকে ড. মুহাম্মদ ইউনূসকে প্রধান করে দেশের পরবর্তী অন্তর্বর্তী সরকার গঠনের সিদ্ধান্ত হয়।

এরপর বুধবার নিজের ভেরিফায়েড ফেসবুক পেজে দেশবাসীর উদ্দেশে বার্তা দিয়েছেন নোবেল জয়ী ড. মুহাম্মদ ইউনূস। তিনি বলেন, আসুন আমরা আমাদের এই নতুন বিজয়ের সর্বোত্তম সদ্ব্যবহার নিশ্চিত করি। কোনো প্রকার ভুলের কারণে আমাদের এই বিজয় যেন হাতছাড়া হয়ে না যায়। আমি সবাইকে বর্তমান পরিস্থিতিতে শান্ত থাকতে এবং সব ধরনের সহিংসতা এবং স্থাবর-অস্থাবর সম্পদ বিনষ্ট করা থেকে বিরত থাকতে আহ্বান জানাচ্ছি। ছাত্র ও দলমত নির্বিশেষে সবাইকে শান্ত থাকার জন্য অনুরোধ করছি।"
2024-08-08 20:01:45,শিক্ষাক্ষেত্র সংস্কারে শিক্ষক-কর্মচারী ঐক্যজোটের ৯ প্রস্তাব,"প্রজ্ঞাপন জারি করে নতুন শিক্ষাক্রম বাতিল ও পাঠ্য বিষয়ের ব্যাপক সংশোধন করাসহ শিক্ষাক্ষেত্র সংস্কারে শিক্ষা মন্ত্রণালয়ের কাছে নয় দফা প্রস্তাব জানিয়েছে শিক্ষক–কর্মচারী ঐক্যজোট। বৃহস্পতিবার মন্ত্রণালয়ের সচিব বরাবর পাঠানো এক চিঠিতে এই প্রস্তাব দেওয়া হয়।

সংগঠনটির অন্যান্য প্রস্তাবগুলো হলো- নতুন শিক্ষাক্রমের জন্য রচিত পাঠ্যপুস্তক সংশোধন করে সৃজনশীল প্রশ্ন পদ্ধতির (কাঠামোবদ্ধ প্রশ্ন পদ্ধতি) উপযোগী পাঠ্যপুস্তক দ্রুততম সময়ের মধ্যে প্রণয়ন করা; সব শিক্ষাপ্রতিষ্ঠানের ম্যানেজিং কমিটি/গভর্নিং বডি বাতিল করে এডহক কমিটি গঠন করা; পূর্ববর্তী সরকারের আমলে দলীয়ভাবে নিয়োগকৃত অধ্যক্ষ, উপাধ্যক্ষ, প্রধান শিক্ষক, সহকারী প্রধান শিক্ষক ও সকল পর্যায়ের কর্মচারীর এমপিওর জন্য আবেদনপত্র ও তাদের নিয়োগ বাতিল করে প্রজ্ঞাপন জারি করা; শিক্ষাপ্রতিষ্ঠানের বর্তমান দলীয় শপথ বাতিল করে পূর্বের শপথ চালু করা; অধ্যক্ষ/উপাধ্যক্ষ/প্রধান শিক্ষক/সহকারী প্রধান শিক্ষকের বর্তমান নিয়োগ বিধি বাতিল করে নিয়োগের ক্ষেত্রে বেসরকারি শিক্ষা প্রতিষ্ঠানের (স্কুল, কলেজ, মাদ্রাসা ও কারিগরি শিক্ষাপ্রতিষ্ঠানসমূহ) শিক্ষক-কর্মচারীদের বেতন-ভাতাদির সরকারি অংশ প্রদান করা।

একইসঙ্গে জনবল কাঠামো সম্পর্কিত নির্দেশিকা ২০১০–এর মার্চ থেকে ২০১৩ পর্যন্ত সংশোধিত নিয়োগ বিধান চালু করা; অবসর সুবিধা/কল্যাণ ট্রাস্টের ভোগান্তি বন্ধ করা; অবসর সুবিধা/কল্যাণ ট্রাস্টের কমিটি পুনর্গঠন করা এবং অন্যায়ভাবে বরখাস্তকৃত শিক্ষক-কর্মচারীদের চাকরিতে পুনর্বহালের জন্য প্রজ্ঞাপন জারি করে বকেয়াসহ বেতন-ভাতা প্রদানের কার্যকরী ব্যবস্থা গ্রহণ করা।"
2024-08-08 20:00:12,প্রেম-প্রতারণা আর প্রতিশোধের গল্পে তাপসী,"২০২১ সালে নেটফ্লিক্সে মুক্তি পায় ‘হাসিন দিলরুবা’। হিন্দি রোমান্টিক থ্রিলার ঘরানার সিনেমাটি রীতিমতো ঝড় তুলেছিল। তিন বছর পর আসছে সিনেমার সিকুয়াল ‘ফির আয়ে হাসিন দিলরুবা’। সম্প্রতি মুক্তি পেয়েছে সিনেমার ট্রেলার; যা দেখেই বোঝা যাচ্ছে, আগের গল্প যেখানে শেষ হয়েছিল, সেখান থেকেই শুরু হচ্ছে এবারের গল্প। রানী চরিত্রে ফিরছেন তাপসী পান্নু। বর্তমানে সিনেমার প্রচারণা নিয়ে ব্যস্ত সময় পার করছেন বলিউডের এ অভিনেত্রী।

তিনি বলেন, ‘সিনেমার প্রথম পর্ব দর্শক মহলে বেশ সাড়া ফেলেছিল। সে কারণে দ্বিতীয় পর্ব নিয়েও আগ্রহ আছে ভক্ত-দর্শকদের। ‘ফির আয়ে হাসিন দিলরুবা প্রেম’, বিশ্বাসঘাতকতা এবং অপরাধের গল্প বলবে; যা দর্শককে এক অন্যরকম অনুভূতি দেবে বলা চলে। এই রোমাঞ্চকর গল্প দর্শকদের একটি অবিশ্বাস্য জার্নি উপভোগ করাবে বলা চলে।’

প্রথম অধ্যায়ের নীল আর রানীর প্রেম তাক লাগিয়ে দিয়েছিল সবাইকে। ভিলেন নীল ত্রিপাঠীকে সরিয়ে আবারও কাছাকাছি আসতে চলেছে রানী আর ঋষু। ভালোবাসার জন্য সব করতে প্রস্তুত ঋষু। তারপর পরিণতি কী হলো? তার উত্তর দর্শক পাবে দ্বিতীয় অধ্যায়ে। এবারও রানী-ঋষুর প্রেমজীবনে তৃতীয় ব্যক্তির প্রবেশ। কিন্তু এবার মরবে কে? কী হবে তাদের প্রেমের শেষ পরিণতি? রোমাঞ্চকর ট্রেলার দেখে কিন্তু বোঝার উপায় নেই।

‘ফির আয়ে হাসিন দিলরুবা’ ছবিতে বিক্রান্ত ম্যাসি অভিনয় করেছেন ঋষু চরিত্রে। অভিনীত চরিত্র সম্পর্কে বিক্রান্ত জানান, গল্পে দেখানো হয়েছে ঋষু স্বেচ্ছায় নয়, বরং পরিস্থিতির চাপে হিংসার পথ বেছে নিয়েছে।’

বিক্রান্ত তাঁর ব্যক্তিগত জীবনের একটি অভিজ্ঞতার কথা উল্লেখ করে বলেন, ‘আমার নিজের জীবনেও এ রকম একটা অভিজ্ঞতা হয়েছিল। আমি এতটাই উত্তেজিত হয়ে পড়েছিলাম যে কারাতে, তায়কোয়ান্দো করেছিলাম। একদিন স্কুলে একটি ছেলেকে আমি রেগে গিয়ে ঘুসি মেরেছিলাম। ছেলেটার ব্যাকগ্রাউন্ড সম্পর্কে কিছুই জানতাম না। ওর যে মৃগী আছে, তাও জানা ছিল না। ওকে মারার পরই দেখি সে মাটিতে লুটিয়ে পড়ে কাঁপতে থাকে। ওর দাদা এসে আমাকে মারে। পুরো ঘটনা ঘটেছিল মাত্র কয়েক সেকেন্ডে। আমি তারপর থেকে কখনও কারও গায়ে হাত তোলার সাহস পাইনি। সত্যি বলতে, মনেও হয়নি তেমনটা করার কথা।’

ওয়েবফিল্মটি পরিচালনা করেছেন জয়প্রদ দেশাই। আগেরবারের মতোই চিত্রনাট্যের দায়িত্বে রয়েছেন কণিকা ধিলন। প্রযোজনা করেছে পরিচালক আনন্দ এল রাইয়ের সংস্থা ইয়েলো।"
2024-08-08 19:53:18,অন্তর্বর্তী সরকারের অর্থনীতি কেমন হতে পারে,"বাংলাদেশে ১ জুলাই কোটা সংস্কার আন্দোলন শুরু হয়। পরে এটি গণআন্দোলনে রূপ নেয়। গণবিক্ষোভের মুখে ৫ আগস্ট প্রধানমন্ত্রী শেখ হাসিনা দেশ ছেড়ে হেলিকপ্টারে করে দিল্লিতে পালিয়ে যান। এক মাসেরও বেশি সময় চলা আন্দোলনে দেশের হাজার কোটি টাকার ক্ষতি হয়।

এরই মধ্যে অন্তর্বর্তী সরকারের রুপরেখা প্রণয়ন করা হয়েছে। এই সরকারের প্রধান উপদেষ্টা হচ্ছেন শান্তিতে নোবেলজয়ী ড. মুহাম্মদ ইউনূস। তিনি প্রস্তুতি নিচ্ছেন দেশকে নতুনবাবে গড়তে। এমন রাজনৈতিক অস্থিরতায় ক্ষতিগ্রস্ত ব্যবসায়ীরা নতুনভাবে ঘুরে দাঁড়ানোর চেষ্টা করছেন। বাংলাদেশের অর্থনীতি কী আবার আগের অবস্থায় ফিরবে- এমন প্রশ্ন দেখা দিয়েছে। এরপর কী হবে তা নিয়েও চলছে নানা জল্পনা-কল্পনা।

এই সপ্তাহের শুরুতে বাংলাদেশে কোটা সংস্কার আন্দোলনে কয়েক শ’ ছাত্র প্রাণ হারান, আহত হন কয়েক হাজার। গণবিক্ষোভের মুখে এরপর হাসিনা পদত্যাগ করে দেশ ছেড়ে পালিয়ে যান।

কানাডার এশিয়া প্যাসিফিক ফাউন্ডেশনের গবেষণা ও কৌশলের ভাইস প্রেসিডেন্ট ভিনা নাজিবুল্লাহ আল-জাজিরাকে বলেন, বাংলাদেশের পরিস্থিতি এমন মোড় নেবে, তা কেউ প্রত্যাশা করেনি।

তিনি বলেন, এর আগেও বাংলাদেশে অভ্যুত্থান হয়েছে। কিন্তু এবারের গণঅভ্যুত্থান একেবারেই নতুন। এই জনবিক্ষোভে স্বতস্ফূর্ত অংশ নিয়েছেন সবাই।

ভিনা নাজিবুল্লাহ বলেন, এ ধরনের রাজনৈতিক অস্থিরতায় অর্থনীতিতে বিভিন্ন ধরনের বাধা তৈরি হয়।

সরকার পতনের এক সপ্তাহ আগে এফআইসিসিআই সভাপতি জাভেদ আখতার বার্তা সংস্থা এএফপিকে বলেন, ছাত্র আন্দোলন, কারফিউ এবং দেশজুড়ে ইন্টারনেট না থাকায় দেশের অর্থনীতিতে প্রায় ১ হাজার কোটি ডলার ক্ষতি হয়েছে।

রয়টার্সের এক প্রতিবেদনে বলা হয়, চার দিন বন্ধ থাকার পর গতকাল বুধবার কিছু পোশাক কারখানা খুলে দেওয়া হয়। কারখানা বন্ধ থাকায় হাজার হাজার কোটি টাকার ক্ষতি হয়। এমন বাণিজ্যিক ক্ষতিতে উদ্বেগে রয়েছেন ব্যবসায়ীরা। ভারতীয় পোশাক প্রস্তুতকারকারীরা বলেছেন, তারা বছরের বাকি সময়ের জন্য তাদের উত্পাদন তাদের দেশে সরিয়ে নিচ্ছেন।

‘যারা বাংলাদেশকে আকর্ষণীয় চীন প্লাস ওয়ান কৌশল হিসেবে দেখছিল। এমন রাজনৈতিক অস্থিরতায় তারা প্রশ্ন তোলেন আইনশৃঙ্খলা পরিস্থিতি নিয়ে। দ্রুত পরিস্থিতি স্বাভাবিক করতে না পারলে পণ্য সরবরাহে প্রভাব পড়বে বলে জানান ভিনা নাজিবুল্লাহ। তিনি বলেন, যুক্তরাষ্ট্র ও চীনের মধ্যে চলমান উত্তেজনার পরিপ্রেক্ষিতে অর্থনীতি স্বাভাবিক রাখতে পৃথিবীর বিভিন্ন দেশে ব্যবসা সম্প্রসারণের পরামর্শ দেন।

উইলসন সেন্টারের দক্ষিণ এশিয়া ইনস্টিটিউটের পরিচালক মাইকেল কুগেলম্যান বলেছেন, অন্তর্বর্তী সরকারকে আইনশৃঙ্খলা পরিস্থিতি উন্নয়নে অগ্রাধিকার দিতে হবে। এছাড়াও অর্থনীতিতে যেসব চাপ থাকায় বিক্ষোভ তৈরি হয়। এসব বিষয় পরিকল্পনায় এনে সরকারের রূপরেখা তৈরি করতে হবে।

আন্তর্জাতিক শ্রম সংস্থার তথ্যমতে, বাংলাদেশের ১৭ কোটির জনসংখ্যার প্রায় ৬৭ শতাংশের বয়স ১৫ থেকে ৬৪ বছর। এক চতুর্থাংশ বেশির নাগরিকের বয়স ১৫ থেকে ২৯ বছরের মধ্যে। গত দুই দশকে বাংলাদেশের অর্থনৈতিক প্রবৃদ্ধি ছিল ৬ দশমিক ২৫ শতাংশ। এটি এ দেশের অর্থনীতির জন্য আকর্ষণীয় ছিল। কিন্তু দেশে এখনও উল্লেখযোগ্যহারে বৈষম্য ও দারিদ্র্য রয়েছে। ১৫ থেকে ২৪ বছর বয়সী রয়েছেন ৪০ শতাংশ, যারা বেকার বা কোনো ধরনের দক্ষতা প্রশিক্ষণ নেই।

মাইকেল কুগেলম্যান বলেছেন, অন্তর্বর্তী সরকারে যারা রয়েছেন তাদেরকে আগে অর্থনৈতিক চাপ মোকাবিলায় গুরুত্ব দিতে হবে। আর এটি করতে হলে সবার আগে আইনশৃঙ্খলা নিয়ন্ত্রণে আনতে হবে।

গত কয়েক দিনে বাংলাদেশে খুবই অস্থিতিশীল পরিস্থিতি বিরাজ করছিল। এর ফলে অনেক বিদেশি বিনিয়োগকারী তাদের বিনিয়োগ নিয়ে শঙ্কায় রয়েছেন। তবে নিরাপদ বিনিয়োগের পরিবেশ না হলে দেশি বিনিয়োগকারীরাও চলে যেতে পারেন।

দেখা এবং অপেক্ষা করা

বাংলাদেশে যুক্তরাষ্ট্রসহ অনেক পশ্চিমা দেশের বিনিয়োগ আছে। শুধু পোশাক উৎপাদন বাংলাদেশ অনিক গুরুত্বপূর্ণ। জ্বালানি আমদানিকারক হিসেবেও একটি বড় বাজার রয়েছে বাংলাদেশ। এছাড়াও চীন ও জাপানসহ দেশগুলোর অবকাঠামোতে বড় বিনিয়োগ রয়েছে বাংলাদেশে।

সিআইএ ওয়ার্ল্ড ফ্যাক্টবুক অনুসারে, ২০২৩ সালে ৭৩০ কোটি ডলারের পণ্য আমদানি করেছে। এর মধ্যে রয়েছে পরিশোধিত পেট্রোলিয়াম, তুলা, ফ্যাব্রিক ও সার।

কুগেল ম্যান বলেন, আমি আশা করি, অন্তর্বতী সরকারে এমন লোক রয়েছেন, যারা দেশে শান্তি এবং অর্থনীতিকে স্থিতিশীলতার মাধ্যমে দেশে সংযোগ স্থাপন করতে পারবেন। তিনি আরও বলেন, দেশ অস্থিতিশীল থাকলে বাণিজ্যিক অংশীদার ও বিনিয়োগকারীরা আরও অস্বস্তিতে পড়তে পারেন। ফলে দেশে বিনিয়োগ কমবে। কারণ, বিনিয়োগকারীরা স্থিতিশীল পরিবেশ চান। কিন্তু দিনশেষে ব্যবসায়ীরা ঘাবড়ে যাওয়া ও অপেক্ষা করা ছাড়া আর কিছুই করতে পারেন না, তিনি যোগ করেন।

তিনি আরও বলেন, ঐতিহাসিক সম্পর্কের কারণেই নয়, বাংলাদেশের বর্তমান অস্থিরতায় সবচেয়ে বেশি ক্ষতিগ্রস্ত ভারত। দেশটি পাকিস্তান থেকে স্বাধীনতা অর্জনে বাংলাদেশেকে সহায়তা করে। এছাড়াও ভারতের প্রধানমন্ত্রী নরেন্দ্র মোদির সঙ্গে সদ্য সাবেক প্রধানমন্ত্রী শেখ হাসিনার মধ্যে সম্পর্ক ছিল অনেক গভীর।

ভারতীয় কোম্পানিগুলোর জন্য এখানে বিনিয়োগ করা ঝুঁকিপূণ হবে। তবে আইনশৃঙ্খলা পরিস্থিতি স্বাভাবিক হলে সব বাধা কেটে যেতে পারে, যোগ করেন মাইকেল কুগেলম্যান।"
2024-08-08 19:52:44,সাবেক রেজিস্ট্রারের বিরুদ্ধে দুদকের চার্জশিট দাখিল,"সাবেক রেজিস্টার মো. ফজলার রহমানের বিরুদ্ধে পৌনে ২ কোটির টাকার অবৈধ সম্পদ অর্জনের প্রমাণ পাওয়ায় আদালতে চার্জশিট জমা দিয়েছেন দুর্নীতি দমন কমিশন (দুদক) ফরিদপুরের সমন্বিত জেলা কার্যালয়ের সহকারী পরিচালক সরদার আবুল বাশার। চার্জশিটটি গত মঙ্গলবার (৬ আগস্ট) জেলা ও দায়রা জজ কোর্টের সিনিয়র স্পেশাল জজ আদালতে দাখিল করা হয়।

এর আগে ৭ জুলাই রোববার ফজলার রহমানের নামে মামলা করেন সংস্থাটির প্রাক্তন সহকারী পরিচালক কমলেশ মন্ডল। অনিয়মের মাধ্যমে ছেলে ফয়সাল রহমানের নামে গড়েছেন কোটি টাকার অবৈধ সম্পদ।

সহকারী পরিচালক সরদার আবুল বাশার জানান, দুর্নীতি দমন কমিশন আইন ২০০৪ এর ২৭(১) ধারাসহ মানি লন্ডারিং প্রতিরোধ আইন, ২০১২ এর ৪(২) ও ৪(৩) ধারায় আসামির নামে অভিযোগটি প্রাথমিকভাবে প্রমাণিত হয়েছে। আসামি ও তার পোষ্যগণের নামে মোট ২ কোটি ৮৩ লাখ ৫৬ হাজার ৩৮৯ টাকার স্থাবর ও অস্থাবর সম্পদ পাওয়া যায়। তার মধ্যে জ্ঞাত আয় বহির্ভূত ১ কোটি ৭৫ লাখ ৯৫ হাজার ৯৪৫ টাকার সম্পদ পাওয়া যায় যা শাস্তিযোগ্য অপরাধ।

আয়কর নথিতে দেখা যায়, আসামি মো. ফজলার রহমানের মোট আয় পাওয়া যায় ১ কোটি ৪১ লাখ ৭২ হাজার ২৬৪ টাকা। তার পারিবারিক ব্যয় পাওয়া যায় ৩৪ লাখ ১১ হাজার ৮২০ টাকা। পারিবারিক ব্যয় বাদে তার নিট আয় ১ কোটি ৭ লাখ ৬০ হাজার ৪৪৪ টাকা। এক্ষেত্রে আসামি মো. ফজলার রহমানের নিজ নামে জ্ঞাত আয় বহির্ভূত ১ কোটি ৭৫ লাখ ৯৫ হাজার ৯৪৫ টাকার সম্পদ অর্জন ও তা ভোগদখলে আয়ের উৎসের সঙ্গে অসঙ্গতিপূর্ণ সম্পদ অর্জন, দখল ও স্থানান্তর করে শাস্তিযোগ্য অপরাধ করেছেন, তা প্রাথমিকভাবে প্রমাণিত হয়। যা দুর্নীতি দমন কমিশন আইন, ২০০৪ এর ২৭(১) ধারায় অপরাধ করেছেন।

আসামি মো. ফজলার রহমান বাগেরহাট জেলা রেজিস্ট্রার থাকাকালীন ২০১৯ সালের সেপ্টেম্বর মাসে অবসর গ্রহণ করেন এবং তার বাড়ি ফরিদপুর জেলায়।"
2024-08-08 19:07:00,শেখ হাসিনাকে দেশে ফেরাতে টুঙ্গিপাড়ায় শপথ,"বঙ্গবন্ধু কন্যা শেখ হাসিনাকে দেশে ফেরাতে গোপালগঞ্জের টুঙ্গিপাড়ায় বৃহস্পতিবার (৮জুলাই) হাজারো নেতা-কর্মী রাজ পথে নেমে আসেন। তারা বঙ্গবন্ধুর সমাধিতে শ্রদ্ধা জানিয়ে নেত্রীকে দেশে ফেরানোর শপথ করেন।

আজ সকাল ১০টায় টুঙ্গিপাড়া আধুনিক পৌর সুপার মার্কেটের সমানে সমবেত হন পৌরসভা, ইউনিয়ন ও ওয়ার্ড আওয়ামী লীগের নেতাকর্মীরা। সেখান থেকে বেলা ১১ টায় মিছিল বের করেন। মিছিলটি সদরের প্রধান প্রধান সড়ক প্রদক্ষিণ করে। পরে বঙ্গবন্ধুর সমাধিতে শ্রদ্ধা নিবেদন শেষে শপথ করান উপজেলা আওয়ামী লীগের সহ-সভাপতি মো. ইলিয়াস হোসেন ।

এ সময় উপজেলা চেয়ারম্যান বাবুল শেখ, পৌর মেয়র শেখ তোজাম্মেল হক টুটুল, যুগ্ম সাধারণ সম্পাদক এমদাদুল হক বিশ্বাস, পৌর আওয়ামী লীগের সভাপতি শেখ সাইফুল ইসলাম, সাধারণ সম্পাদক ফোরকান বিশ্বাস, যুবলীগের সাধারণ সম্পাদক মাহমুদ বিশ্বাস, কৃষক লীগের সাধারণ সম্পাদক আসলাম সরদার, ছাত্রলীগের সাবেক সভাপতি রেজাউল হক বিশ্বাস, সাবেক সাধারণ সম্পাদক শেখ বাবুল হোসেন খোকন উপস্থিত ছিলেন।

উপজেলা চেয়ারম্যান বাবুল শেখ বলেন, ‘বঙ্গবন্ধু কন্যা দেশরত্ন শেখ হাসিনার দেশ ত্যাগের পর সংখ্যালঘু সম্প্রদায়ের ওপর হামলা-নির্যাতন, বঙ্গবন্ধুর ধানমন্ডি-৩২ নম্বর বাড়িতে অগ্নিসংযোগ, লুটপাট হয়েছে। সারা দেশে আওয়ামী লীগ নেতাকর্মীদের বাড়িঘরে ভাংচুর, অগ্নিসংযোগ, লুটপাট, হত্যা, হামলা ও নির্যাতন চালানো হয়। এর প্রতিবাদে এ বিক্ষোভ সমাবেশ।’

উপজেলা আওয়ামী লীগের সহসভাপতি ইলিয়াস হোসেন বলেন, ‘শেখ হাসিনাবিহীন বাংলাদেশে আমরা অস্তিত্বহীন। তিনি এদেশের মানুষের নিরাপদ ঠিকানা। অথচ তাকে দেশ ত্যাগে বাধ্য করা হয়েছে। দেশ এখন অভিভাবক শূন্য হয়ে পড়েছে। তাকে ফেরাতে রাজপথে নেমেছি। ফিরিয়ে না আনা পর্যন্ত রাজপথেই থাকব।"
2024-08-08 19:01:57,অন্তর্বর্তী সরকারের সম্ভাব্য ১৬ সদস্যের নাম,"অন্তর্বর্তীকালীন সরকারের প্রধান উপদেষ্টা হচ্ছেন নোবেলজয়ী অর্থনীতিবিদ ড. মুহাম্মদ ইউনূস। আর সম্ভাব্য ১৬ উপদেষ্টার একটি তালিকা পাওয়া গেছে। তবে আনুষ্ঠানিকভাবে নিশ্চিত হওয়া যায়নি। তারা হলেন হলেন—

১. সালেহ উদ্দিন আহমেদ

২. ড. আসিফ নজরুল

৩. আদিলুর রহমান খান

৪. হাসান আরিফ

৫. তৌহিদ হোসেন

৬. সৈয়দা রেজওয়ানা হাসান

৭. মো. নাহিদ ইসলাম

৮. আসিফ মাহমুদ সজীব ভূঁইয়া

৯. ব্রিগেডিয়ার জেনারেল এম সাখাওয়াত হোসেন (অব.)

১০. সুপ্রদিপ চাকমা

১১. ফরিদা আখতার

১২. বিধান রঞ্জন রায়

১৩. আ.ফ.ম খালিদ হাসান

১৪. নূরজাহান বেগম

১৫. শারমিন মুরশিদ

১৬. ফারুক-ই-আজম

বৃহস্পতিবার (৮ আগস্ট) রাতে অন্তর্বর্তী সরকারের প্রধান উপদেষ্টা হিসেবে শপথ নেবেন ড. মুহাম্মদ ইউনূস। বৃহস্পতিবার দুপুর ২টা ১০ মিনিটে ফ্রান্সের রাজধানী প্যারিস থেকে ঢাকার হজরত শাহজালাল আন্তর্জাতিক বিমানবন্দরে ফেরেন ড. ইউনূস। তাকে স্বাগত জানিয়েছেন সেনাবাহিনীর প্রধান জেনারেল ওয়াকার-উজ-জামান, অন্য দুই বাহিনীর প্রধান, বৈষম্যবিরোধী ছাত্র আন্দোলনের সমন্বয়কেরা, সুশীল সমাজের প্রতিনিধিরা।

অলিম্পিক কমিটির আমন্ত্রণে বিশেষ অতিথি হিসেবে প্যারিসে গিয়েছিলেন ড. ইউনূস। সেখানে তিনি চিকিৎসা নিয়েছেন, তার একটি ছোট অস্ত্রোপচার হয়েছে।

ঢাকায় ফিরে প্রথম বক্তৃতায় ড. মুহাম্মদ ইউনূস বলেন, আইনশৃঙ্খলা রক্ষা করাই হবে আমার প্রথম কাজ। কারও ওপর কোনো হামলা যেন না হয়। দেশবাসী যদি আমার ওপরে বিশ্বাস রাখেন, ভরসা রাখেন, তাহলে নিশ্চিত করেন দেশের কোনো জায়গায় কারও ওপর হামলা হবে না।

তিনি বলেন, আজ আমাদের গৌরবের দিন। যে বিপ্লবের মাধ্যমে নতুন বিজয় দিবস সৃষ্টি করল তরুণেরা সেটাকে সামনে রেখে আমাদের এগিয়ে যেতে হবে। যারা এটা সম্ভব করেছে, যে তরুণ সমাজ তাদের প্রতি আমি আমার কৃতজ্ঞতা জানাচ্ছি। তারা বাংলাদেশকে রক্ষা করেছে। নতুন করে পুনর্জন্ম দিয়েছে।"
2024-08-08 18:41:24,১৫ বছরে আওয়ামী সরকার কত টাকা ঋণ করেছে?,"১৮ লাখ ৩৫ হাজার কোটি টাকার সরকারি ঋণ রেখে দেশ ছেড়ে গেছেন সাবেক প্রধানমন্ত্রী শেখ হাসিনা।

দেশি-বিদেশি উৎস থেকে এ ঋণ নেওয়া হয়। ২০০৯ সালে শেখ হাসিনা যখন ক্ষমতা গ্রহণ করেন, তখন সরকারের ঋণ স্থিতি ছিল মাত্র ২ লাখ ৭৬ হাজার ৮৩০ কোটি টাকা।

হিসাব বলছে, আওয়ামী লীগের দেড় দশকের শাসনামলেই সরকারের ঋণ স্থিতি বেড়ে হয় ১৫ লাখ ৫৮ হাজার ২০৬ কোটি টাকা, যা সরকারের মোট ঋণের প্রায় ৮৫ শতাংশ।

গত দেড় দশকে অর্থ মন্ত্রণালয়ের তথ্য সরকারের অস্বাভাবিক ঋণ বৃদ্ধির চিত্র উঠে এসেছে।"
2024-08-08 18:37:55,অরাজকতা বন্ধে কঠোর ব্যবস্থা,"চলমান অরাজকতা, অগ্নিসংযোগ ও ধ্বংসাত্মক কার্যক্রম বন্ধের মাধ্যমে দেশের স্থিতিশীলতা রক্ষায় সশস্ত্র বাহিনীসহ অন্যান্য আইনশৃঙ্খলা রক্ষাকারী বাহিনীর শক্ত অবস্থান গ্রহণের বিষয়ে বাহিনী প্রধান কর্তৃক সিদ্ধান্ত নেওয়া হয়েছে।

বৃহস্পতিবার সেনাসদরে সেনাবাহিনী প্রধান জেনারেল ওয়াকার-উজ-জামানের সঙ্গে নৌ ও বিমানবাহিনী প্রধানের উপস্থিতিতে নবনিযুক্ত পুলিশের আইজিপি, র‌্যাবের মহাপরিচালক এবং ডিএমপি কমিশনার সাক্ষাৎ করেন।

এ সময় আগামী ২৪ ঘণ্টার মধ্যে সেনাবাহিনীর সহায়তায় দেশের সব থানার কার্যক্রম শুরু করার বিষয়ে আলোচনা হয়। এ ব্যাপারে সবার সহযোগিতা কামনা করা হয়েছে।"
2024-08-08 18:34:30,নৈরাজ্যকারীদের বিরুদ্ধে ব্যবস্থা গ্রহণের দাবি,"সারা দেশে চলমান সহিংসতা ও সন্ত্রাসী তৎপরতায় উদ্বেগ প্রকাশ করেছে একাত্তরের ঘাতক দালাল নির্মূল কমিটি। পাশাপাশি নৈরাজ্য সৃষ্টিকারীদের চিহ্নিত করে আইনানুগ ব্যবস্থা গ্রহণেরও দাবি জানিয়েছে সংগঠনটি। বৃহস্পতিবার সংগঠনের এক বিবৃতিতে এ দাবি জানানো হয়।

বিবৃতিতে বলা হয়, ‘সম্প্রতি আওয়ামী লীগ সরকারের পতনের পর থেকেই ঢাকাসহ সারাদেশে সুনির্দিষ্ট ব্যক্তিকেন্দ্রিক ও সংখ্যালঘু পরিবার, ভাস্কর্য, স্থাপনা, শিল্পালয়, মুক্তিযুদ্ধভিত্তিক জাদুঘর, চলচ্চিত্র প্রেক্ষাগৃহের ওপর প্রতিহিংসামূলক আক্রমণ, লুট, ভাংচুর, হত্যা, হুমকি চলছে। এমনকি রাজনৈতিক দলের সম্পৃক্ততা ছাড়া মুক্তিযুদ্ধের স্বপক্ষের চিন্তক, গবেষক, মুক্তিযোদ্ধা, শহীদ পরিবারও হুমকির মুখে দিনাতিপাত করছেন। পুলিশ বাহিনী ও থানাও আক্রমণ থেকে মুক্তি পাচ্ছে না। অন্তর্বর্তীকালীন সরকার দায়িত্ব গ্রহণের আগ পর্যন্ত বিভিন্ন কারণে আইন-শৃঙ্খলা ব্যবস্থা ভেঙে পড়েছে। গণতান্ত্রিক চর্চা ও সুশাসনের জন্য এমন নৈরাজ্য একেবারেই সহায়ক নয়।’

নৈরাজ্যকারীরা সেনাপ্রধানের যুক্তিসঙ্গত আহ্বানকেও কর্ণপাত করেনি উল্লেখ করে বিবৃতিতে আরও বলা হয়, ‘আমরা আশা করবো দ্রুত সেনাপ্রধান, রাষ্ট্রপতি এবং আসন্ন অন্তর্বর্তীকালীন সরকার জননিরাপত্তা নিশ্চিতে উদ্যোগ নেবেন। আমরা আশাবাদী, সেনাবাহিনী থেকে ইতোমধ্যে কিছু জরুরি ফোন নম্বর সরবরাহ করা হয়েছে। কিন্তু বৃহস্পতিবার সঙ্গত প্রয়োজনে অনেকেই সেই নম্বরে প্রবেশ করে সহায়তা চাইতে পারেননি। এ বিষয়ে আরও দ্রুত বিকল্প ব্যবস্থা গ্রহণ করা সম্ভব হবে।’"
2024-08-08 18:33:57,হাতে ‘বটি দা’ নিয়ে মধ্যরাতে ডাকাত নিধনে নামলেন বাঁধন,"ছাত্র আন্দোলনে শুরু থেকেই সরব অভিনেত্রী আজমেরি হক বাঁধন। গণমিছিল বা ছাত্রদের উৎসাহিত করতে নানা রকম কাজ করেছেন। তাকে পাশে পেয়ে ছাত্ররাও হয়েছে উজ্জীবিত। শেখ হাসিনা পদত্যাগ করে দেশ ছেড়ে চলে যাওয়ার পর বিভিন্ন থানাগুলোতে শুরু হয়েছে হামলা।

এতে ভেঙে পড়েছে আইন-শৃঙ্খলা ও পুলিশব্যবস্থা। কর্মবিরতি নিয়েছে পুলিশ বাহিনীও। এ পরিস্থিতিতে বিভিন্ন এলাকায় ডাকাতির খবর পাওয়া যাচ্ছে। ডাকাত ঠেকাতে একত্র হয়েছে স্থানীয় জনতা।

এই পরিস্থিতিতে দা-বঁটি হাতে রাস্তায় নামতে দেখা গেছে বাঁধনকেও। ডাকাত প্রতিরোধে সাধারণ মানুষের সঙ্গে রাতভর দা-বঁটি হাতে নিয়ে এলাকায় নির্ঘুম রাত কাটিয়েছেন বাঁধন। ফেসবুক স্টোরিতে একটি ছবি পোস্ট করে অভিনেত্রী লিখেছেন, ‘মাঝরাত’। এ সময় তার সঙ্গে ছিলেন প্রতিবেশী মোহনা সুলতানা জুঁই।

জানা গেছে, গত দুই রাত ডাকাতের আতঙ্কে ছিল ঢাকার সাধারণ মানুষ। ফেসবুকে দেখা গেছে অনেকেই সাহায্য চেয়ে পোস্ট দিচ্ছেন। কেউ কেউ সেনাবাহিনীর নম্বরে ফোন করে সাহায্য চেয়েছেন।

প্রসঙ্গত, বর্তমানে অভিনয়ের পাশাপাশি প্রযোজক হিসেবেও কাজ শুরু করেছেন বাঁধন। প্রয়াত তারকা দম্পতি সোহেল চৌধুরী-পারভীন সুলতানা দিতির মেয়ে লামিয়া চৌধুরীর নির্মিতব্য ‘মেয়েদের গল্প’ সিনেমার নির্বাহী প্রযোজক তিনি।

এ ছাড়া বড় পর্দায় মুক্তির অপেক্ষায় আছে বাঁধন অভিনীত সিনেমা ‘এশা মার্ডার : কর্মফল’।"
2024-08-08 18:30:56,সিনেমা হল ও বিভিন্ন স্থাপনায় হামলার বিরুদ্ধে সাংবাদিকদের প্রতিবাদ,"মাল্টিপ্লেক্স-সিনেমা হল ও দেশের সাংস্কৃতিক অঙ্গনের বিভিন্ন স্থাপনায় হামলার প্রতিবাদে মানববন্ধন ও প্রতিবাদ সমাবেশ করেছে সচেতন বিনোদন সাংবাদিকরা। আজ বেলা সাড়ে ৩টায় বাংলাদেশ চলচ্চিত্র উন্নয়ন কর্পোরেশনের (এফডিসি) ক্যান্টিনের সামনে থেকে তারা একটি মৌন মিছিল বের করে। মিছিলটি বিভিন্ন সড়ক প্রদক্ষিণ শেষে এফডিসির মূল ফটকের সমনে গিয়ে প্রতিবাদ সভা করে।

মাকসুদুল হক ইমুর সঞ্চালনায় প্রতিবাদী সমাবেশের শুরুতে বৈষম্য বিরোধী ছাত্র আন্দোলনে শহীদদের শ্রদ্ধা জানিয়ে এক মিনিট নীরবতা পালন করা হয়। এরপর সারা দেশের মাল্টিপ্লেক্স ও সিনেমা হলে হামলা ভাংচুর, সংস্কৃতি অঙ্গনের স্থাপনাগুলোতে হামলা ও শিল্পী রাহুল আনন্দের বাড়িতে হামলার প্রতিবাদে তীব্র নিন্দা প্রকাশ করে বক্তব্য দেন উপস্থিত সাংবাদিকরা।

প্রতিবাদ সমাবেশ ও নিন্দা প্রকাশের এই আয়োজনে হাজির ছিলেন, সাংবাদিক শফিক আল মামুন (প্রথম আলো), জাহিদ আকবর (ডেইলি স্টার), অনিন্দ্য মামুন, (সমকাল), নাজমুল আলম রানা (চ্যানেল টোয়েন্টিফোর), বুলবুল আহমেদ জয় ( একাত্তর টিভি) আল কাছির (সময় টিভি), প্রতীক আকবর (বিজয় টিভি), পান্থ আফজাল (বাংলাদেশ প্রতিদিন), আলী আফতাব (দেশ টিভি), মুহিব আল হাসান (সময় টিভি), রাজন হাসান (জিটিভি), তারেক আনন্দ (আমাদের সময়), এন আই বুলবুল (জণকণ্ঠ), এটিএম মাকসুদুল হক ইমু (চ্যানের টুয়েন্টিফোর) নাহিয়ান ইমন (চ্যানেল আই), শাহরিন মাহফুজা জেবিন (চ্যানেল টোয়েন্টিফোর), তামিম হাসান (চ্যানেল টুয়েন্টিফোর) সায়মা স্মৃতি (এখন টিভি), এনআই বুলবুল (জনকণ্ঠ), নিথর মাহবুব (সংবাদ), রিফাত (এটিএন), মারজান ইভান (আরটিভি), বুলবুল ফাহিম (দৈনিক সমকাল) ও মেহেরা রহমান সিমরান (আরটিভি)।

এ সময় বক্তারা বলেন, ‘বৈষম্য-বিরোধী শিক্ষার্থীদের হাত ধরে আজ যে স্বাধীনতা এসেছে এটাকে একটি কুচক্রী মহল বিতর্কিত করা চেষ্টা করছে। তারা দেশের বিভিন্ন স্থানে মাল্টিপ্লেক্স-সিনেমা হল ও দেশের সাংস্কৃতিক অঙ্গনের তাণ্ডব চালিয়ে অশান্তি সৃষ্টির চেষ্টা করছে।

তারা আরও বলেন, প্রাচ্যনাটের থিয়েটারকর্মী ও জলের গানের মূল সমন্বয়ক রাহুল আনন্দের বাড়ি এবং তাঁর সকল বাদ্যযন্ত্র পুড়িয়ে দেওয়ার ঘটনাও ঘটেছে। যিনি কিনা শুরু থেকেই ছাত্র আন্দোলনের সঙ্গে সংহতি জানিয়ে আসছিলেন। এসব জঘন্য কাজ যারা করেছে তাদের বিচারের আওতায় আনা দরকার। আমরা একটি বৈষম্যহীন বাংলাদেশ দেখতে চাই, যেখানে সাম্য, মানবিক মর্যাদা ও সামাজিক ন্যায়বিচার হবে রাষ্ট্র পরিচালনার মূলনীতি।

শুধু নিন্দা বা উদ্বেগের নয়। আমরা জানি যে সারা দেশে পুলিশের অনুপস্থিতি বজায় আছে এবং সেনাবাহিনীর টহলও নির্দিষ্ট কিছুসংখ্যক এলাকায় সীমাবদ্ধ ছিল। এমতাবস্থায় বাংলাদেশে শান্তি বিনষ্টে যারা লিপ্ত হয়েছে তদন্ত করে তাদের বিচার নিশ্চিত করার দাবি জানান তারা।"
2024-08-08 18:28:40,ঢাকায় গুলিবিদ্ধ শিক্ষার্থীর রংপুরে মৃত্যু,"বৈষম্যবিরোধী ছাত্র আন্দোলনের সময় ঢাকায় গুলিবিদ্ধ কলেজ শিক্ষার্থী মিরাজ খান মারা গেছেন। বৃহস্পতিবার (৮ জুলাই) সকালে রংপুর মেডিকেল কলেজ হাসপাতালে মারা যান তিনি।

মিরাজ লালমনিরহাটের আদিতমারী উপজেলার মহিষখোচা ইউনিয়নের খাঁনপাড়া এলাকার আব্দুস সালামের ছেলে।

স্বজনরা জানায়, মহিষখোচা কলেজের শিক্ষার্থী মিরাজ এসএসসি পাস করে ঢাকার একটি পোশাক কারখানায় কাজ করছিলেন। গত সোমবার যাত্রাবাড়ী থানার সামনে মিছিল চলাকালে গুলিতে আহত হন। প্রথমে তাকে স্থানীয় একটি ক্লিনিকে পরে ঢাকা মেডিকেল কলেজ হাসপাতালে নেওয়া হয়। সেখানে ঠিকমতো চিকিৎসা হচ্ছিল না। এ কারণে মঙ্গলবার সকালে রংপুর মেডিকেল কলেজ হাসপাতালে আনা হয়। বুধবার তার অস্ত্রোপচার হয়। বৃহস্পতিবার হাসপাতালে মারা যান তিনি।

আদিতমারী থানার ভারপ্রাপ্ত কর্মকর্তা মাহমুদ উন-নবী বলেন, গুলিবিদ্ধ মিরাজের মৃত্যু সংবাদ পেয়েছি।"
2024-08-08 18:25:45,রাবি উপাচার্যসহ ২৯ প্রশাসনিক কর্মকর্তার পদত্যাগ,"রাজশাহী বিশ্ববিদ্যালয়ে (রাবি) উপাচার্য অধ্যাপক গোলাম সাব্বির সাত্তারসহ প্রশাসনের ২৯ কর্মকর্তা পদত্যাগ করেছেন। বৃহস্পতিবার বিকেলে বিশ্ববিদ্যালয়ের রেজিস্ট্রার অধ্যাপক তারিকুল হাসান সমকালকে এ তথ্য নিশ্চিত করেছেন।

পদত্যাগ করা ব্যক্তিরা হলেন, উপাচার্য অধ্যাপক গোলাম সাব্বির সাত্তার, জনসংযোগ প্রশাসক অধ্যাপক প্রণব কুমার পান্ডে, ছাত্র উপদেষ্টা অধ্যাপক জাহাঙ্গীর আলম সাউদ, প্রক্টর অধ্যাপক আসাবুল হকসহ ১২ জন সহকারী প্রক্টর, মীর আব্দুল কাইয়ুম ডরমিটরির ওয়ার্ডেন আতাউর রহমান রাজু, বিশ্ববিদ্যালয়ের হিসাব বিভাগের পরিচালক অধ্যাপক শেখ শামসুল আরেফিন, বিশ্ববিদ্যালয় ছাপাখানার প্রশাসক মোহাম্মাদ শাখাওয়াত হোসেন, লিগ্যাল সেলের প্রশাসক সাদিকুল ইসলাম সাগর, পরীক্ষা নিয়ন্ত্রক মো. আলমগীর হোসাইন সরকার, ইন্সটিটিউশনাল কোয়ালিটি অ্যাসিওরেন্স সেলের (আইকিউএসসি) পরিচালক দুলাল চন্দ্র রায়, অতিরিক্ত পরিচালক অধ্যাপক মশিহুর রহমান ও আব্দুর রশিদ সরকার, ইংলিশ অ্যান্ড আদার ল্যাংগুয়েজের পরিচালক আব্দুল্লাহ আল মামুন, রাজশাহী বিশ্ববিদ্যালয় কেন্দ্রীয় ছাত্র সংসদ (রাকসু) প্রশাসক অধ্যাপক জাফর সাদিক, কেন্দ্রীয় ক্যাফেটেরিয়ার প্রশাসক অধ্যাপক মাহফুজুর রহমান, টিএসসিসির পরিচালক ড. মিজানুর রহমান খান, সেন্ট্রাল সায়েন্স ল্যাবরেটরির পরিচালক সায়েদ মুস্তাফিজুর রহমান এবং কলেজ পরিদর্শক অধ্যাপক শহীদুল আলম।

বিশ্ববিদ্যালয়ের উপাচার্য অধ্যাপক গোলাম সাব্বির সাত্তার জানান, মহামান্য আচার্য বরাবর বিকেল ৩টার দিকে তিনি পদত্যাগপত্র জমা দিয়েছেন। পদত্যাগপত্রে ব্যক্তিগত কারণ দেখিয়েছেন তিনি।

বিশ্ববিদ্যালয়ের প্রক্টর অধ্যাপক আসাবুল হক বলেন, আজকে তিনি ও সকল প্রক্টরিয়াল বডির সদস্যরা বিশ্ববিদ্যালয়ের রেজিস্ট্রার বরাবর ব্যক্তিগত কারণ দেখিয়ে পদত্যাগপত্র জমা দিয়েছেন।

বিশ্ববিদ্যালয়ের ছাত্র উপদেষ্টা অধ্যাপক জাহাঙ্গীর আলম সাউদ রেজিস্ট্রার বরাবর পদত্যাগপত্র জমা দিয়েছেন বলে গণমাধ্যমকে নিশ্চিত করেছেন।

এ ব্যাপারে জানতে চাইলে বিশ্ববিদ্যালয়ের রেজিস্ট্রার অধ্যাপক তারিকুল হাসান বলেন, এখন পর্যন্ত ২৮ জনের পদত্যাগ পত্র হাতে পেয়েছি। বিশ্ববিদ্যালয়ের নিয়ম অনুযায়ী পরবর্তী পদক্ষেপ নেয়া হবে।

এর আগে, রাজশাহী বিশ্ববিদ্যালয়ের উপাচার্য গোলাম সাব্বির সাত্তারসহ প্রশাসনের ঊর্ধ্বতন কর্মকর্তাদের পদত্যাগের জন্য ২৪ ঘণ্টা সময় বেঁধে (আলটিমেটাম) দিয়েছে বৈষম্যবিরোধী ছাত্র আন্দোলন। আজ বৃহস্পতিবার দুপুর সাড়ে ১২টার দিকে গণমাধ্যমে পাঠানো এক সংবাদ বিজ্ঞপ্তির মাধ্যমে এ ঘোষণা দেন সমন্বয়কেরা।

বিজ্ঞপ্তিতে ১৭ জন সমন্বয়ক বিশ্ববিদ্যালয়ের উপাচার্য গোলাম সাব্বির সাত্তার, সহ–উপাচার্য সুলতান-উল-ইসলাম ও হুমায়ুন কবীর, সম্পূর্ণ প্রক্টরিয়াল বডি, ছাত্র উপদেষ্টা, জনসংযোগ কর্মকর্তা, সব আবাসিক হলের প্রাধ্যক্ষ, লিগ্যাল সেল, যৌন হয়রানি ও নিপীড়ন নিরোধ সেল, ডরমিটরি প্রশাসক, সিনেট ও সিন্ডিকেট সদস্যদের ২৪ ঘণ্টার মধ্যে পদত্যাগ করার জন্য সময় বেধে দিয়েছেন।"
2024-08-08 18:21:18,"দ্বিতীয় বিয়ে করছেন নাগা, বাগদান হল সবিতার সঙ্গে","তেলুগু অভিনেতা নাগা চৈতন্যর সঙ্গে অভিনেত্রী শোভিতা ধুলিপালার প্রেমের খবর গত কয়েক বছর ধরেই শোনা যাচ্ছিল। অবশেষে প্রকাশ্যে এল তাদের বাগদান পরবর্তী প্রথম ছবি। নাগা চৈতন্যের বাবা নাগার্জুন আক্কিকেনি সামাজিক যোগাযোগ মাধ্যমে ছেলের বাগদান নিয়ে পোস্ট দিয়েছেন।

বাগদান উপলক্ষ্যে শোভিতা বেছে নিয়েছিলেন হালকা গোলাপি রঙের শাড়ি ও ব্লাউজ। খোঁপায় বাঁধা গোলাপি ফুল। নাগা চৈতন্যের পরনেও ছিল সাদা শেরওয়ানি।

ছবি শেয়ার করে তিনি লিখেছেন, ‘শোভিতা ধুলিপালার সঙ্গে আমাদের ছেলে নাগা চৈতন্যের বাগ্‌দানের খবর দিতে পেরে আমি খুবই আনন্দিত। সকাল ৯.৪২ মিনিটে ওদের বাগদান সম্পন্ন হয়েছে। আমাদের পরিবারে শোভিতাকে স্বাগত জানাতে পেরে আমরা খুবই খুশি। যুগলকে অনেক শুভেচ্ছা। সারা জীবন ওদের জীবনে ভালবাসা ও সুখ ভরে থাকুক। ঈশ্বর ওদের মঙ্গল করুন।’

বৃহস্পতিবার সন্ধ্যায় বাগদান সারছেন নাগা চৈতন্য ও শোভিতা ধুলিপালা। অনুষ্ঠানটি খুব ব্যক্তিগত এবং অন্তরঙ্গ হবে এবং সন্ধ্যায় নাগার্জুনের বাড়িতে অনুষ্ঠিত হবে। নাগার্জুনই সম্ভবত সেই খবর প্রথম সামাজিক যোগাযোগ মাধ্যমে ভক্ত-অনুরাগীদের মাঝে শেয়ার করবেন। শোভিতার বাবা-মায়ের সঙ্গে উপস্থিত থাকবেন নাগা চৈতন্যের ভাই অমলা আক্কিনেনি ও অখিল। আরও কিছু সূত্রও এইচটিকে এই খবরটি নিশ্চিত করেছে।

এর আগে নাগা বিয়ে করেছিলেন অভিনেত্রী সামান্থা রুথ প্রভুকে। একসময় দুজনকে পাওয়ার কাপল হিসেবে মানত সকলে। তবে ২০২১ সালে সামান্থা আর নাগা বিচ্ছেদের খবর দেন। এরপর থেকেই নাগা-শোভিতার ডেট করার খবর আসছিল। নাগার পরিবারেরও বেশ পছন্দ হয়েছে শোভিতাকে।

এমনকি, একটি সিনেমার অনুষ্ঠানে নাগার্জুন তার হবু পুত্রবধূ সম্পর্কে কথা বলেছিলেন এবং বলেছিলেন, ‘ও খুব ভাল ছিল (ছবিতে)। মানে, আমার এভাবে বলা উচিত নয় হয়ত, তবে তিনি ছবিতে হট ছিলেন। তারমধ্যে এমন কিছু আছে যা খুব আকর্ষণীয়।’ বাগদানের খবর আসার পর থেকেই, এই ভিডিও সামাজিক যোগাযোগ মাধ্যমে ভাইরাল হয়ে যায়।

উল্লেখ্য, বরুণ ধাওয়ানের সঙ্গে ‘সিটাডেল’ সিরিজের প্রচারে ব্যস্ত সামান্থা। তাদের বিয়ে মাত্র চার বছর স্থায়ী হয়েছিল এবং ২০২১ সালের অক্টোবরে তারা ঘোষণা করেছিলেন যে তারা আলাদা হয়ে যাচ্ছেন।"
2024-08-08 18:19:27,মেয়েদের ম্যারাথন সাঁতারে স্বর্ণজয় শ্যারনের,"প্যারিস অলিম্পিকে মেয়েদের ১০ কিলোমিটার ম্যারাথন সুইমিংয়ে স্বর্ণপদক জিতেছেন নেদারল্যান্ডসের শ্যারন ফন রাউয়েন্ডাল। অলিম্পিকের এ ইভেন্টে তার দ্বিতীয় স্বর্ণপদক। সবমিলিয়ে এ ইভেন্টে তিনটি পদক জিতলেন ডাচ তারকা।

প্যারিসের সিন নদীতে নেমে টানা দুই ঘণ্টার বেশি সাঁতরেছেন শ্যারন। মেয়েদের ম্যারাথন সাঁতার জিততে নেদারল্যান্ডসের শ্যারন ফন রুভেনডাল সময় নিয়েছেন ২ ঘণ্টা ৩ মিনিট ৩৪.২ সেকেন্ড। এর আগে ২০১৬ রিও অলিম্পিকে জিতেছিলেন সোনা। এই ইভেন্টে এবার রুপা জিতেছেন অস্ট্রেলিয়ার মোয়েশা জনসন। ব্রোঞ্জ ইতালির গিনেয়েভ্রা তাদুয়েচ্চির।"
2024-08-08 18:16:18,ড. ইউনূসের জন্য প্রস্তুত যমুনা,"নোবেলজয়ী অর্থনীতিবিদ ড. মুহাম্মদ ইউনূস অন্তর্বর্তীকালীন সরকারের প্রধান উপদেষ্টা হিসেবে দায়িত্ব নিতে যাচ্ছেন। অন্তর্বর্তী সরকারের প্রধান উপদেষ্টার জন্য প্রস্তুত করা হয়েছে রাষ্ট্রীয় অতিথি ভবন যমুনা। সরকারি আবাসন পরিদপ্তর সূত্রে এ তথ্য জানা গেছে।

যমুনা প্রধান উপদেষ্টার বাসভবন এবং কার্যালয় হিসেবে ব্যবহৃত হবে বলে জানা গেছে।

শেখ হাসিনা পদত্যাগ করে দেশ ছাড়ার পর বিক্ষুব্ধ জনগণ গণভবন এবং প্রধানমন্ত্রীর কার্যালয়ে প্রবেশ করে ভাঙচুর এবং লুটপাট করেছেন। ফলে এ দুই জায়গায় আপাতত অফিস করা বা বসবাস করার মতো অবস্থায় নেই।

বৃহস্পতিবার রাত সাড়ে ৮টার দিকে শপথ নেবে অন্তর্বর্তী সরকার। এ সরকারে ১৫ জনের মতো সদস্য থাকতে পারেন বলে গতকাল বুধবার জানিয়েছিলেন সেনাবাহিনীর প্রধান জেনারেল ওয়াকার-উজ-জামান।"
2024-08-08 18:07:13,"জাপানে শক্তিশালী ভূমিকম্পের আঘাত, সুনামি সতর্কতা","জাপানে ৭ দশমিক ১ মাত্রার শক্তিশালী ভূমিকম্প আঘাত হেনেছে। এতে দেশটির দক্ষিণ উপকূলে সুনামি সতর্কতা জারি করা হয়েছে। খবর জাপান টাইমসের। প্রতিবেদনে বলা হয়, দক্ষিণ জাপানের কিউশু অঞ্চলে স্থানীয় সময় বৃহস্পতিবার দুপুরে ভূমিকম্প আঘাত হানে। ভূমিকম্পের কেন্দ্রস্থল নিচিনানের ২০ কিলোমিটার উত্তর-পূর্বে, যার গভীরতা ২৫ কিলোমিটার।

দেশটির আবহাওয়া সংস্থা কিউশুর পূর্ব ও দক্ষিণ উপকূল এবং শিকোকুর দক্ষিণ উপকূলে সুনামি সতর্কতা জারি করেছে। সমুদ্র ১ মিটার উঁচু হয়ে উপকূলে আঘাত হানতে পারে বলে সতর্কতা জারি করা হয়েছে। এছাড়া উপকূলীয় এলাকা, নদী বা হ্রদের কাছাকাছি বসবাসকারীদের অবিলম্বে নিরাপদ স্থানে চলে যাওয়ার পরামর্শ দেওয়া হয়েছে।

প্রসঙ্গত, চলতি বছরের ১ জানুয়ারি জাপানের উত্তর-মধ্য অঞ্চল নোটোতে শক্তিশালী ভূমিকম্পের আঘাতে ২৪০ জনেরও বেশি মানুষের মৃত্যু হয়।"
2024-08-08 18:07:11,ছবিতে প্যারিস অলিম্পিকের রিদমিক জিমন্যাস্টিকস,অলিম্পিকে রিদমিক জিমন্যাস্টিকসে শুধু নারীরাই অংশ নেন। অলিম্পিকের অন্যতম নজরকাড়া ইভেন্ট এটি। ছবিতে দেখুন প্যারিস অলিম্পিকের কিছু দর্শনীয় রিদমিক জিমন্যাস্টিকস।
2024-08-08 17:40:42,দেশব্যাপী হত্যাকাণ্ডের নিন্দা জানাল যুবলীগ,"আওয়ামী লীগ সভাপতি শেখ হাসিনার প্রধানমন্ত্রীর পদ থেকে পদত্যাগের পর রাজধানী ঢাকাসহ সারাদেশে দল ও সহযোগী সংগঠনের নেতাকর্মী, ছাত্র, পুলিশ, সাধারণ মানুষকে নির্মমভাবে হত্যার নিন্দা ও প্রতিবাদ জানিয়েছে ঢাকা মহানগর দক্ষিণ যুবলীগ। একইসঙ্গে ধানমন্ডি ৩২ নম্বরের বঙ্গবন্ধুর বাড়ি বঙ্গবন্ধু স্মৃতি জাদুঘর, আওয়ামী লীগ সভাপতির ধানমন্ডির রাজনৈতিক কার্যালয়, বঙ্গবন্ধু অ্যাভিনিউর দলের কেন্দ্রীয় কার্যালয় এবং আওয়ামী লীগ নেতাদের বসতবাড়ি ও ব্যবসাপ্রতিষ্ঠান ও সংখ্যালঘুদের বাসাবাড়ি ও মন্দিরে হামলা ও অগ্নিসংযোগের নিন্দা জানিয়েছে সংগঠনটি।

বৃহস্পতিবার ঢাকা মহানগর দক্ষিণ যুবলীগের ভারপ্রাপ্ত সাধারণ সম্পাদক এইচ এম রেজাউল করিম রেজা এক বিবৃতিতে এই নিন্দা জানান। সংগঠনের দপ্তর সম্পাদক এমদাদুল হক এমদাদের স্বাক্ষরে এই বিবৃতির কথা জানানো হয়। গত সোমবার শেখ হাসিনার পদত্যাগ ও দেশত্যাগের তিনদিন পর প্রথম আওয়ামী লীগের কোনো সহযোগী সংগঠনর নিন্দা জানানোর কথা প্রকাশ্যে এলো।

বিবৃতিতে ঢাকা এইচ এম রেজাউল করিম রেজা বলেন, আওয়ামী লীগ সভাপতি শেখ হাসিনা প্রধানমন্ত্রীর পদ থেকে পদত্যাগের পর সোমবার থেকে ধারাবাহিকভাবে দেশের বিভিন্নস্থানে আওয়ামী লীগ, সহযোগী সংগঠনের নেতাকর্মী, পুলিশ ও সাধারণ মানুষসহ সংখ্যালঘু সম্প্রদায়ের ওপর নির্মম অত্যাচার চালানো হয়েছে। পুড়িয়ে দেওয়া হয়েছে তাদের বসতবাড়ি ও ব্যবসাপ্রতিষ্ঠান। দুর্বৃত্তের বর্বরোচিত হামলায় শত শত মানুষের প্রাণহানি ঘটেছে। আমরা বর্বরোচিত এসব হত্যাকাণ্ড ও ধ্বংসাত্মক কর্মকাণ্ডের তীব্র নিন্দা ও প্রতিবাদ জানাচ্ছি।"
2024-08-08 17:38:15,"সিকৃবির প্রক্টরসহ ৬ কর্মকর্তার পদত্যাগ, পালিয়েছেন ভিসি","সিলেট কৃষি বিশ্ববিদ্যালয়ের (সিকৃবি) প্রক্টর ও হল প্রভোস্টসহ ছয় কর্মকর্তা পদত্যাগ করেছেন। এদিকে উপাচার্য (ভিসি) অধ্যাপক জামাল উদ্দিন ভুঞা ক্যাম্পাস ছেড়ে পালিয়েছেন।

বৃহস্পতিবার বিকেল সাড়ে ৩টার দিতে ভারপ্রাপ্ত ভিসি অধ্যাপক সিদ্দিকুল ইসলামের কাছে ওই ছয় কর্মকর্তা পদত্যাগপত্র জমা দিয়েছেন। পদত্যাগপত্রে তারা ব্যক্তিগত কারণ উল্লেখ করলেও আওয়া লীগ সরকারের পতনের পর নানা অনিয়ামের ক্ষোভ থেকে পদত্যাগ করেছেন বলে জানা গেছে।

ভারপ্রাপ্ত উপাচার্য অধ্যাপক সিদ্দিকুল ইসলাম সমকালকে বলেন, আমি ছুটিতে আছি। প্রক্টর ও হল প্রভোস্টসহ ছয় কর্মকর্তা আমার কাছে পদত্যাগপত্র জমা দিয়েছেন।

পদত্যাগ করা ছয় কর্মকর্তা হলেন- প্রক্টর অধ্যাপক ড. মো. সাদ উদ্দিন মাহফুজ, আইসিটি বিভাগের পরিচালক অধ্যাপক ডা. মো. রফিকুল ইসলাম, শাহ এএমএস কিবরিয়া হলের প্রভোস্ট অধ্যাপক ড. অনিমেষ চন্দ্র রায়, নিরাপত্তা বিভাগের চেয়ারম্যান অধ্যাপক ড. মো. আশরাফুল ইসলাম, ছাত্র পরামর্শ ও নির্দেশনা বিভাগের সহযোগী পরিচালক অধ্যাপক ড. শামীমা নাসরিন ও ভেটেরিনারি টিচিং হাসপাতালের পরিচালক অধ্যাপক ড. মো. বাশিরউদ্দিন।

অন্যদিকে নাম প্রকাশ না করার শর্তে এক কর্মকর্তা জানান, বুধবার ক্যাম্পাস ছেড়েছেন উপাচার্য অধ্যাপক জামাল উদ্দিন ভুঞা। সরকার পতনের দুইদিন পর তিনি পালিয়ে যান।"
2024-08-08 17:37:23,‘শিল্পীদের কালো তালিকার খাতা ছিঁড়ে ফেলতে চাই’,"ডানা মেলে সুরের আকাশে উড়তে চেয়েছেন। কিন্তু ছিল না স্বাধীনতা। বেঁধে দেওয়া হয়েছিল আকাশসীমা। তাই একটি কেন্দ্রের মধ্যে ঘুরপাক খেতে হয়েছে বছরের পর বছর। তবু হাল ছাড়েননি। প্রহর গুনেছেন দিন বদলের। প্রতীক্ষা ছিল সেই দিনের, যেদিন মিলবে মুক্ত স্বাধীন আকাশের দেখা। অবশেষে শেষ হলো প্রতীক্ষার প্রহর গুনে যাওয়া।

দিন বদলের পালায় নতুন আলো তাকে আলোচিত হয়ে উঠার পথ দেখাল। এখন শুধুই সাত সুরের কাব্য লিখে যাওয়ার পালা। গল্পকারের লেখনীতে হয়তো এভাবে তুলে ধরা হতো ক্লোজআপ ওয়ান তারকা মুহিনের কথা। যেহেতু আমরা গল্প লিখছি না, সেহেতু সহজ করায় বলে যাই মুহিনের এই সময়ের ভাবনা, কর্মব্যস্ততা ও আগামী দিনের পরিকল্পনার কথা, যা নিয়ে সংগীতপ্রেমীদের রয়েছে অনেক কৌতূহল। কারণ একটাই, ক্লোজআপ ওয়ান তারকা হিসেবে গানে গানে অগণিত শ্রোতার মনোযোগ কেড়েছেন মুহিন।

অ্যালবামের পাশাপাশি একক, দ্বৈত গান প্রকাশ করেও প্রশংসা কুড়িয়েছেন। এক যুগের বেশি সময় ধরে মঞ্চে পারফর্মও করে দর্শক হৃদয় আন্দোলিত করে আসছেন। পাশাপাশি সিনেমায় প্লেব্যাক করে কণ্ঠশিল্পী হিসেবে পেয়েছেন জাতীয় চলচ্চিত্র পুরস্কার।

সাম্প্রতিক সময়ে আবারও আলোচনায় এসেছেন দুই শতাধিক গানের সুর ও সংগীতায়োজন করে। যে গানগুলোয় কণ্ঠ দিয়েছেন এসেছেন দুই বাংলার তরুণ ও তারকা শিল্পীরা। এখন দিন বদলের সূচনায় নতুন আলো গায়ে মেখে আলোকিত হয়ে ওঠা বাসনা নিয়ে পথচলা শুরু করেছেন মুহিন। তাই এই শিল্পী ও সুরকারের কাছে প্রশ্ন ছিল, সুরেলা আয়োজনে আগামীকে কীভাবে রাঙানোর পরিকল্পনা করছেন?

এর উত্তরে মুহিন বলেন, শ্রোতার প্রত্যাশা পূরণে গান গেয়ে যাওয়া, সুরের অতলে ডুব দিয়ে নতুন কিছু তুলে আনা, প্লেব্যাক থেকে শুরু করে রেডিও-টিভি আয়োজনে অংশ নেওয়া, মঞ্চের টানে দেশ-বিদেশে ছুটে বেড়ানো এসব তো নিয়মিত কাজের রুটিন। এটা চলছে, চলবেই। পাশাপাশি শিল্পী, সুরকার এবং এই দেশের নাগরিক হিসেবে আমারও যে কিছু দায়িত্ব পালন করার আছে, এখন সেগুলো করার কথাই ভাবছি। ‘সংস্কৃতিকে শেকলে বেঁধে রাখা যাবে না’ এটা জানান দিতেই শিল্পকলা একাডেমি, বিটিভি, বাংলাদেশ বেতারের শিল্পীদের কালো তালিকার খাতা ছিঁড়ে ফেলতে চাই। দল, গোত্র, জাতি, ধর্ম, বর্ণের ভেদাভেদে শিল্পীকে কখন আলাদা করা যায় না, শিল্পীরা বেঁচে থাকেন তাঁর সৃষ্টির মধ্য দিয়ে, এই সত্যিটা সবার মাঝে তুলে আনতে চাই। নইলে আমরা যে নতুন বাংলাদেশ গড়ার স্বপ্ন দেখছি, তা কখনও পূরণ হবে না।’

মুহিনের এ কথা থেকে বোঝা গেল, একজন সংগীত যোদ্ধা হয়ে দেশকে নতুন পথে পরিচালনায় পদচারণা শুরু করেছেন তিনি। কেননা, শিল্পী ও শিল্পের প্রতি অবহেলা, অবমাননাকে কতটা বেদনাদায়ক তা মুহিন ভালো করেই জানেন। কেননা, জাতীয় চলচ্চিত্র পুরস্কারে ভূষিত হওয়ার পরও যেসব জাতীয় সম্প্রচার মাধ্যমগুলো পারফর্মের সুযোগ পাননি মুহিন যে তাদেরই একজন। তাই দেশ গড়ার নতুন সব গানের মধ্য দিয়ে তিনি সবাইকে আহ্বান জানাচ্ছেন সুষ্ঠু নীতিমালা প্রণয়ন ও সাম্যের বাংলাদেশ গড়ার।"
2024-08-08 17:35:33,ফিক্সিংয়ের অভিযোগে নিষেধাজ্ঞার মুখে শ্রীলঙ্কার স্পিনার,"শ্রীলঙ্কান স্পিনার প্রবীণ জয়বিক্রমার বিরুদ্ধে গুরুতর অভিযোগ এনেছে আইসিসি। তার বিরুদ্ধে আইসিসি দুর্নীতি বিরোধী কোড লঙ্ঘনের অভিযোগ এনেছে আইসিসি। ২৫ বছর বয়সী এই ক্রিকেটারের বিরুদ্ধে তিনটি কোড লঙ্ঘনের অভিযোগ আনা হয়েছে।

বৃহস্পতিবার এক সংবাদ বিজ্ঞপ্তিতে এসব তথ্য জানিয়েছে আইসিসি। বিবৃতিতে বলা হয়েছে, আন্তর্জাতিক ম্যাচের পাশাপাশি ফ্র্যাঞ্চাইজি লিগেও দুর্নীতির সঙ্গে যুক্ত ছিলেন জয়াবিক্রমা। বিশেষ করে লঙ্কা প্রিমিয়ার লিগে (এলপিএল) তিনি আইসিসির দুর্নীতিবিরোধী নীতিমালা ভেঙেছেন তিনি।

তার বিরুদ্ধে প্রথম অভিযোগ, ভবিষ্যতের আন্তর্জাতিক ম্যাচে ফিক্সিং করার প্রস্তাব পেয়ে কালক্ষেপণ না করে সেটি আইসিসিকে জানাতে ব্যর্থ হয়েছেন তিনি। দ্বিতীয় অভিযোগ, ২০২১ এলপিএলে একজন জুয়ারির পক্ষ হয়ে অন্য এক ক্রিকেটারকে ফিক্সিংয়ের রাজি করানোর প্রস্তাব পেয়েও সেটি আইসিসিকে জানাতে ব্যর্থ হয়েছেন। তৃতীয় অভিযোগ, প্রস্তাব আসার ক্ষুদে বার্তাগুলো মুছে দিয়ে তদন্তে বাধা দেওয়া।

২০২১ সালে আন্তর্জাতিক ক্রিকেটে অভিষেকের পর ক্রিকেটের প্রত্যেকটি ফরম্যাটেই পাঁচটি করে ম্যাচ খেলেছেন প্রবীণ জয়াবিক্রমা। সর্বশেষ শ্রীলঙ্কা জাতীয় দলের হয়ে খেলেছেন ২০২২ সালের জুনে। ছিলেন শ্রীলঙ্কার এশিয়া কাপজয়ী দলেও।"
2024-08-08 17:20:45,ড. ইউনূস তো আমাদেরই: মির্জা ফখরুল,"ড. মুহাম্মদ ইউনূসকে নিজেদের মনোনীত বলে দাবি করেছেন বিএনপি মহাসচিব মির্জা ফখরুল ইসলাম আলমগীর। তিনি বলেন, ‘ড. ইউনূস তো আমাদেরই... ছাত্রদের, আমাদের মনোনীত ব্যক্তি যাকে আমরা গোটা জাতির পক্ষ থেকে দায়িত্ব দিয়েছি যে এই ইন্টেরিম গভর্মেন্টের দায়িত্ব তিনি পালন করবেন।’

বৃহস্পতিবার বাংলাদেশ অর্থোপেডিক হাসপাতালে আহতদের দেখতে গিয়ে বিএনপি মহাসচিব সাংবাদিকদের এসব কথা বলেন।

এই গোটা সমস্যার মূল হিসেবে ‘গণতন্ত্রের অভাব’কে উল্লেখ করে সেই গণতন্ত্রকে ফিরিয়ে আনা ড. মুহাম্মদ ইউনূসের প্রধান কাজ হিসেবে বর্ণনা করেন তিনি।

‘যত দ্রুত তিনি গণতন্ত্র ফিরিয়ে আনতে পারবেন ততো তিনি সাফল্য অর্জন করবেন... অতি দ্রুত নির্বাচনের মধ্য দিয়ে গণতান্ত্রিক সরকারে প্রত্যাবর্তন করতে হবে,’ বলেন বিএনপি মহাসচিব।

এছাড়া আইনশৃঙ্খলা ফিরিয়ে আনা এবং অর্থনীতিকে সচল রাখার উদ্যোগের কথাও বলেন তিনি।"
2024-08-08 16:57:34,নাচোলে শিক্ষার্থীর চোখ উপড়ানো লাশ উদ্ধার,"চাঁপাইনবাবগঞ্জে নাচোলে স্কুলছাত্রের এক চোখ উপড়ানো মরদেহ উদ্ধার করা হয়েছে। বৃহস্পতিবার (৮ আগস্ট) সকালে উপজেলার পীরপুর হাট চাতাল এলাকা থেকে মরদেহটি উদ্ধার করা হয়।

নিহত স্কুলছাত্রের নাম ইসমাইল হোসেন। সে পীরপুর এলাকার মজিদুল ইসলামের ছেলে ও পীরপুর উচ্চবিদ্যালয়ের অষ্টম শ্রেণির ছাত্র।

ইসমাইলের স্বজনরা জানায়, বুধবার (৭ আগষ্ট) সন্ধ্যায় বাড়ি থেকে বের হয় ইসমাইল। এরপর আর বাড়ি ফেরেনি। খোঁজ করেও তার সন্ধান পাওয়া যায়নি। বৃহস্পতিবার ভোর ৫টার দিকে পীরপুর হাট চাতালে তার মরদেহ পরে থাকতে দেখেন স্থানীয়রা। পরে গ্রাম পুলিশের মাধ্যমে থানায় লাশ পৌছানো হয়।

সদর ইউনিয়ন চেয়ারম্যান শফিকুল ইসলাম জানান, এ ঘটনা খুবই দুঃখজনক। ঘটনার সাথে যুক্ত প্রকৃত অপরাধীদের খুঁজে দৃষ্টান্তমূলক শাস্তি দেওয়া হোক।

নাচোল থানার ভারপ্রাপ্ত কর্মকর্তা তারেকুর রহমান সরকার জানান, মরদেহ ময়নাতদন্তের জন্য মর্গে পাঠানো হয়েছে। মামলার বিষয়টি প্রক্রিয়াধীন।"
2024-08-08 16:49:49,টিম গঠন করে পুরান ঢাকায় মন্দির পাহারা দিচ্ছে জবি ছাত্রদল,"পুরান ঢাকায় হিন্দু সম্প্রদায়ের বাড়িঘর, ধর্মীয় প্রতিষ্ঠানের নিরাপত্তার দায়িত্ব পালন করেছেন জগন্নাথ বিশ্ববিদ্যালয় শাখা ছাত্রদল। বৃহস্পতিবার দিবাগত রাতে শাখা ছাত্রদল সভাপতি ও সাধারণ সম্পাদকের নেতৃত্বে পুরান ঢাকায় শাঁখারী বাজারের মন্দিরগুলোতে নিরাপত্তা প্রদান করে তারা। সাথে কয়েকটি টিম গঠন করে দেওয়া হয়েছে সার্বক্ষণিক নিরাপত্তা প্রদান করার জন্য।

এ বিষয়ে শাখা ছাত্রদল সাধারণ সম্পাদক সুজন মোল্লা বলেন, বাংলাদেশে দীর্ঘদিন চলা স্বৈরাচারের শাসনের পেতাত্মারা এখনও বাংলাদেশে রয়ে গেছে। আওয়ামী লীগ বাংলাদেশের বিভিন্ন সম্পদ ধ্বংস করেছে, বিভিন্ন উপাসনালয়, মন্দিরে আক্রমণ করেছে। গোপালী পুলিশের মাধ্যমে, দালাল মিডিয়ার মাধ্যমে বিএনপি জামায়াতের ওপর চাপিয়ে দিয়েছে। ছাত্রদলের অভিভাবক তারেক রহমান আমাদের নির্দেশ দিয়েছেন, কোনো ধর্মের লোকের ওপরে যেন আওয়ামী পেতাত্মারা আর আক্রমণ করতে না পারে সে জন্য পাহারা দিতে হবে। তাদের প্রতিষ্ঠানগুলো পাহারার সাথে সাথে আমরা তাদেরকে গিয়ে আশ্বস্ত করে এসেছি, আমরা ছাত্রদলের নেতাকর্মীরা থাকতে তাতের কেউ আক্রমণ করতে পারবে না।

শাখা ছাত্রদলের সভাপতি মো. আসাদুজ্জামান আসলাম বলেন, ছাত্র জনতার ঐক্যবদ্ধ প্রচেষ্টার দ্বারা আমরা দীর্ঘ ১৬ বছর পর স্বৈরাচারের হাত থেকে দেশকে মুক্ত করতে পেরেছি। কিন্তু আমাদের এই বিজয়কে একটি চক্র কোনোভাবেই মেনে নিতে পারছে না। তাই তারা আমাদের সংখ্যালঘু ভাইবোনদের বাড়িঘর ব্যবসা প্রতিষ্ঠান ও ধর্মীয় উপাসনালয়গুলোতে হামলা করে জনতার বিজয়কে ভিন্ন খাতে নিয়ে যেতে চক্রান্ত শুরু করেছে। আমরা তাদের চক্রান্ত কোনভাবেই সফল হতে দিবো না। রাত জেগে আমাদের সংখ্যালঘুদের বাড়িঘরসহ সকল প্রতিষ্ঠানের নিরাপত্তা দিয়ে যাচ্ছি। এ কার্যক্রম আমাদের চলমান থাকবে ইনশাআল্লাহ।

এ সময় মন্দির পাহারায় উপস্থিত ছিলেন শাখা ছাত্রদলের সিনিয়র সভাপতি ইব্রাহিম কবির মিঠু, সহ-সভাপতি শামিম হোসেন, সাংগঠনিক সম্পাদক সামসুল আরেফিন যুগ্ম সাধারণ সম্পাদক সুমন সরদার সহ প্রায় অর্ধ শতাধিক নেতাকর্মী।"
2024-08-08 16:48:26,গণপিটুনিতে এক ব্যক্তির মৃত্যু,"চাঁপাইনবাবগঞ্জ ভোলাহাট-শিবগঞ্জ সড়কে ডাকাতি করার সময় গণপিটুনিতে এক ব্যক্তি নিহত হয়েছে। বুধবার রাত ১০টার দিকে ভোলাহাট উপজেলার জামবাড়ীয়া ডিগ্রি কলেজ সংলগ্ন রাস্তায় এ ঘটনা ঘটে।

নিহত ওই ব্যক্তির নাম সানোয়ার হোসেন। তিনি শিবগঞ্জ উপজেলার দহাপাড়া গ্রামের বাসিন্দা।

স্থানীয় ও পুলিশ সূত্রে জানা যায়, আজ বৃহস্পতিবার রাত প্রায় ১০টার দিকে শিবগঞ্জের দিক থেকে একটি ভ্যান বড়গাছী বাজার আসছিল। জামবাড়ীয়া ডিগ্রি কলেজ সংলগ্ন রাস্তায় পৌছালে একদল লোক ভ্যানের গতিরোধ করে। এ সময় উভয় দিক থেকে বাস ও ট্রাক আসলে ভ্যানচালক সানোয়ারকে ঝাপটে ধরে চিৎকার করতে থাকেন। ট্রাক ও বাসের লোকজন ও স্থানীয় জনতা ছুটে আসলে দুর্বৃত্তরা পালিয়ে যায়। এ সময় আটক একজনকে ঘটনাস্থলে পিটিয়ে মেরে ফেলে উৎসুক জনতা।

ভোলাহাট থানার ভারপ্রাপ্ত কর্মকর্তা (ওসি) সুমন কুমার জানান, গণপিটুনিতে এক ব্যক্তি মারা গেছেন। এই বিষয়ে আইনি প্রক্রিয়া চলমান রয়েছে।"
2024-08-08 16:46:06,গণতন্ত্র পুনঃপ্রতিষ্ঠিত হলেই দেশে ফিরবেন শেখ হাসিনা: জয়,"শেখ হাসিনা অবশ্যই বাংলাদেশে ফিরে আসবেন। তবে একজন সক্রিয় রাজনীতিবিদ হিসেবে ফিরবেন কি না এ বিষয়ে এখনও সিদ্ধান্ত হয়নি বলে জানিয়েছেন তার ছেলে সজীব ওয়াজেদ জয়।

আজ বৃহস্পতিবার পিটিআইকে টেলিফোনে দেওয়া একান্ত সাক্ষাৎকারে একথা জানান তিনি।

জয় বলেন, বাংলাদেশে গণতন্ত্র পুনঃপ্রতিষ্ঠিত হলেই ফিরে আসবেন শেখ হাসিনা।

বাংলাদেশে অস্থিতিশীল পরিস্থিতি সৃষ্টির পেছনে পাকিস্তানের গোয়েন্দা সংস্থা আইএসআইয়ের ভূমিকা রয়েছে বলে অভিযোগ তোলেন জয়।

এসময় শেখ হাসিনাকে আশ্রয় দেওয়ায় ভারতের প্রধানমন্ত্রী নরেন্দ্র মোদি ও তার সরকারের প্রতি কৃতজ্ঞতা জানান তিনি।"
2024-08-08 16:40:00,মন্ত্রণালয় ও বিভাগের ৪২ জনসংযোগ কর্মকর্তার সংযুক্তি বাতিল,"বিভিন্ন মন্ত্রণালয় ও বিভাগের জনসংযোগ কর্মকর্তা (পিআরও) হিসেবে সংযুক্তিতে কর্মরত ৪২ জন কর্মকর্তার সংযুক্তি বাতিল করে দিয়েছে তথ্য ও সম্প্রচার মন্ত্রণালয়। তাদের নিজ দপ্তরে যোগদানের নির্দেশনা দেওয়া হয়েছে। আজ বৃহস্পতিবার মন্ত্রণালয় থেকে এ বিষয়ে অফিস আদেশ জারি করা হয়েছে।

এতে বলা হয়, বিভিন্ন মন্ত্রণালয়/বিভাগে জনসংযোগ কর্মকর্তা (পিআরও) হিসেবে সংযুক্তিতে কর্মরত বিসিএস (তথ্য) ক্যাডারের এসব কর্মকর্তাদের সংযুক্তি প্রদানের আদেশ বাতিল করে তাদের নিজ দপ্তরে যোগদানের নির্দেশনা প্রদান করা হলো।

উল্লেখ্য, গত ৫ আগস্ট ছাত্র-জনতার বিক্ষোভের মুখে প্রধানমন্ত্রীর পদ থেকে পদত্যাগ করেন শেখ হাসিনা। এরমধ্য দিয়ে পতন হয় সরকারের। এরপর থেকেই নিয়োগ বাতিল-পদায়ন ইস্যুতে নতুন-নতুন প্রজ্ঞাপন ও আদেশ জারি হচ্ছে।"
2024-08-08 16:28:36,ইউএস ওপেনেও খেলবেন না নাদাল,"অলিম্পিকে পদক জেতার আপ্রাণ চেষ্টা করলেও সফল হননি। এবার ইউএস ওপেন থেকেও নাম তুলে নিলেন রাফায়েল নাদাল। সামাজিক যোগাযোগ মাধ্যমে একটি পোস্টে এ কথা জানিয়েছেন তিনি। একই সঙ্গে জানিয়েছেন, লেভার কাপে অংশ নেবেন। কী জন্য নাম তুলে নিয়েছেন তা জানাননি নাদাল।

নাদাল সামাজিক যোগাযোগ মাধ্যমে বললেন, ‘সবাইকে জানাতে চাই, এ বছরের ইউএস ওপেনে খেলতে পারব না। নিউ ইয়র্কে আমার প্রচুর স্মৃতি রয়েছে। আর্থার অ্যাশ স্টেডিয়ামে রাতের দিকে দুর্দান্ত পরিবেশে খেলা ম্যাচগুলো খুব মিস করব। তবে এবার ১০০ শতাংশ দিতে পারব না বলেই নাম তুলে নিয়েছি।’ একই পোস্টে নাদাল নিশ্চিত করেন, সেপ্টেম্বরের লেভার কাপে দেখা যাবে তাকে।

চলতি বছর এ নিয়ে তৃতীয় গ্র্যান্ড স্লাম টুর্নামেন্ট মিস করতে চলেছেন তিনি। এর আগে অস্ট্রেলিয়ান ওপেন এবং উইম্বলডনেও খেলেননি ২২ বারের গ্র্যান্ড স্লামজয়ী এই তারকা।

নাদাল তার গ্র্যান্ড স্লাম ক্যারিয়ারে সবচেয়ে বেশি ১৪টি ট্রফি জিতেছেন ফ্রেঞ্চ ওপেনে। দ্বিতীয় সর্বোচ্চ চার ট্রফি ইউএস ওপেনে, যার সর্বশেষটি ২০১৯ সালে।"
2024-08-08 16:27:05,"কোটি টাকার অবৈধ সম্পদ, সাবেক রেজিস্ট্রারের বিরুদ্ধে দুদকের চার্জশিট","সাবেক রেজিস্টার মো. ফজলার রহমানের বিরুদ্ধে পৌনে ২ কোটির টাকার অবৈধ সম্পদ অর্জনের প্রমাণ পাওয়ায় আদালতে চার্জশিট জমা দিয়েছে দুদক। মঙ্গলবার (৬ আগস্ট) জেলা ও দায়রা জজ আদালতে চার্জশিটটি দাখিলে করেন দুদক ফরিদপুরের সমন্বিত জেলা কার্যালয়ের সহকারী পরিচালক সরদার আবুল বাশার।

এর আগে ৭ জুলাই রোববার ফজলার রহমানের নামে মামলা করেন সংস্থাটির প্রাক্তন সহকারী পরিচালক কমলেশ মন্ডল। অনিয়মের মাধ্যমে ছেলে ফয়সাল রহমানের নামে গড়েছেন কোটি টাকার অবৈধ সম্পদ।

সহকারী পরিচালক সরদার আবুল বাশার জানান, দুর্নীতি দমন কমিশন আইন ২০০৪-এর ২৭(১) ধারাসহ মানি লন্ডারিং প্রতিরোধ আইন, ২০১২-এর ৪(২) ও ৪(৩) ধারায় আসামির নামে অভিযোগটি প্রাথমিকভাবে প্রমাণিত হয়েছে। আসামি ও তার পোষ্যদের নামে মোট ২ কোটি ৮৩ লাখ ৫৬ হাজার ৩৮৯ টাকার স্থাবর ও অস্থাবর সম্পদ পাওয়া যায়। তার মধ্যে জ্ঞাত আয়বহির্ভূত এক কোটি ৭৫ লাখ ৯৫ হাজার ৯৪৫ টাকার সম্পদ পাওয়া যায়, যা শাস্তিযোগ্য অপরাধ।

আয়কর নথিতে দেখা যায়, আসামি মো. ফজলার রহমানের মোট আয় পাওয়া যায় ১ কোটি ৪১ লাখ ৭২ হাজার ২৬৪ টাকা। তার পারিবারিক ব্যয় পাওয়া যায় ৩৪ লাখ ১১ হাজার ৮২০ টাকা। পারিবারিক ব্যয় বাদে তার নিট আয় এক কোটি ৭ লাখ ৬০ হাজার ৪৪৪ টাকা। এক্ষেত্রে আসামি মো. ফজলার রহমানের নিজ নামে জ্ঞাত আয়বহির্ভূত ১ কোটি ৭৫ লাখ ৯৫ হাজার ৯৪৫ টাকার সম্পদ অর্জন এবং তা ভোগদখলে আয়ের উৎসের সঙ্গে অসংগতিপূর্ণ সম্পদ অর্জন, দখল ও স্থানান্তর করে শাস্তিযোগ্য অপরাধ করেছেন, তা প্রাথমিকভাবে প্রমাণিত হয়।"
2024-08-08 16:24:40,১৮ আগস্ট থেকে অনলাইনে ক্লাস শুরু করবে জগন্নাথ বিশ্ববিদ্যালয়,"জগন্নাথ বিশ্ববিদ্যালয়ে আগামী ১৮ই আগস্ট অনলাইন ক্লাস শুরু এবং আজ বৃহস্পতিবার থেকে বেগম ফজিলাতুন্নেছা মুজিব ছাত্রী হল খুলে দেওয়া হয়েছে। বৃহস্পতিবার বিশ্ববিদ্যালয়ের ৯৮তম সিন্ডিকেট সভায় এ সিদ্ধান্ত হয়। বিষয়টি নিশ্চিত করেছেন বিশ্বিবদ্যালয়ের ভারপ্রাপ্ত রেজিস্ট্রার অধ্যাপক ড. মো. আইনুল ইসলাম। এছাড়া আন্দোলনে আহত শিক্ষার্থীদের চিকিৎসা খরচসহ তাদের খোঁজ নেওয়ার বিষয়েও সিদ্ধান্ত হয়েছে সিন্ডিকেট সভায়।

সিন্ডিকেট সভা সূত্রে জানা যায়, ১৮ আগস্ট থেকে বিশ্ববিদ্যালয়ে অনলাইন ক্লাস চলবে। অনলাইন ক্লাস শুরুর আগে বৈষম্যবিরোধী ছাত্র আন্দোলনের নেতৃবৃন্দের সাথে আলোচনা করে সব বিষয়ে সিদ্ধান্ত নেওয়া হবে। এক্ষেত্রে শিক্ষার্থীদের সাথে ডিন, বিভাগীয় চেয়ারম্যান, ছাত্র উপদেষ্টা ও অন্যান্য শিক্ষকবৃন্দ আলোচনায় বসবে। আজ বৃহস্পতিবার হল খুলে দেয়া হবে।

জবির সিন্ডিকেটের এক সদস্য বলেন, আমরা ক্যাম্পাসে স্থিতিশীলতা ফিরিয়ে আনার চেষ্টা করছি। তাই প্রাথমিকভাবে অনলাইন ক্লাস চালুর সিদ্ধান্ত হয়েছে। পরবর্তীতে ছাত্র আন্দোলনের নেতৃবৃন্দের সাথে আলোচনা করে সবকিছু সিদ্ধান্ত নেয়া হবে। অন্তর্বর্তীকালীন সরকার গঠন হলে ক্যাম্পাসে এমনিই ছাত্র রাজনীতি থাকবে না বলে আমার মনে হয়, তবে রাজনীতি নিষিদ্ধ হলে সেটা নতুন সরকার সিদ্ধান্ত নিবে।

সিন্ডিকেট সভা শেষে জবির ভারপ্রাপ্ত রেজিস্ট্রার অধ্যাপক ড. মো. আইনুল ইসলাম বলেন, গতকাল রাতেই কিছু শিক্ষার্থী হলে প্রবেশ করেছে। আজকে অফিশিয়ালি হল খুলে দেয়া হয়েছে।"
2024-08-08 16:17:21,আবারও সম্প্রচারে আসছে দিগন্ত টেলিভিশন,"আবারও সম্প্রচারে আসছে দিগন্ত টেলিভিশন। ১১ বছর পর আজ (বৃহস্পতিবার) গণমাধ্যমটির ওপর থেকে স্থগিতাদেশ প্রত্যাহার করেছে তথ্য ও সম্প্রচার মন্ত্রণালয়। মন্ত্রণালয়ের দায়িত্বশীল একজন কর্মকর্তা সংবাদমাধ্যমকে এ তথ্য নিশ্চিত করেন।

২০১৩ সালে বিদ্বেষ, গুজব ছড়ানো ও দায়িত্বজ্ঞানহীনতার অভিযোগ এনে বেসরকারি স্যাটেলাইট চ্যানেল দিগন্ত টেলিভিশনের সম্প্রচার সাময়িক বন্ধ করে দিয়েছিল তৎকালীন আওয়ামী লীগ সরকার। শেখ হাসিনা ক্ষমতাচ্যুত হওয়ার পর আবারও সম্প্রচারে ফিরছে টেলিভিশন চ্যানেলটি।

সম্প্রতি বৈষম্যবিরোধী ছাত্র আন্দোলনের নেতৃত্বে গণ-অভ্যুত্থানে শেখ হাসিনার নেতৃত্বাধীন আওয়ামী লীগ সরকারের পতন ঘটে। একপর্যায়ে ক্ষমতা ছেড়ে দেশ ত্যাগ করেন শেখ হাসিনা। এর পরই বদলে যেতে শুরু করে দেশের সার্বিক চিত্র।

এরই অংশ হিসেবে গত ৬ আগস্ট দিগন্ত টেলিভিশন কার্যালয়ে প্রতিষ্ঠানটির সাবেক সব কর্মকর্তা জড়ো হন। নতুন করে চ্যানেলটি চালু করার বিষয়ে আলোচনা করতেই তারা একত্রিত হন।"
2024-08-08 16:06:55,আমার প্রথম কাজ আইনশৃঙ্খলা ফিরিয়ে আনা,"শান্তিতে নোবেলজয়ী ড. মুহাম্মদ ইউনূস বলেছেন, আইনশৃঙ্খলা রক্ষা করাই হবে আমার প্রথম কাজ। কারও ওপর কোনো হামলা যেন না হয়।

তিনি বলেন, ‘দেশবাসী যদি আমার ওপরে বিশ্বাস রাখেন, ভরসা রাখেন, তাহলে নিশ্চিত করেন দেশের কোনো জায়গায় কারও ওপর হামলা হবে না।’

বৃহস্পতিবার দুপুরে ফ্রান্স থেকে ফিরে ঢাকার হযরত শাহজালাল আন্তর্জাতিক বিমানবন্দরে সংবাদ সম্মেলনে তিনি এ কথা বলেন। এ সময় তার সঙ্গে ছিলেন বৈষম্যবিরোধী ছাত্র আন্দোলনের সমন্বয়করা।

ড. ইউনূস বলেন, আজ আমাদের গৌরবের দিন। যে বিপ্লবের মাধ্যমে নতুন বিজয় দিবস সৃষ্টি করল তরুণেরা সেটাকে সামনে রেখে আমাদের এগিয়ে যেতে হবে। যারা এটা সম্ভব করেছে, যে তরুণ সমাজ তাদের প্রতি আমি আমার কৃতজ্ঞতা জানাচ্ছি। তারা বাংলাদেশকে রক্ষা করেছে। নতুন করে পুনর্জন্ম দিয়েছে।

তিনি বলেন, তরুণদের মধ্যে যে সৃজনশীলতা রয়েছে, সেটাকে কাজে লাগাতে পারবে। তরুণদের দেখে সারা দুনিয়া শিখবে, কীভাবে একটা দেশ একটা তরুণ সমাজ গড়ে তুলতে পারে। এখন আমাদের কাজ হলো তারা যে স্বাধীনতা অর্জন করে নিয়ে এসেছে তা আমাদের রক্ষা করা।

এ সময় কান্নাজড়িত কণ্ঠে অধ্যাপক ইউনূস বলেন, আজ আমার আবু সাঈদের কথা মনে পড়ছে। যে আবু সাঈদের কথা দেশের প্রতিটি মানুষের মনে গেঁথে আছে। আবু সাঈদের গুলি খাওয়ার পর থেকে আর কোনো তরুণ হার মানেনি। তারা বুক পেতে গুলি খেতে ভয় করেনি।

তিনি আরও বলেন, আমাদের এই স্বাধীনতা রক্ষা করতেই হবে। আর এই বাংলাদেশ স্বাধীন হওয়ার অর্থ হলো তার নিজের পরিবর্তন।

ইউনূস আরও বলেন, সরকার হয়ে উঠেছিল দমন-পীড়নের একটি যন্ত্র। এটা সরকার হতে পারে না। সরকারকে দেখে মানুষ উৎফুল্ল হবে। যে সরকার মানুষকে রক্ষা করবে। আমাদের সারা বাংলাদেশ একটি পরিবার।

প্রসঙ্গত, আজ রাত সাড়ে আটটায় নতুন অন্তর্বর্তীকালীন সরকার শপথ হবে বলে জানা গেছে। এই সরকারের সদস্য ১৫ জনের মতো হতে পারে বলে বুধবার সংবাদ সম্মেলনে জানান সেনাবাহিনী প্রধান জেনারেল ওয়াকার-উজ-জামান।"
2024-08-08 15:54:12,আমার ওপর আস্থা রাখলে কোথাও হামলা করা যাবে না,"শান্তিতে নোবেলজয়ী অর্থনীতিবিদ অধ্যাপক ড. মুহাম্মদ ইউনূস বলেছেন, ‘দেশবাসী যদি আমার ওপরে বিশ্বাস রাখেন, ভরসা রাখেন, তাহলে নিশ্চিত করেন দেশের কোনো জায়গায় কারও ওপর হামলা হবে না।’

বৃহস্পতিবার দুপুরে ফ্রান্স থেকে ফিরে ঢাকার হযরত শাহজালাল আন্তর্জাতিক বিমানবন্দরে সংবাদ সম্মেলনে তিনি এ কথা বলেন। এ সময় তার সঙ্গে ছিলেন বৈষম্যবিরোধী ছাত্র আন্দোলনের সমন্বয়করা।

ড. ইউনূস বলেন, আজ আমাদের গৌরবের দিন। যে বিপ্লবের মাধ্যমে নতুন বিজয় দিবস সৃষ্টি করল তরুণেরা সেটাকে সামনে রেখে আমাদের এগিয়ে যেতে হবে। যারা এটা সম্ভব করেছে, যে তরুণ সমাজ তাদের প্রতি আমি আমার কৃতজ্ঞতা জানাচ্ছি। তারা বাংলাদেশকে রক্ষা করেছে। নতুন করে পুনর্জন্ম দিয়েছে।

তিনি বলেন, তরুণদের মধ্যে যে সৃজনশীলতা রয়েছে, সেটাকে কাজে লাগাতে পারবে। তরুণদের দেখে সারা দুনিয়া শিখবে, কীভাবে একটা দেশ একটা তরুণ সমাজ গড়ে তুলতে পারে। এখন আমাদের কাজ হলো তারা যে স্বাধীনতা অর্জন করে নিয়ে এসেছে তা আমাদের রক্ষা করা।

এ সময় কান্নাজড়িত কণ্ঠে অধ্যাপক ইউনূস বলেন, আজ আমার আবু সাঈদের কথা মনে পড়ছে। যে আবু সাঈদের কথা দেশের প্রতিটি মানুষের মনে গেঁথে আছে। আবু সাঈদের গুলি খাওয়ার পর থেকে আর কোনো তরুণ হার মানেনি। তারা বুক পেতে গুলি খেতে ভয় করেনি।

তিনি আরও বলেন, আমাদের এই স্বাধীনতা রক্ষা করতেই হবে। আর এই বাংলাদেশ স্বাধীন হওয়ার অর্থ হলো তার নিজের পরিবর্তন।

ইউনূস আরও বলেন, সরকার হয়ে উঠেছিল দমন-পীড়নের একটি যন্ত্র। এটা সরকার হতে পারে না। সরকারকে দেখে মানুষ উৎফুল্ল হবে। যে সরকার মানুষকে রক্ষা করবে। আমাদের সারা বাংলাদেশ একটি পরিবার।

প্রসঙ্গত, আজ রাত সাড়ে আটটায় নতুন অন্তর্বর্তীকালীন সরকার শপথ হবে বলে জানা গেছে। এই সরকারের সদস্য ১৫ জনের মতো হতে পারে বলে বুধবার সংবাদ সম্মেলনে জানান সেনাবাহিনী প্রধান জেনারেল ওয়াকার-উজ-জামান।"
2024-08-08 15:51:42,ট্রাফিক নিয়ন্ত্রণ করা শিক্ষার্থীদের মাঝে বিসিবির খাবার বিতরণ,"সরকারের পতন ও পরবর্তীতে উদ্ভূত পরিস্থিতিতে পুলিশ সদস্যরা কর্মবিরতি ঘোষণা করে। সড়কে নেই ট্রাফিক পুলিশের সদস্যরাও। এ সময়ে রাস্তায় গাড়ি চলাচলে বিশৃঙ্খলা রোধ করতে মোড়ে মোড়ে ট্রাফিক পুলিশের ভূমিকায় অবতীর্ণ হয়েছে বিভিন্ন প্রতিষ্ঠানের শিক্ষার্থী ও স্বেচ্ছাসেবকগণ। সড়কে শৃঙ্খলা ফিরিয়ে আনায় দারুণ ভূমিকা পালন করায় প্রশংসায় ভাসছেন শিক্ষার্থীরা। জনগণও শিক্ষার্থীদের সহায়তায় হাত বাড়িয়ে দিয়েছে।

মিরপুর শেরে বাংলা জাতীয় ক্রিকেট স্টেডিয়ামের আশেপাশে এমন দায়িত্ব পালন করা শিক্ষার্থী ও স্বেচ্ছাসেবীদের খাবারের ব্যবস্থা করে বাংলাদেশ ক্রিকেট বোর্ড (বিসিবি)। বৃহস্পতিবার দুপুরে ২৫০ জনের খাবারের প্যাকেট নিয়ে বিতরণ করেছেন বিসিবির মিডিয়া বিভাগের কর্মচারীরা।

রাজপথে দেখা যায়, ছাত্রছাত্রীদের কেউ সড়কের সিগন্যাল নিয়ন্ত্রণ করছে। গাড়িচালকরা সঠিক লেন মেনে চলতে বাধ্য হচ্ছে। সিগন্যাল না মানলে তাদের বাধাও দেয়া হচ্ছে। ফলে ট্রাফিক পুলিশ বিহীন রাস্তায় গাড়ি চলাচলে ভোগান্তি কমেছে। সড়কে বড় যানজটও দেখা যাচ্ছে না।

ট্রাফিক পুলিশের ভূমিকায় নামা এই শিক্ষার্থীরা নিয়ম না মানা চালকদের শাস্তিও দিচ্ছেন। হেলমেটবিহীন মোটর সাইকেল চালকদের সতর্ক করা হচ্ছে। ক্ষেত্রবিশেষে শাস্তি হিসেবে ৫-১০ মিনিট রাস্তায় অপেক্ষায়ও রাখছে। এর পাশাপাশি রাস্তা পরিষ্কারও করছে তারা।"
2024-08-08 15:48:07,মুখের ত্বকে কোন কোন উপকরণ ব্যবহার ঠিক নয়,"ত্বকের সমস্যা থেকে দূরে থাকতে নিয়মিত ত্বকের পরিচর্যা জরুরি। অনেকে ত্বকের পরিচর্যা করতে গিয়ে বেশ কিছু ভুল করে ফেলেন। সে কারণে ত্বকে দেখা দিতে পারে একাধিক জটিলতা। এজন্য ত্বকের পরিচর্যা করার সময় কিছু কিছু উপকরণ এড়িয়ে চলুন। যেমন-

১. মেয়াদোত্তীর্ণ হয়ে যাওয়া কোনও ধরনের বিউটি পণ্য ব্যবহার করা উচিত নয়। এই ক্ষেত্রে বিশেষভাবে সতর্ক থাকা উচিত ক্রিম, ময়শ্চারাইজার, সানস্ক্রিন এইসবের ব্যাপারে। কারণ এ ধরনের পণ্য ব্যবহারে আপনার ত্বকে র‍্যাশ, অ্যালার্জি দেখা দিতে পারে।

২. ভিটামিন সি সমৃদ্ধ লেবুর রস ট্যান তুলতে খুব ভালভাবে কাজে লাগে। কিন্তু ত্বকে সরাসরি কখনও লেবুর রস ব্যবহার করা ঠিক নয়। এতে থাকা সাইট্রিক অ্যাসিডের কারণে ত্বক পুড়ে কালো দাগ হয়ে যেতে পারে। তবে বিভিন্ন উপকরণ মিশিয়ে ফেসপ্যাক কিংবা স্ক্রাব তৈরি করলে সেখানে লেবুর রস মিশিয়ে নিতে পারেন।

৩. গোসল করার সময় তাড়াহুড়া অনেকেই মুখেও শ্যাম্পু দিয়ে পরিষ্কার করে নেন। অথবা সাবান শেষ হয়ে গেলে ভাবেন একদিন শ্যাম্পু দিয়ে মুখ ধুলে সমস্যা হবে না। এটা ঠিক নয়। এতে ত্বক মারাত্মক রুক্ষ এবং শুষ্ক হয়ে যেতে পারে।

৪. নারকেল তেল চুলের পাশাপাশি ত্বকের যত্নের ক্ষেত্রেও জরুরি একটি উপকরণ। কিন্তু তাই বলে সরাসরি মুখে নারকেল তেল একেবারেই ব্যবহার করবেন না। এতে ত্বকের পোরসের মুখগুলি বন্ধ হয়ে যায়। ফলে ত্বকে নোংরা জমে যেতে পারে। দেখা দিতে পারে ব্রণের সমস্যা।

ত্বকের পরিচর্যা করার সময় যেসব বিষয় মাথায় রাখবেন-

১. মুখে ফেসপ্যাক কিংবা স্ক্রাব লাগানোর সময় কখনই জোরে জোর ঘষবেন না। এর জেরে ত্বকের গঠন নষ্ট হতে পারে। আলতো হাতে ত্বকে যেকোনও উপকরণ ম্যাসাজ করা প্রয়োজন।

২. অনেকের ক্ষেত্রে মুখের ত্বকে চুলের আধিক্য দেখা যায়। এক্ষেত্রে কোনও ভাবেই ওয়াক্সিং করতে যাবেন না নিজে নিজে। বিউটি পার্লারে গিয়ে অভিজ্ঞ লোকের সাহায্যে সমস্যার সমাধান করা জরুরি। তা না হলে ত্বক ক্ষতিগ্রস্ত হবে।

৩. মুখ পরিষ্কারের পর কখনই খুব জোরে ঘষে মুখে লেগে থাকা পানি মুছতে যাবেন না। এজন্য নরম তোয়ালে বা সুতির গামছা ব্যবহার করে আলতো হাতে মুছে নিন।"
2024-08-08 15:47:51,অন্তর্বর্তী সরকারের উপদেষ্টাদের জন্য প্রস্তুত ২১ গাড়ি,"শেখ হাসিনার সরকার পদত্যাগের পর আজ বৃহস্পতিবার (৮ আগস্ট) রাত ৮ টায় বঙ্গভবনে শপথ নেবেন অন্তর্বর্তী সরকারের উপদেষ্টারা। এজন্য সচিবালয়ে মন্ত্রিপরিষদ বিভাগের সামনের পার্কিং জোনে রাখা আছে ২১টি গাড়ি।

এর একটি বিএমডব্লিউ গাড়ি। বিএমডব্লিউ গাড়িটি অন্তর্বর্তীকালীন সরকারের প্রধানের জন্য বরাদ্ধ।

সচিবালয় সূত্রে জানা গেছে, পরিবহন পুল থেকে পাঠানো গাড়িগুলো মন্ত্রিপরিষদ বিভাগের সামনের পার্কিং জোনে রাখা আছে। এই ২১টি গাড়ি আজ বিকেলের দিকে নতুন অন্তর্বর্তীকালীন সরকারের প্রধান ও অন্য উপদেষ্টাদের বাসভবনে পাঠানো হবে। এসব গাড়িতে চড়েই তারা বঙ্গভবনে শপথ গ্রহণের জন্য যাবেন।"
2024-08-08 15:29:18,সালথায় বিভাগদী শহীদস্মৃতি মহাবিদ্যালয়ে নবীনবরণ,"‘এসো হে নবীন, এগিয়ে চলো অবিরাম, অন্তহীন ভোরের প্রথম সূর্যের আলো, স্বপ্নডানা মেলে জয়ের অগ্নি হৃদয়ে ঢালো। তোমরা পরিপূর্ণ তারুণ্যের অধিকারী, তোমরাই দেশের উজ্জ্বল ভবিষ্যৎ’- এই প্রতিপাদ্যকে সামনে রেখে ফরিদপুরের সালথা উপজেলার বিভাগদী শহীদস্মৃতি মহাবিদ্যালয়ে একাদশ শ্রেণির শিক্ষার্থীদের বরণ করে নেওয়া হয়েছে। পরে আলোচনা সভায় নবীন শিক্ষার্থীদের সুনাগরিক হিসেবে গড়ে ওঠার আহ্বান জানানো হয়।

বৃহস্পতিবার ক্যাম্পাসে কলেজের ভারপ্রাপ্ত অধ্যক্ষ মো. তারিকুল ইসলামের সভাপতিত্বে দ্বাদশ শ্রেণির শিক্ষার্থীরা নবাগত শিক্ষার্থীদের আনুষ্ঠানিকভাবে ফুল দিয়ে বরণ করা হয়। পরে আলোচনা সভা ও সাংস্কৃতিক অনুষ্ঠান অনুষ্ঠিত হয়। এতে প্রধান অতিথি হিসেবে উপস্থিত ছিলেন ফরিদপুরের সচেতন নাগরিক কমিটির সভাপতি অধ্যাপক শিপ্রা রায়।

শিক্ষার্থীদের উদ্দেশে তিনি বলেন, এখানে যারা ভর্তির সুযোগ পেয়েছে, তারা নিঃসন্দেহে মেধাবী। তবে শুধু ভালো শিক্ষার্থী হলেই চলবে না, সবাইকে দেশপ্রেমিক হতে হবে। নিজেকে সুনাগরিক হিসেবে গড়ে তুলতে হবে। কোনো রকম নেশার সঙ্গে নিজেদের জড়ানো যাবে না।

সবাইকে দুর্নীতিমুক্ত, অসাম্প্রদায়িক ও মুক্তিযুদ্ধের চেতনায় উদ্বুদ্ধ হয়ে সোনার বাংলাদেশ গড়ার আহ্বান জানিয়ে অধ্যাপক শিপ্রা রায় বলেন, জাতিকে দুর্নীতিমুক্ত করতে হলে নতুন প্রজন্মকে এগিয়ে আসছে হবে।

অনুষ্ঠানে আরও উপস্থিত ছিলেন- চ্যানেল ২৪ ও সমকালের ফরিদপুরের নিজস্ব প্রতিবেদক হাসানউজ্জামান, বিভাগদী শহীদস্মৃতি মহাবিদ্যালয়ের নির্বাহী কমিটির দাতা সদস্য আবু রাহাত খান সিরাজ, সদস্য মো. শহিদুল ইসলাম, শাহনাজ পারভীন, আটঘর উচ্চ বিদ্যালয়ের প্রধান শিক্ষক জাহিদুজ্জামান খান, সাড়ুকদিয়া উচ্চ বিদ্যালয়ের প্রধান শিক্ষক জয়ন্ত কুমার বিশ্বাস, বিভাগদী আব্বাসিয়া দাখিল মাদ্রাসার সাবেক সভাপতি আব্দুল আলিম মোল্যা, সালথা প্রেসক্লাবের সহ-সভাপতি ও বিভাগদী আব্বাসিয়া দাখিল মাদ্রাসার সভাপতি মো. সাইফুল ইসলাম ফারুক, আটঘর ইউনিয়ন পরিষদের সদস্য মো. মাসুদুর রহমান, বিভাগদী সরকারী প্রাথমিক বিদ্যালয়ের ভারপ্রাপ্ত প্রধান শিক্ষক মো. ইকরামুল হক, বিভাগদী রিজিয়া-রশীদ সরকারী প্রাথমিক বিদ্যালয়ের ভারপ্রাপ্ত প্রধান শিক্ষক সাবিনা ইয়াসমিন, বিভাগদী শহীদস্মৃতি মহাবিদ্যালয়ের শিক্ষক ও কর্মচারী, শিক্ষার্থী, অভিভাবক ও স্থানীয় গণ্যমান্য ব্যক্তিরা।"
2024-08-08 15:21:34,স্বপ্নপূরণের উচ্ছ্বাস থমাসের,"আর দশজনের মতো গ্যাব্রিয়েল থমাস ছোট কোনো প্রতিযোগিতা দিয়ে পেশাদার ক্যারিয়ার শুরু করেননি। তাঁর শুরুটাই হয়েছিল এই অলিম্পিক দিয়ে। ২০২০ টোকিও অলিম্পিকে নেমে ৪ গুণিতক ১০০ মিটার রিলেতে অল্পের জন্য স্বর্ণপদক জিততে পারেননি থমাস। রৌপ্যই ছিল তাঁর প্রথম কোনো পদক। এর পর একই আসরে ২০০ মিটার রিলেতে পান ব্রোঞ্জ। সেই যে শুরু। এর পর অলিম্পিকের বাইরে ওয়ার্ল্ড চ্যাম্পিয়নশিপে পান স্বর্ণের দেখা।

এবার তো সেই অলিম্পিকেই মিলল স্বর্ণপদক। মঙ্গলবার মেয়েদের ২০০ মিটারে সেন্ট লুসিয়ার আলফ্রেড আর স্বদেশি ব্রাউনকে হারিয়ে প্রথম হন থমাস। তাতেই আবেগাপ্লুত হয়ে পড়েন। এ যে তাঁর স্বপ্ন পূরণের দিন। পদক হাতে নেওয়ার পর অনেক কিছুকেই কল্পনা মনে হয়েছিল থমাসের।

তবে তাঁর নিকটতম প্রতিদ্বন্দ্বী আলফ্রেডও খারাপ করেননি। ২২.৮ সেকেন্ডে ২০০ মিটার শেষ করেন তিনি। আর ব্রোঞ্জ জেতা যুক্তরাষ্ট্রের ব্রাউন নেন ২২.২০ সেকেন্ড সময়। এদিকে প্রথম হওয়া থমাস মাত্র ২১.৮৩ সেকেন্ড সময় নিয়েই দৌড় শেষ করেন। অথচ তিনি ভাবেননি এভাবে অন্যদের হারিয়ে পদকটা গলায় ঝুলাতে পারবেন। তবে দৌড় শুরু করার পর তাঁর মনের মধ্যে একটা প্রশ্ন ঘুরপাক খাচ্ছিল।

সেটা হলো, যদি কাঙ্ক্ষিত লাইন অতিক্রম করেন তখন কীভাবে উদযাপনটা সারবেন, ‘যখন লাইনটা অতিক্রম করলাম, তখন নিজের মধ্যে ভিন্ন একটা অনুভূতি কাজ করল। যেটা আসলে কখনও চিন্তাও করিনি। সবকিছু কেমন জানি স্বপ্নের মতো লেগেছিল। দেখুন, আপনার যতই প্রস্তুতি থাকুক, যতই আপনি ভাবেন এমন মুহূর্তের জন্য আপনি প্রস্তুত আছেন। কিন্তু যখন সেটা বাস্তবে করতে হবে, তখন অনেক কিছুই বদলে যাবে। আমি যেটা বিশ্বাস করতে পারিনি। আসলে আমি কখনও চিন্তাও করিনি অলিম্পিকে স্বর্ণপদক জিতব এবার, যেটা আমার অনেক বড় একটা স্বপ্ন ছিল।’

থমাসের স্বদেশি ব্রাউনও খুব একটা স্বস্তিতে ছিলেন না। চোট থেকে ফেরার পর নিজেকে ফিরে পাওয়ার লড়াইয়ে ছিলেন। দিনরাত এক করে অনুশীলন করেছেন। কিন্তু কোথায়ও একটা সমস্যা হচ্ছিল তাঁর। যেমনটা বলেছেন ব্রোঞ্জ জেতা এই স্প্রিন্টার, ‘দেখুন আমার জন্য এটা ছিল বড় একটা মিশন। ট্র্যাকে ফেরা এবং অনুশীলন শুরু করাও ছিল ভীষণ চ্যালেঞ্জিং। গত বছর চোট কাটিয়ে ফেরাটা ছিল আমার জন্য অনেক বেশি কঠিন।’

চোটে পড়লে অ্যাথলেটদের জীবন যে অনেকটা বদলে যায়, তাদের যে কোনো মূল্যই থাকে না, সেটা যেন হাড়ে হাড়ে টের পান ব্রাউন। যদিও অলিম্পিকের বাইরে তাঁর অতীত পারফরম্যান্স ছিল দারুণ। সেজন্য তাঁকে নিয়ে যুক্তরাষ্ট্রের মানুষেরও আশা ছিল অনেক। তবে সেটা পূরণ করতে না পারলেও খুব বেশি আফসোস নেই। কারণ, তাঁর স্বদেশি থমাস ঠিকই দেশকে একটা স্বর্ণপদক এনে দিয়েছেন। যেটা ব্রাউনের কাছেও ইতিবাচক।"
2024-08-08 15:10:45,যে কারণে দুই মাসের ছুটি নিলেন সাইফউদ্দিন,"সব ধরনের ক্রিকেট থেকে দুই মাস ছুটি চেয়েছেন মোহাম্মদ সাইফউদ্দিন। ৩০ জুলাই প্রধান নির্বাচক গাজী আশরাফ হোসেন লিপুকে ই-মেইলে নিজের সিদ্ধান্তের কথা জানান তিনি।

সাইফউদ্দিন লিখেছেন, টি২০ বিশ্বকাপ খেলার সুযোগ না পাওয়ায় এবং গ্লোবাল টি২০ টুর্নামেন্টে সুযোগ পেয়েও দেশের বর্তমান পরিস্থিতিতে কানাডা যেতে না পারায় আমি মানসিকভাবে খুবই বিপর্যস্ত। তাই আগামী দুই মাস আমি সব ধরনের ক্রিকেট থেকে নিজেকে দূরে রাখতে চাই। আশা করি, এ ব্যাপারটা আপনাররা ইতিবাচকভাবে নেবেন।’

বাংলাদেশ ‘এ’ দলের পাকিস্তান সফরে ছিলেন সাইফউদ্দিন। ছুটি চাওয়ায় তাঁকে বাদ দিয়েই ‘এ’ দল সাজাতে হচ্ছে নির্বাচকদের। দ্বিতীয় চার দিনের ম্যাচের পাশাপাশি তিন ম্যাচ ওয়ানডে সিরিজে ছিলেন সাইফউদ্দিন।

এর আগে বিশ্বকাপ থেকে বাদ পড়া সাইফউদ্দিনকে বিসিবির টাইগার্স ক্যাম্পে রাখতে চেয়েছিল বিসিবি। যদিও পরে সন্তানসম্ভবা স্ত্রীর পাশে থাকতে ছুটি নিয়েছিলেন তিনি। শেষ দিকে চট্টগ্রামের ক্যাম্পে যোগ দিয়ে নিতে চেয়েছিলেন কানাডার গ্লোবাল টি-টোয়েন্টি লিগের প্রস্তুতি। যদিও শেষ পর্যন্ত দেশের সার্বিক পরিস্থিতির কারণে ভিসা পাননি তিনি। যার জন্য চরম হতাশা ঝেঁকে বসেছে সাইফউদ্দিনের মাঝে। সেই হতাশা ভুলতেই তাকে ২ মাসের ছুটি দিয়েছে বিসিবি।"
2024-08-08 15:04:11,কী অবিশ্বাস্য সাহসী যুবক আবু সাঈদ,"শান্তিতে নোবেলজয়ী ড. মুহাম্মদ ইউনূস ফ্রান্সের রাজধানী প্যারিস থেকে দেশে ফিরেছেন। বৃহস্পতিবার দুপুর ২টা ১০ মিনিটের কিছু পরে তিনি ঢাকার হজরত শাহজালাল আন্তর্জাতিক বিমানবন্দরে এসে পৌঁছান।

বিমানবন্দরে বেলা পৌনে তিনটার দিকে বক্তব্য দেন ড. ইউনূস। তিনি বলেন, আজকে আমার আবু সাঈদের কথা মনে পড়ছে। যে আবু সাঈদের ছবি প্রতি মানুষের মনে গেঁথে আছে। এটা কেউ ভুলতে পারবে না। কী অবিশ্বাস্য একজন সাহসী যুবক। বন্দুকের সামনে দাঁড়িয়ে আছে। তারপর থেকে আর কোনো তরুণ তরুণী হার মানেনি। যার ফলে সারা বাংলাদেশ জুড়ে এ আন্দোলন ছড়িয়ে গেছে এবং বাংলাদেশ দ্বিতীয়বার স্বাধীনতা অর্জন করল। এই স্বাধীনতাটা আমাদের রক্ষা করতে হবে এবং এর সুফল আমাদের প্রতিটি ঘরে ছড়িয়ে দিতে হবে।’ তরুণ সমাজ এটা সম্ভব করেছে। তাঁদের প্রতি আমরা সমস্ত কৃতজ্ঞতা জানাই।

দেশ আজ তরুণ সমাজের হাতে উল্লেখ করে তিনি বলেন, তোমাদের দেশ তোমরা মনের মতো করে গড়ে তুলবে। তোমরা যেহেতু স্বাধীন করতে পেরেছ, তোমারও মনের মতো করে গড়ে তুলতে পারবে। তোমাদের দেখে সারা দুনিয়া শিখবে, কীভাবে একটা দেশ একটা তরুণ সমাজ গড়ে তুলতে পারে।

ড. ইউনূস বলেন, সরকার হয়ে উঠেছিল দমনপীড়নের একটি যন্ত্র। এটা সরকার হতে পারে না। সরকারকে দেখে মানুষ উৎফুল্ল হবে। সরকার মানুষকে রক্ষা করবে।

দেশের বিদ্যমান পরিস্থিতি নিয়ে অধ্যাপক ইউনূস বলেন, মানুষ মানুষকে আক্রমণ করছে। সংখ্যালঘুদের ওপর হামলা হচ্ছে। সবাইকে রক্ষা করা আমাদের কাজ। প্রতিটা মানুষ আমাদের ভাই। বিশৃঙ্খলা অগ্রগতির বড় শত্রু। আইন-শৃঙ্খলা রক্ষা করা আমাদের প্রথম কাজ।

তিনি বলেন, দেশবাসী যদি আমার ওপরে বিশ্বাস রাখেন, ভরসা রাখেন, তাহলে নিশ্চিত করেন দেশের কোনো জায়গায় কারও ওপর হামলা হবে না।

বক্তব্য দেওয়ার সময় ড. ইউনূসের পাশে বৈষম্যবিরোধী ছাত্র আন্দোলনের সমন্বয়কদের দেখা যায়। বক্তব্য শুরুর আগে তাঁরা ড. ইউনূসকে ফুল দিয়ে স্বাগত জানান।

বিমানবন্দরে ড. ইউনূসকে স্বাগত জানিয়েছেন তিন বাহিনীর প্রধান, বৈষম্যবিরোধী ছাত্র আন্দোলনের শিক্ষার্থীরা, নির্বাচন পর্যবেক্ষণকারী ও ব্রতীর প্রধান নির্বাহী কর্মকর্তা শারমিন মুরশিদ ও সুশীল সমাজের প্রতিনিধিরা।"
2024-08-08 14:50:52,তরুণরা দেশকে মনের মতো করে গড়তে পারবে,"তরুণরা এই দেশ স্বাধীন করতে পেরেছে, তারা এটা মনের মতো করে গড়তে পারবে বলে মন্তব্য করেছেন শান্তিতে নোবেলজয়ী অর্থনীতিবিদ অধ্যাপক ড. মুহাম্মদ ইউনূস।

তিনি বলেন, তরুণদের মধ্যে যে সৃজনশীলতা রয়েছে, সেটাকে কাজে লাগাতে পারবে। তরুণদের দেখে সারা দুনিয়া শিখবে, কীভাবে একটা দেশ একটা তরুণ সমাজ গড়ে তুলতে পারে। এখন আমাদের কাজ হলো তারা যে স্বাধীনতা অর্জন করে নিয়ে এসেছে তা আমাদের রক্ষা করা।

আজ বৃহস্পতিবার ফ্রান্স থেকে দেশে ফিরেছেন ড. মুহাম্মদ ইউনূস। বেলা ২টা ১০ মিনিটের দিকে তিনি ঢাকার হযরত শাহজালাল আন্তর্জাতিক বিমানবন্দরে এসে পৌঁছান। এরপরই তিনি বিমানবন্দরে এসব কথা বলেন।

শান্তিতে নোবেলজয়ী ড. মুহাম্মদ ইউনূস বলেছেন, ‘তরুণদের প্রতি কৃতজ্ঞতা জানাচ্ছি। এরা এ দেশকে রক্ষা করেছে। তরুণরা দেশকে পুর্নজন্ম দিয়েছে।’

এসময় কান্নাজড়িত কণ্ঠে তিনি বলেন, ‘আজকে আমার আবু সাঈদের কথা মনে পড়ছে। যে আবু সাঈদের কথা দেশের প্রতিটি মানুষের মনে গেঁথে আছে। আবু সাঈদের গুলি খাওয়ার পর থেকে আর কোন তরুণ হার মানেনি। তারা বুক পেতে গুলি খেতে ভয় করেনি।’

‘আমাদের এই স্বাধীনতা রক্ষা করতেই হবে। আর এই বাংলাদেশ স্বাধীন হওয়ার অর্থ হলো তার নিজের পরিবর্তন।’, বলেন তিনি।

অধ্যাপক ইউনূস বলেন, সরকার হয়ে উঠেছিল দমনপীড়নের একটি যন্ত্র। এটা সরকার হতে পারে না। সরকারকে দেখে মানুষ উৎফুল্ল হবে। যে সরকার মানুষকে রক্ষা করবে। আমাদের সারা বাংলাদেশ একটি পরিবার।

শান্তিতে নোবেলজয়ী ড. মুহাম্মদ ইউনূস বলেন, ‘দেশবাসী যদি আমার ওপরে বিশ্বাস রাখেন, ভরসা রাখেন, তাহলে দেশের কোনো জায়গায় হামলা হবে না।’

এদিকে, আজ রাত সাড়ে আটটায় নতুন অন্তর্বর্তীকালীন সরকার শপথ হবে বলে জানা গেছে। এই সরকারের সদস্য ১৫ জনের মতো হতে পারে বলে গতকাল বুধবার সংবাদ সম্মেলনে জানান সেনাবাহিনী প্রধান জেনারেল ওয়াকার-উজ-জামান।"
2024-08-08 14:27:03,মোংলায় চিংড়ি ঘেরে ভাংচুর লুটপাট,"মোংলায় ব্যবসায়ী গোলাম মাওলা কাঁকনের চিংড়ি ঘেরে হামলার ঘটনা ঘটেছে। এ সময় ঘেরে থাকা মালপত্র ভাঙচুর ও লুটপাট করা হয় বলে অভিযোগ করেছেন ভুক্তভোগী ব্যবসায়ী।

বুধবার (৭জুলাই) গভীর রাতে বুড়িরডাঙ্গা ইউনিয়নের পাইশ্যাখালী গ্রামে এ ঘটনা ঘটে। হামলার একপর্যায়ে দুর্বৃত্তরা ঘেরের পাহারাদারদের মারধর করে টাকা, মালপত্র, কয়েক কেজি গলদা ও সাদা মাছ লুট করে নিয়ে যায়।

ব্যবসায়ী গোলাম মাওলা কাঁকন বলেন, ১৫ বছর ধরে ৬৫ বিঘা জমির ঘেরে চিংড়ি ও সাদা মাছের চাষ করে আসছেন। চলতি বছরও কয়েক লাখ টাকার মাছ ছেড়েছেন। দুর্বৃত্তরা হামলা চালিয়ে ঘেরে ব্যাপক ক্ষতি করেছে। আইন প্রয়োগকারী সংস্থার সদস্যরা কর্মস্থলে না থাকায় অভিযোগও দিতে পারছেন না।"
2024-08-08 14:21:42,ফ্যাসিবাদের বিকল্প হিসেবে ফ্যাসিবাদকে না আনার আহ্বান নায়ক সিয়ামের,"শেখ হাসিনা সরকারের পতনের পর দেশজুড়ে বিচ্ছিন্নভাবে সহিংসতার খবর আসছে। যে সকল ঘটনায় আক্রান্ত হয়েছেন রাজনৈতিক নেতাকার্মী, বাড়িঘর ও বিভিন্ন প্রতিষ্ঠান। এরই মধ্যে রাজশাহীতে স্টার সিনেপ্লেক্স ভাঙচুর করেছে দুর্বৃত্তরা। ভেঙে তছনছ করে ফেলা হয়েছে প্রেক্ষাগৃহ। এরপর ধরিয়ে দেওয়া হয়েছে আগুন।

বিষয়টি নিয়ে রীতিমতো ক্ষোভ প্রকাশ করেছেন ঢাকাই সিনেমার বর্তমান সময়ের নায়ক সিয়াম আহমেদ। বুধবার সামাজিক মাধ্যম ফেসবুক দেওয়া এক স্ট্যাটাসে তিনি সবাইকে অপশক্তিদের বিরুদ্ধে দাঁড়ানোর আহ্বান জানিয়েছেন।

ভাঙচুরের শিকার স্টার সিনেপ্লক্সের কিছু ছবি নিজের ফেসবুকে শেয়ার করে সিয়াম লিখেছেন, স্টপ ইট। স্টপ ইট নাও। আমরা সবাই মিলে যে নতুন বাংলাদেশের স্বপ্ন দেখেছি সেখানে শিল্প-সংস্কৃতির চর্চা আরও সুন্দর হবে এটাই কামনা ছিল। তবে কেন রাহুল আনন্দদা’র বাড়িতে হামলা হলো, বগা তালেবের বাড়িতে হামলা হলো? কেন রাজশাহী সিনেপ্লেক্সের এই হাল? কেন রুটস সিনেক্লাবের ২ কোটি টাকার ক্ষতি হলো? কারা করছে এই কাজগুলো?

এরপর সিয়াম ভক্তদের ডাক দিয়ে লেখেন, ‘চলুন আমরা সবাই মিলে রুখে দেই এই অপশক্তিদের। ফ্যাসিবাদের বিকল্প হিসেবে ফ্যাসিবাদকে না এনে নতুন এক বাংলাদেশ গড়ি। আমাদের স্বপ্নের বাংলাদেশ।’

এদিকে ভাঙচুরের ঘটনায় স্টার সিনেপ্লেক্সের সিনিয়র মার্কেটিং ম্যানেজার মেজবাহ উদ্দিন আহমেদ বলেন, ‘রাজশাহীতে বঙ্গবন্ধু হাইটেক পার্কে আমরা স্টার সিনেপ্লক্সের একটা শাখা চালু করেছিলাম। সেটি রাজশাহী শহর থেকে বেশ দূরে বঙ্গবন্ধু হাইটেক পার্কে অবস্থিত। ক্ষমতার পালাবদলের পর হাইটেক পার্কে একদল দুর্বৃত্ত হামলা করে। তাদের মধ্যে থেকেই একদল সিনেপ্লেক্স ভাঙচুর করে। একপর্যায়ে সেখানে আগুন ধরিয়ে দেয়।’

মেজবাহ আহমেদ বলেন, ‘আমাদের স্টার সিনেপ্লেক্সের অধিকাংশ শাখাই মার্কেটের ভেতরে অবস্থিত। তাই সেসব সুরক্ষিত রয়েছে। এটা হাইটেক পার্কের ভেতরে ছিল। হাইটেক পার্কে হামলার ফলে আমাদের সিনেপ্লেক্সে হামলা করা হয়েছে।’"
2024-08-08 14:17:47,ঢাকায় পৌঁছেছেন ড. ইউনূস,"ঢাকায় পৌঁছেছেন ড. মুহাম্মদ ইউনূস। তাকে বহনকারী এমিরেটস এয়ারলাইনসের ফ্লাইটটি আজ বৃহস্পতিবার দুপুর ২টা ১০ মিনিটে হযরত শাহজালাল আন্তর্জাতিক বিমানবন্দরে পৌঁছায়।

তাকে স্বাগত জানাতে হযরত শাহজালাল আন্তর্জাতিক বিমানবন্দরে রয়েছেন বৈষম্যবিরোধী আন্দোলনের ছয় সমন্বয়ক ও তিন বাহিনীর প্রধানরা।

সব আনুষ্ঠনিকতা সম্পন্ন করে ড. ইউনূস বিমানবন্দর থেকে বের হবেন।

ড. ইউনূসের দেশে ফেরার সময় বিবেচনায় রেখে আজ রাত আটটার দিকে বঙ্গভবনে অন্তর্বর্তী সরকারের শপথ অনুষ্ঠানের প্রস্তুতি নেওয়া হয়েছে।

অলিম্পিক কমিটির আমন্ত্রণে বিশেষ অতিথি হিসেবে প্যারিসে গিয়েছিলেন ড. ইউনূস। সেখানে তিনি চিকিৎসা নিয়েছেন এবং তার একটি ছোট অস্ত্রোপচার হয়েছে। সেই কারণে তার ফিরতে কিছুটা বিলম্ব হয়েছে।

দ্বাদশ জাতীয় সংসদ বিলুপ্তির পর মঙ্গলবার রাতে বঙ্গভবনে রাষ্ট্রপতি মো. সাহাবুদ্দিনের সঙ্গে তিন বাহিনীর প্রধান ও ছাত্র আন্দোলনের সমন্বয়কদের বৈঠকে ড. মুহাম্মদ ইউনূসকে প্রধান করে দেশের পরবর্তী অন্তর্বর্তী সরকার গঠনের সিদ্ধান্ত হয়।

এরপর বুধবার নিজের ভেরিফায়েড ফেসবুক পেজে দেশবাসীর উদ্দেশে বার্তা দিয়েছেন নোবেল জয়ী ড. মুহাম্মদ ইউনূস। তিনি বলেন, আসুন আমরা আমাদের এই নতুন বিজয়ের সর্বোত্তম সদ্ব্যবহার নিশ্চিত করি। কোনো প্রকার ভুলের কারণে আমাদের এই বিজয় যেন হাতছাড়া হয়ে না যায়। আমি সবাইকে বর্তমান পরিস্থিতিতে শান্ত থাকতে এবং সব ধরনের সহিংসতা এবং স্থাবর-অস্থাবর সম্পদ বিনষ্ট করা থেকে বিরত থাকতে আহ্বান জানাচ্ছি। ছাত্র ও দলমত নির্বিশেষে সবাইকে শান্ত থাকার জন্য অনুরোধ করছি।

প্রসঙ্গত, গণবিক্ষোভের মুখে গত সোমবার বাংলাদেশ থেকে চলে যান সাবেক প্রধানমন্ত্রী শেখ হাসিনা। হাসিনা সরকারের পতনের পর দেশের নিয়ন্ত্রণ নেয় সেনাবাহিনী। এখন ড. মুহাম্মদ ইউনূসের অধীনে বাংলাদেশে অন্তর্বর্তীকালীন সরকার গঠিত হতে যাচ্ছে।"
2024-08-08 14:16:11,কাল পাকিস্তান যাচ্ছেন মুশফিকরা,"দ্বিপক্ষীয় সিরিজ খেলতে কাল পাকিস্তান যাত্রা বাংলাদেশ ‘এ’ দলের। দেশটির রাজধানী ইসলামাবাদে গিয়ে পৌঁছাবে ১০ আগস্ট। গতকাল নতুন করে বাংলাদেশ ও পাকিস্তান এ দলের সিরিজ নিয়ে সূচি প্রকাশ করা হয়েছে। ৬ আগস্ট পাকিস্তান সফরে যাওয়ার কথা ছিল ‘এ’ দলের। আওয়ামী লীগ সরকারের পতন হওয়ায় সিদ্ধান্তহীনতায় ছিল বিসিবি।

বিসিবি পরিচালক মাহাবুবুল আনামের পরামর্শে পাকিস্তান যাত্রা দুই দিন পিছিয়ে দেওয়া হয়। পরিবর্তিত সূচি অনুযায়ী ১৩ থেকে ১৬ আগস্ট হবে প্রথম চার দিনের ম্যাচ। ২০ থেকে ২৩ আগস্ট দ্বিতীয় চার দিনের ম্যাচ খেলা হবে। তিন ম্যাচ ওয়ানডে সিরিজটি হবে ২৬, ২৮ ও ৩০ আগস্ট।

পাকিস্তান সফর সামনে রেখে গতকাল ‘এ’ দলের অনুশীলন শুরু হয়েছে মিরপুরে। প্রতিদিন একবার করে সেনাবাহিনীর গাড়ি টহল দিয়ে চলে যায়। আনসার বাহিনীকে নিরাপত্তা নিশ্চিতের দায়িত্বে নিয়োজিত করা হলেও বিসিবির গেটে সুরক্ষা দিতে পারছে না। গত দুই দিন বিএনপিসমর্থিত একাধিক গ্রুপ শোডাউন দিয়েছে বিসিবিতে। স্লোগান দিয়েই শেষ হয়নি। কর্মী-সমর্থকদের নিয়ে বিসিবিতে অবস্থানও করেছেন তারা।"
2024-08-08 14:11:52,ড. ইউনূসকে স্বাগত জানাতে বিমানবন্দরে তিন বাহিনীর প্রধান ও সমন্বয়করা,"শেখ হাসিনা সরকার পতনের পর দেশে গঠন করা হচ্ছে অন্তর্বর্তীকালীন সরকার। এই সরকারের প্রধান হচ্ছেন ড. মুহাম্মদ ইউনূস। বৃহস্পতিবার রাত ৮টার দিকে বঙ্গভবনে শপথ নিতে প্যারিস থেকে দেশের উদ্দেশে রওনা হয়েছেন তিনি। তাকে স্বাগত জানাতে হযরত শাহজালাল আন্তর্জাতিক বিমানবন্দরে প্রবেশ করেছেন তিন বাহিনীর প্রধান ও বৈষম্যবিরোধী আন্দোলনের সমন্বয়করা।

বৃহস্পতিবার দুপুর ২টার দিকে এমিরেট্‌স এয়ারলাইন্সের একটি ফ্লাইটে বিমানবন্দরে অবতরণ করবেন তিনি।

বিমানবন্দরের ভিআইপি গেট এলাকা সরেজমিন ঘুরে ও বিমান এবং সেনাবাহিনীর সদস্যদের সঙ্গে কথা বলে জানা যায়, ড. মুহাম্মদ ইউনূসের আগমন ঘিরে হযরত শাহজালাল আন্তর্জাতিক বিমানবন্দর এলাকায় কড়া নিরাপত্তা ব্যবস্থা নেওয়া হয়েছে।

দ্বাদশ জাতীয় সংসদ বিলুপ্তির পর মঙ্গলবার রাতে বঙ্গভবনে রাষ্ট্রপতি মো. সাহাবুদ্দিনের সঙ্গে তিন বাহিনীর প্রধান ও ছাত্র আন্দোলনের সমন্বয়কদের বৈঠকে ড. মুহাম্মদ ইউনূসকে প্রধান করে দেশের পরবর্তী অন্তর্বর্তী সরকার গঠনের সিদ্ধান্ত হয়।

এরপর বুধবার নিজের ভেরিফায়েড ফেসবুক পেজে দেশবাসীর উদ্দেশে বার্তা দিয়েছেন নোবেল জয়ী ড. মুহাম্মদ ইউনূস। তিনি বলেন, আসুন আমরা আমাদের এই নতুন বিজয়ের সর্বোত্তম সদ্ব্যবহার নিশ্চিত করি। কোনো প্রকার ভুলের কারণে আমাদের এই বিজয় যেন হাতছাড়া হয়ে না যায়। আমি সবাইকে বর্তমান পরিস্থিতিতে শান্ত থাকতে এবং সব ধরনের সহিংসতা এবং স্থাবর-অস্থাবর সম্পদ বিনষ্ট করা থেকে বিরত থাকতে আহ্বান জানাচ্ছি। ছাত্র ও দলমত নির্বিশেষে সবাইকে শান্ত থাকার জন্য অনুরোধ করছি।

প্রসঙ্গত, গণবিক্ষোভের মুখে গত সোমবার বাংলাদেশ থেকে চলে যান সাবেক প্রধানমন্ত্রী শেখ হাসিনা। হাসিনা সরকারের পতনের পর দেশের নিয়ন্ত্রণ নেয় সেনাবাহিনী। এখন ড. মুহাম্মদ ইউনূসের অধীনে বাংলাদেশে অন্তর্বর্তীকালীন সরকার গঠিত হতে যাচ্ছে।"
2024-08-08 14:10:44,সাহসের অভাবেই শ্রীলঙ্কার বিপক্ষে ভরাডুবি: রোহিত,"সিরিজের তৃতীয় ও শেষ ওয়ানডেতে ভারতকে ১১০ রানে হারিয়েছে শ্রীলঙ্কা। মাহিশ থিকসানা, জেফরি ভান্দারসে, ভেল্লালাগের সামনে দাঁড়াতেই পারেননি ভারতীয় ব্যাটারেরা। লঙ্কানদের দেয়া ২৪৮ রানের লক্ষ্য তাড়া করতে নেমে ২৬.১ ওভারে ১৩৭ রানে গুটিয়ে যায় ভারত। এতে ১৯৯৭ সালের পর সবশেষ ২৭ বছরে এবারই প্রথম শ্রীলঙ্কার কাছে দ্বিপাক্ষিক সিরিজ হারলো ভারত। স্বাগতিকরা সিরিজ জিতে নিয়েছে ২-০ ব্যবধানে।

স্বাগতিক শ্রীলঙ্কার বিপক্ষে এভাবে সিরিজ হারে প্রতিপক্ষের সাফল্যের চেয়ে নিজেদের ব্যর্থতা বেশি দেখছেন ভারতের অধিনায়ক রোহিত শর্মা। তার মতে, নিজেদের অনেক ভুলের কারণেই হারতে হয়েছে সিরিজ। এই সিরিজ হারের জন্য রোহিত দায় দিচ্ছেন নিজেদের সাহসকে। সিরিজজুড়ে ভারতের ব্যাটসম্যানদের সাহসের ঘাটতি ছিল বলে মনে করেন তিনি। নয়তো দল এতটা পিছিয়ে থাকত না বলে ধারণা রোহিতের।

ভারতীয় অধিনায়ক রোহিতের মতে, উইকেট বুঝে সাহসী ক্রিকেট খেলার প্রয়োজন ছিল তাদের। রোহিত বলেন, ‘যে উইকেট বল টার্ন করে, রান করাটা কঠিন, সে উইকেটে বোলারদের ওপর দাপট দেখানোটা গুরুত্বপূর্ণ। একটু সাহসী ক্রিকেট খেলা জরুরি। আমার মনে হয় না আমরা পুরো সিরিজে তাদের চাপে ফেলার মতো যথেষ্ট সাহসী ছিলাম। যে কারণে আমরা কিছুটা পিছিয়ে পড়েছিলাম।’

রোহিত শর্মা বলেন, ‘আমরা প্রত্যেকেই অনেক ভুল করেছি। আমরা শ্রীলঙ্কার বিপক্ষে নিজেদের মেলে ধরতে পারিনি। খেয়াল করলে দেখবেন, ওরা যে খুব আহামরি খেলেছে তা নয়। আমরাই ব্যর্থ হয়েছি। ঠিকমতো সুইপ, রিভার্স সুইপ কিছুই করতে পারিনি। ফলে, তারা প্রতি ম্যাচেই আমাদের ওপর ক্রমাগত চাপ সৃষ্টি করতে পেরেছে।’

এমন হারের কারণ খোঁজা দরকার জানিয়ে রোহিত বলেন, ‘আমার মনে হয় না উদ্বেগের কিছু আছে। তবে এটাকে গুরুত্ব দিয়ে দেখতে হবে, ব্যক্তিগতভাবে নিজের খেলার পরিকল্পনাকে গুরুত্ব দিতে হবে। পুরো সিরিজে আমরা চাপে ছিলাম। পুরো বিষয়টি নতুনভাবে দেখতে হবে, কথা বলতে হবে, নতুন পরিকল্পনা নিয়ে আসতে হবে।’

টি-টোয়েন্টি বিশ্বকাপ জেতার পর ভারত অতি-আত্মবিশ্বাসী হয়ে এই ভরাডুবি হলো কিনা এই প্রশ্নেরও মুখোমুখি হন রোহিত। এরকম সম্ভাবনা একেই উড়িয়ে দেন তিনি। রোহিত বলেন, ‘এটা বললে রসিকতা করা হবে। আপনি যখন ভারতের হয়ে খেলবেন, তখন কোনো আত্মসন্তুষ্টিতে ভোগার সুযোগ নেই, অন্তত আমি যত দিন দলকে নেতৃত্ব দিচ্ছি। এমনটা হবে না। আমরা এখানে প্রতিটা ম্যাচেই জেতার চেষ্টা করেছি, সেরাটা দিয়ে উত্তর দেওয়ার চেষ্টা করেছি। তবে এটা সত্য, আমরা মুখ থুবড়ে পড়েছি। শ্রীলঙ্কাকে কৃতিত্ব দিতে হবে, তারা আমাদের চেয়ে ভালো ক্রিকেট খেলেছে। আর একটা সিরিজ হারা মানে সবকিছু শেষ হয়ে যাওয়া নয়।’"
2024-08-08 14:01:38,"শিল্পী রাহুল জানিয়েছিলেন, তিনি আন্দোলনের সমর্থক, তারপরও হামলা","দেশের জনপ্রিয় ব্যান্ড‘জলের গান’-এর সংগীতশিল্পী, অভিনয়শিল্পী ও বাদ্যযন্ত্রী রাহুল আনন্দ গত ৫ আগস্ট স্ত্রী চিত্রশিল্পী উর্মিলা শুক্লা ও ১৩ বছরের পুত্র তোতাকে নিয়ে এক কাপড়ে বাড়ি থেকে বের হয়ে যান। এদিন তাঁর বাড়িতে হামলা চালায় দুর্বৃত্তরা। নিজেদের শিল্পকর্ম ও বাড়ি বাঁচাতে আকুতি জানিছিলেন রাহুল। তবে শেষ রক্ষা হয়নি।

অগ্নিসংযোগে রাহুলের বাড়িতে থাকা তিন হাজারের মতো বাদ্যযন্ত্র ভস্মীভূত হয়েছে। যেগুলোকে তিনি নিজ হাতে তৈরি করেছিলেন। দেখভাল করতেন সন্তানের মতো।

হামলাকারীদের সঙ্গে কথোপকথন প্রসঙ্গে রাহুল বলেন, ‘কিছু ছেলেপেলে এসে আমাদের বাড়ি থেকে বের হয়ে যেতে বলল, তাদের বললাম, আমি তো তোমাদের জন্যই গান করি। এই আন্দোলনেরও সমর্থক ছিলাম। তবুও আমার বাড়িতে কেন হামলা করছ? তারা বলল, ‘আপনারা বের হয়ে যান, না হলে বিপদ হবে।’ পরে আমরা বেরিয়ে চলে আসি।”

ওরা আমার সন্তান, শুধু একটা মানুষ বাচ্চাকে জীবিত নিয়ে বের হতে পেরেছি: রাহুল আনন্দওরা আমার সন্তান, শুধু একটা মানুষ বাচ্চাকে জীবিত নিয়ে বের হতে পেরেছি: রাহুল আনন্দ

কোটা সংস্কার আন্দোলনে হত্যাকাণ্ডের বিচার ও পরে সরকার পতনের এক দফার গণআন্দোলনে নেমেছিলেন রাহুল; তবে ছাত্র-জনতার বিজয়ের পর সহিংসতা থেকে রক্ষা পাননি তিনি। এদিকে রাহুলের প্রতি এমন হামলায় ক্ষুব্ধ শিল্পাঙ্গনের মানুষেরা। গতকাল (৭ আগস্ট) বাংলাদেশ শিল্পকলা একাডেমির গেটে মানববন্ধন ও প্রতিবাদ করেছেন অনেকে। সামাজিক যোগাযোগ মাধ্যমে সরব হয়েছে শিল্পীরা।

রাহুল আনন্দের বাড়ি ভাঙচুর ও আগুন দেওয়ার ঘটনায় ক্ষোভ প্রকাশ করেছেন গায়ক শায়ান চৌধুরী অর্ণব।

ফেসবুকে পোস্ট দিয়ে অর্ণব তার সহশিল্পীর প্রতি সমবেদনা জানিয়ে বলেছেন, ‘মেনে নিতে পারছি না। আমি সত্যি দুঃখিত! আমরা সবাই তোমার সঙ্গে আছি রাহুল।’ আগুনে রাহুলের নিজের হাতে বানানো তিন হাজার বাদ্যযন্ত্র পুড়ে যাওয়ার ঘটনায় আক্ষেপ প্রকাশ করে অর্ণব লিখেছেন, ‘খাল কেটে এখন কোন কুমির আসবে।’"
2024-08-08 13:59:43,পুলিশকে ফুল দিয়ে বরণ করে নিন: ফারুকী,"ছাত্র আন্দোলনের শুরু থেকেই শিক্ষার্থীদের সঙ্গে ছিলেন নির্মাতা মোস্তফা সরয়ার ফারুকীর। অসুস্থতার জন্য সশরীরে রাস্তায় না নামতে পারলেও এই নির্মাতা প্রতিনিয়ত তার ফেসবুকে পোস্টে ছাত্রদের উৎসাহ দিয়েছেন, দিক নির্দেশনা দিয়েছেন। তবে তিনি যে দেশের সামগ্রিক উন্নয়নের কথাও ভাবছেন সেটা আরও বোঝা গেলো তার আজকের পোস্টে। কেননা তিনি পুলিশ বাহিনীকে নিয়ে দারুণ এক সংবেদশীল পোস্ট করেছেন।

দেশের চলমান পরিস্থিতিতে জন সাধারন পুলিশ বাহিনীকে এক কথায় সরকারের দোসর মনে করছে। তাইতো পুলিশের প্রতি তাদের বিশ্বাস এখন জিরোর কোঠায়। শুধু তাই নয়, পুলিশের প্রসঙ্গে কেউ কেউ নিষ্ঠুর হয়ে যাচ্ছে।

শেখ হাসিনার সরকার পতনের পর এরইমধ্যে দেশের অসংখ্য থানা, পুলিশ ফাড়ি, ব্যারাক ভেঙে দেওয়া হয়েছে। পুলিশের প্রতি হয়েছে অতর্কিত হামলা। আহত-নিহত হয়েছে অনেক পুলিশ। এমন সময় ছাত্রদের পাশে থাকা ফারুকীর এই স্ট্যাটাস তার অনুসারীদের মনে পুলিশ নিয়ে ধারণা বদলাতেও পারে। কারণ তিনি যে কথাগুলো তুলে ধরেছেন সেটাই প্রকৃত সত্য। অথচ এই বিষয়টি অনেক জনগন ভেবেই দেখছে না। তারা প্রতিহিংসাপরায়ন হয়ে উঠছে পুলিশের প্রতি।

ফারুকী তার স্ট্যাটাসে লিখেছেন, ‘আশা করি আজকে-কালকের মধ্যে পুলিশ ভাই-বোনেরা কাজে যোগ দিবে। নতুন দিনের নতুন পুলিশ হবে তারা এই আশা আমাদের। আমরা কি একটা কাজ করতে পারি? রাস্তায় কর্মরত পুলিশ দেখলে তাদের সাথে একটু হাসি বিনিময় করতে পারি? পারলে একটু মোলাকাত? একটা ফুল? অথবা চকলেট? কালকে আমি সাধারন কিছু পুলিশের ইন্টারভিউ দেখছিলাম। তারা নিজেরাই ফ্যাসিস্টদের ক্ষমতালিপ্সার কাছে অসহায় ছিলো, কিছু খারাপ অফিসার কিভাবে তাদের ব্যবহার করেছে, তাদের পরিবার-পরিজন কতটা অনিরাপদ এবং বিব্রত- এইসব বলতে বলতে কেঁদে দিচ্ছিলো কয়েকজন পুলিশ সদস্য! তারা শুধু একটা দাবিই জানাচ্ছিলো- তারা আর কোনো দলীয় পুলিশ হতে চায় না। তারা মর্যাদার সাথে রাষ্ট্রের কর্মচারী হতে চায়! ক্যান উই গিভ দেম সাম কমফোর্ট? জাস্ট সো দে ফিল দে আর ওয়ান অফ আস?’

ফারুকীর এই স্ট্যাটাসের মন্তব্যের ঘরে বেশিরভাগ মানুষই নির্মাতার সঙ্গে একমত পোষণ করেছেন। তবে ভিন্ন মতও রয়েছে অল্প বিস্তর।"
2024-08-08 13:57:19,"ব্যাংকে ব্যাংকে বিক্ষোভ, আজও আসেননি গভর্নর","দখল হওয়া ব্যাংকের মালিকানা পুনরুদ্ধার, অর্থপাচারে সহায়তাকারীদের অপসারণ ও অবৈধ নিয়োগ বাতিল, চাকরিতে পুনর্বহালসহ বিভিন্ন দাবিতে ব্যাংকে-ব্যাংকে বিক্ষোভ চলছে। ব্যাংক খাতের নিয়ন্ত্রক সংস্থা বাংলাদেশ ব্যাংকে গতকাল বুধবার নজিরবিহীন বিক্ষোভের পর আজ বৃহস্পতিবার কয়েকটি ব্যাংকে বিক্ষোভের খবর পাওয়া গেছে। এসব নিয়ে অভিযোগ করার মতো জায়গা পাচ্ছে না ব্যাংকগুলো। বিভিন্ন পর্যায়ে কথা বলে এমন খবর পাওয়া গেছে।

আগের মালিকানা ফিরে পাওয়ার জন্য আজ বেসরকারি খাতের আইএফআইসি, এসআইবিএল, ওয়ান, ইউসিবি, বাংলাদেশ কমার্সসহ কয়েকটি ব্যাংকে বিক্ষোভের খবর পাওয়া গেছে। বেসরকরি খাতের ইসলামী ব্যাংকে গত কয়েকদিন ধরে বিক্ষোভ চলছে। এছাড়া রাষ্ট্রীয় মালিকানার সোনালী, জনতা ও অগ্রণী ব্যাংকে বুধবার বৈষম্যের শিকার কর্মকর্তারা বিক্ষোভ করেন।

এদিকে, আজও অফিসে আসেননি বাংলাদেশ ব্যাংকের গভর্নর আব্দুর রউফ তালুকদার। তিনি কোথায় আছেন তাও জানেন না কর্মকর্তারা। গতকাল কেন্দ্রীয় ব্যাংকের চার ডেপুটি গভর্নর, বিএফআইইউ প্রধান ও নীতি উপদেষ্টাকে বের করে দেওয়া হয়। তারা কেউ আজ আর অফিসে আসেননি। এতে করে কেন্দ্রীয় ব্যাংকের নীতি গ্রহণেও অচলাবস্থা তৈরি হয়েছে। যদিও দৈনন্দিন কাজ অব্যাহত আছে।"
2024-08-08 13:54:31,নতুন অ্যাটর্নি জেনারেল মো. আসাদুজ্জামান,"নতুন অ্যাটর্নি জেনারেল হিসেবে নিয়োগ পেয়েছেন অ্যাডভোকেট মো. আসাদুজ্জামান। আজ বৃহস্পতিবার প্রজ্ঞাপনে তার নিয়োগের বিষয়টি জানানো হয়েছে।

আদেশে বলা হয়, বাংলাদেশের সংবিধানের ৬৪ (১) অনুচ্ছেদে প্রদত্ত ক্ষমতাবলে রাষ্ট্রপতি মি. আসাদুজ্জামানকে অ্যাটর্নি-জেনারেল পদে নিয়োগ দেন।

অবিলম্বে এই আদেশ কার্যকর হবে বলেও এতে উল্লেখ করা হয়েছে।

এর আগে, ব্যক্তিগত অসুবিধার কথা উল্লেখ করে বুধবার পদত্যাগ করেন অ্যাটর্নি জেনারেল এ এম আমিন উদ্দিন। রাষ্ট্রপতি মো. সাহাবুদ্দিনের কাছে তিনি পদত্যাগপত্র জমা দেন।

সুপ্রিম কোর্টের জ্যৈষ্ঠ আইনজীবী আসাদুজ্জামান বিএনপির মানবাধিকার বিষয়ক সম্পাদক।"
2024-08-08 13:53:31,স্বাধীন পুলিশ কমিশনসহ ১১ দফা দাবিতে বিক্ষোভ চলছে শরীয়তপুরে,"স্বাধীন পুলিশ কমিশনসহ ১১ দফা দাবিতে শরীয়তপুরে আজও বিক্ষোভ মিছিল করা হয়েছে। বৃহস্পতিবার (৮ আগস্ট) দুপুর ১২টায় শরীয়তপুর পুলিশ লাইনসের সামনে এ কর্মসূচি পালন করেন পুলিশ সদস্যরা। এ সময়ে বক্তব্য দেন, এসআই ইব্রাহিম হোসাইন, কনস্টেবল সাকিল খান ও রাজন হোসেন।

বক্তারা বলেন, বৈষম্যবিরোধী ছাত্র আন্দোলনে তাদের ভাই-বোন, আত্মীয়-স্বজন অংশ নিয়েছে। তাই তারাও এ আন্দোলনের পক্ষে। এখন থেকে তারা আর কোনো দলের পক্ষ হয়ে কাজ করবেন না। এতদিন তারা ঊধ্বতন কর্তাদের নির্দেশে বাধ্য হয়ে দায়িত্ব পালন করেছেন। এখন তাদের নিরাপত্তা ঝুঁকিতে পড়তে হচ্ছে। তাই নিজেদের জীবনের নিরাপত্তা ও সহকর্মী হত্যার বিচারসহ কয়েকটি দাবি পূরণ না হলে কাজে ফিরবেন বলে জানান তারা।

পুলিশ সদস্যদের দাবিগুলো হলো– আন্দোলনে যেসব পুলিশ সদস্যকে হত্যা করা হয়েছে তার বিচার, পুলিশকে নিরপেক্ষ ভূমিকা পালনের সুযোগ, আট ঘণ্টা ডিউটি, ঊর্ধ্বতন কর্মকর্তার যেভাবে দ্রুত পদোন্নতি হয়, সেইভাবে তাদেরও পদোন্নতির ব্যবস্থা, ২০ দিন ছুটি বৃদ্ধি করে ৬০ দিন, অফিসারের মতো কনস্টেবলের সোর্স মানির ব্যবস্থা, প্রত্যেক মাসে ১০ তারিখের মধ্যে টিএ-ডিএ বিল, ঝুঁকিভাতা বৃদ্ধি ও পুলিশ সদস্যদের নিজ রেঞ্জে বদলির ব্যবস্থা করতে হবে।"
2024-08-08 13:46:09,২৭ বছর পর শ্রীলঙ্কার কাছে সিরিজ হারলো ভারত,"সিরিজের তৃতীয় ও শেষ ওয়ানডেতে ভারতকে হারাতে পারলেই সিরিজ জয়ের অপেক্ষা ফুরাবে শ্রীলঙ্কার। এমন সুযোগ হাতছাড়া করেনি লঙ্কানরা। ১১০ রানে ভারতকে হারিয়েছে শ্রীলঙ্কা। মাহিশ থিকসানা, জেফরি ভান্দারসে, ভেল্লালাগের সামনে দাঁড়াতেই পারেননি ভারতীয় ব্যাটারেরা। লঙ্কানদের দেয়া ২৪৮ রানের লক্ষ্য তাড়া করতে নেমে ২৬.১ ওভারে ১৩৭ রানে গুটিয়ে যায় ভারত। এতে ১৯৯৭ সালের পর সবশেষ ২৭ বছরে এবারই প্রথম শ্রীলঙ্কার কাছে দ্বিপাক্ষিক সিরিজ হারলো ভারত। স্বাগতিকরা সিরিজ জিতে নিয়েছে ২-০ ব্যবধানে।

৩৫.২ ওভারে ১ উইকেটে ১৭১ রান তোলা শ্রীলঙ্কা শেষ পর্যন্ত ৫০ ওভার শেষ করে ৭ উইকেটে মাত্র ২৪৮ রানে। তবে জয়ের জন্য এই রানই যথেষ্ট হয়ে দাঁড়ায়। রোহিত শর্মা ছাড়া ভারতের থেকে ভয়ের কারণ হয়ে দাঁড়ায়নি আর কেউ। ইনিংস উদ্বোধন করতে নেমে ২০ বলে ঝড়ো ৩৫ করেন তিনি। তিনে নামা বিরাট কোহলি করেন ২০ রান। বাকিরা সবাই ছিলেন ব্যর্থ, আর কেউ ইনিংস বড় করতে পারেনি। শুভমন গিল (৬), ঋষভ পন্থ (৬), শ্রেয়শ আয়ার (৮), অক্ষর পটেল (২), পরাগ (১৫), শিবম দুবে (৯) রান পাননি। শেষ দিকে সুন্দরের ব্যাটে আসা ৩০ রান তিন অঙ্কের ঘর ছোঁয়ার আগেই অলআউট হওয়া থেকে বাঁচায়। ভেল্লালাগে ৫টি এবং ভান্দারসে ও থিকশানা ২টি করে উইকেট নেন।

ব্যাট হাতে শ্রীলঙ্কার শুরুটা হয় বেশ ভালো। পাতুম নিশাঙ্কা ও আভিস্কা ফার্নান্ডোর ওপেনিং জুটিতেই আসে ৮৯ রান। ৬৫ বলে ৪৫ রান করে নিশাঙ্কা ফেরার পর কুশল মেন্ডিসের সাথে আভিস্কার জুটিতে আসে আরো ৮২ রান। শতকের পথে ছুটতে থাকেন আভিস্কা। যদিও শেষ পর্যন্ত ৯৬ রানেই থামতে হয় তাকে। ফিরতে হয় ৪ রানের আক্ষেপ নিয়ে। অবশ্য দু’জন যখন খেলছিলেন, দেখে মনে হচ্ছিল ৩০০ রানের বেশি করবে শ্রীলঙ্কা। তবে শেষ পর্যন্ত আড়াই শ’ই হয়নি।"
2024-08-08 13:31:05,সেই ইচ্ছা পূরণ হতে যাচ্ছে: নওশাবা,"‘অভিনয় ক্যারিয়ারে নানা ধরনের সিনেমায় অভিনয় করেছি। কিন্তু ভালো গল্পের মুক্তিযুদ্ধের সিনেমায় কখনোই অভিনয় করিনি। ‘ছোঁয়া’ সিনেমা দিয়ে আমার সেই ইচ্ছা পূরণ হতে যাচ্ছে। ক্যামেরার সামনে নিজেকে কীভাবে তুলে ধরা যায় তা নিয়ে ভাবছি। পাশাপাশি প্রস্তুতিও চলছে কিছুটা। আশা করছি, নিজের সেরাটা দিয়ে এ সিনেমায় অভিনয় করব’।

‘ছোঁয়া’ সিনেমায় কাজের প্রসঙ্গে এভাবেই বললেন অভিনেত্রী ও মডেল কাজী নওশাবা আহমেদ। চলতি বছরের নভেম্বরে এ সিনেমার দৃশ্যধারণ শুরু হবে। এটি পরিচালনা করেছেন রকিবুল হাসান।

নওশাবা আরও বলেন, ‘রকিবুল হাসান আমার প্রিয় একজন নির্মাতা। ইতোমধ্যে ভালো কিছু সিনেমা তিনি নির্মাণ করেছেন। এবার তিনি ফিচার ফিল্ম বানাচ্ছেন। তাঁর এ যাত্রায় সহযাত্রী হতে পেরে ভালো লাগছে। সিনেমার গল্প অসাধারণ। যে কারোরই পছন্দ হবে। আমার অভিনীত চরিত্রটিও সুন্দর। শুটিংয়ে আগে নিজের অভিনীত চরিত্রটি নিয়ে বিস্তারিত বলতে চাই না। আমি চাই, দর্শক পর্দায়ই আমার চরিত্রটি সম্পর্কে জানুক। গল্প ও চরিত্র মিলে ভালো কিছু হবে এ আশা করাই যায়।’

সিনেমায় একটি গুরুত্বপূর্ণ চরিত্রে অভিনয় করবেন একুশে পদকপ্রাপ্ত বরেণ্য অভিনেত্রী দিলারা জামান। ‘ছোঁয়া’ সিনেমা ছাড়াও আবরার আতাহারের পরিচালনায় ‘আই অ্যাম আপ’ সিনেমার কাজ প্রায় শেষ করেছেন নওশাবা। এ ছাড়াও তাঁর হাতে রয়েছে আরও একটি সিনেমা।

দেশের গণ্ডি পেরিয়ে পশ্চিমবঙ্গের ‘যত কাণ্ড কলকাতাতে’ সিনেমায় নওশাবার অভিনয় করছেন এটি কমবেশি সবাই জানেন। সিনেমাটির কাজ শেষ হয়েছে। চলতি মাসের শেষের দিকে এর ডাবিং হবে। ডাবিংয়ে অংশ নিতে শিগগিরই কলকাতা যাবেন তিনি। এদিকে নওশাবা অভিনীত সিনেমা ‘ছাড়পত্র’ স্বল্পদৈর্ঘ্য চলচ্চিত্রটি সম্প্রতি কলকাতার ‘সাউথ এশিয়ান কলকাতা ফিল্ম ফেস্টিভ্যাল’-এ প্রদর্শিত হয়েছে। এটি পরিচালনা করেছেন অপরাজিতা সংগীতা।

উৎসবে অংশ নেওয়া প্রসঙ্গে এ অভিনেত্রী বলেন, ‘নিজের কোনো সিনেমা কলকাতার উৎসবে প্রদর্শিত হয়েছে। এটা আনন্দের। সিনেমার নির্মাতার সঙ্গে আমিও উৎসবে ছিলাম। দর্শকরা সিনেমাটির বেশ প্রশংসা করেছেন।’"
2024-08-08 13:30:35,ড. মুহাম্মদ ইউনূসের আগমন ঘিরে বিমানবন্দর এলাকায় কড়া নিরাপত্তা,"শেখ হাসিনা সরকার পতনের পর দেশে গঠন করা হচ্ছে অন্তর্বর্তীকালীন সরকার। এই সরকারের প্রধান হচ্ছেন ড. মুহাম্মদ ইউনূস। বৃহস্পতিবার রাত ৮টার দিকে বঙ্গভবনে শপথ নিতে প্যারিস থেকে দেশের উদ্দেশে রওনা হয়েছেন তিনি। তাকে স্বাগত জানাতে হযরত শাহজালাল আন্তর্জাতিক বিমানবন্দর এলাকায় নেওয়া হয়েছে কড়া নিরাপত্তা ব্যবস্থা।

বৃহস্পতিবার দুপুর ২টার দিকে এমিরেট্‌স এয়ারলাইন্সের একটি ফ্লাইটে বিমানবন্দরে অবতরণ করবেন তিনি।

বিমানবন্দরের ভিআইপি গেট এলাকা সরেজমিন ঘুরে এবং বিমান সেনাবাহিনীর সদস্যদের সঙ্গে কথা বলে জানা যায়, ড. মুহাম্মদ ইউনূসের আগমন ঘিরে হযরত শাহজালাল আন্তর্জাতিক বিমানবন্দর এলাকায় কড়া নিরাপত্তা ব্যবস্থা নেওয়া হয়েছে।

দ্বাদশ জাতীয় সংসদ বিলুপ্তির পর মঙ্গলবার রাতে বঙ্গভবনে রাষ্ট্রপতি মো. সাহাবুদ্দিনের সঙ্গে তিন বাহিনীর প্রধান ও ছাত্র আন্দোলনের সমন্বয়কদের বৈঠকে ড. মুহাম্মদ ইউনূসকে প্রধান করে দেশের পরবর্তী অন্তর্বর্তী সরকার গঠনের সিদ্ধান্ত হয়।

এরপর বুধবার নিজের ভেরিফায়েড ফেসবুক পেজে দেশবাসীর উদ্দেশে বার্তা দিয়েছেন নোবেল জয়ী ড. মুহাম্মদ ইউনূস। তিনি বলেন, আসুন আমরা আমাদের এই নতুন বিজয়ের সর্বোত্তম সদ্ব্যবহার নিশ্চিত করি। কোনো প্রকার ভুলের কারণে আমাদের এই বিজয় যেন হাতছাড়া হয়ে না যায়। আমি সবাইকে বর্তমান পরিস্থিতিতে শান্ত থাকতে এবং সব ধরনের সহিংসতা এবং স্থাবর-অস্থাবর সম্পদ বিনষ্ট করা থেকে বিরত থাকতে আহ্বান জানাচ্ছি। ছাত্র ও দলমত নির্বিশেষে সবাইকে শান্ত থাকার জন্য অনুরোধ করছি।

প্রসঙ্গত, গণবিক্ষোভের মুখে গত সোমবার বাংলাদেশ থেকে চলে যান সাবেক প্রধানমন্ত্রী শেখ হাসিনা। হাসিনা সরকারের পতনের পর দেশের নিয়ন্ত্রণ নেয় সেনাবাহিনী। এখন ড. মুহাম্মদ ইউনূসের অধীনে বাংলাদেশে অন্তর্বর্তীকালীন সরকার গঠিত হতে যাচ্ছে।"
2024-08-08 13:15:38,‘আমার মনে হয় না দেশের হয়ে খেলতে কোনো সমস্যা হবে’,"বিশ্বের অন্যতম সেরা অলরাউন্ডার সাকিব আল হাসান। একটা সময় বাংলাদেশের ক্রিকেট প্রেমীদের চোখের মণি ছিলেন সাকিব। পরিস্থিতি বদলেছে। ক্রিকেটের বাইশ গজে সাকিবের পারফরম্যান্স আগের মত নেই। ওয়েস্ট ইন্ডিজ ও যুক্তরাষ্ট্রে অনুষ্ঠিত হওয়া টি-টোয়েন্টি বিশ্বকাপে বলার মত কিছু করতে পারেননি সাকিব। হতাশার বিশ্বকাপ শেষে অল্প কদিনের বিশ্রাম নিয়ে দেশের সেরা অলরাউন্ডার চলে যান ফ্র্যাঞ্চাইজি লিগ খেলতে। প্রথমে যুক্তরাষ্ট্রে, এখন খেলছেন কানাডায়। সেখানকার গ্লোবাল টি-টোয়েন্টিতেও তার পারফরম্যান্স ততটা সন্তোষজনক নয়।

এর মধ্যেই দেশে শুরু হয় কোটা সংস্কার আন্দোলন, পরবর্তীতে যা রুপ নেয় সরকার পতনের আন্দোলনে। অবশেষে ৫ আগস্ট ছাত্রদের রক্তে ভেজা আন্দোলনে পতন ঘটে স্বৈরাচারী শেখ হাসিনার। পতন ঘটেছে আওয়ামী লীগ সরকারেরও। বিলুপ্ত হয়েছে সংসদ। সেই সংসদের একজন সদস্য ছিলেন সাকিবও। তবে ক্ষমতার পালাবদলে তার সংসদ সদস্যপদ বাতিল হয়েছে।

দেশের এমন অস্থিতিশীল পরিস্থিতিতে সাকিবের ফেরা নিয়ে তৈরি হয়েছে শঙ্কা। আগামী ১৬ আগস্ট পাকিস্তান সফরে যাবে বাংলাদেশ দল। ১২ আগস্ট পর্যন্ত সাকিবকে অনাপত্তিপত্র দিয়েছিল বিসিবি। পাকিস্তান সফরকে সামনে রেখে ১৩ আগস্ট ক্রিকেট বোর্ডে রিপোর্ট করে দলে যোগ দেওয়ার কথা তার। এই সফরে দুটি টেস্ট খেলবে টাইগাররা। দেশের এই উত্তপ্ত পরিস্থিতিতে সাকিব সেখানে থাকবেন কি না, এ প্রশ্ন থাকছেই। তাকে পাকিস্তান সফরের দলে রাখা হবে কি না সংশয় আছে তা নিয়েও।

সাকিবকে নিয়ে সংশয়ের কারণও আছে। এক সময় স্লোগান উঠত– ‘বাংলাদেশের জান, বাংলাদেশের প্রাণ সাকিব আল হাসান।’ তাকেই দেশের ক্রিকেটের সবচেয়ে বড় পোস্টারবয় হিসেবে জানে সারা বিশ্ব। কিন্তু দেশজুড়ে কোটা সংস্কার আন্দোলনকে কেন্দ্র করে পরিস্থিতি নিয়ে নীরব থাকায় তাকে অনেক সমালোচনার মুখে পড়তে হয়েছে। লাখো লাখো তরুণ ভক্তের জন্য তার কোনো বক্তব্য বা বিবৃতি ছিল না। দেশে যখন অসংখ্য প্রাণ ঝরে যাচ্ছিল, সাকিব তখন বিদেশি ফ্র্যাঞ্চাইজি লিগে খেলার পাশাপাশি পরিবার নিয়ে জম্পেশ সময় কাটাচ্ছিলেন। শুধু তাই নয়, দেশের ক্রান্তিলগ্নে যখন সবাই বুক চিতিয়ে লড়ছে, সাকিব উল্টো প্রশ্ন করেন—দেশের জন্য জনতা কী করেছে? এতে করে ইতোমধ্যে গ্রহণযোগ্যতা হারিয়েছেন সাকিব, ক্ষুব্ধ মানুষ তাকে কতটা চায়, আদৌ চায় কি না সেটি প্রশ্ন হলেও উত্তর অনেকটাই অনুমেয়। দেশের ক্রিকেটাঙ্গনে বড় প্রশ্ন সাকিব কি আর কখনো জাতীয় দলে ফিরতে পারবেন?

সাকিব অবশ্য ক্রিকেট সমর্থকদের আশার বাণী শুনিয়েছেন। আওয়ামী লীগের রাজনীতিতে যোগ দিয়ে বিতর্কিত হলেও সাকিব মনে করেন না জাতীয় দলের হয়ে খেলতে বাধার সম্মুখীন হবেন। মাঠে ভালো খেলেই সমর্থকদের মন জয় করবে জানিয়ে সাকিব বলেন, ‘আমার মনে হয় না দেশের হয়ে খেলতে কোনো সমস্যা হবে। এখন মানুষ যা কিছু বলছে, তা ইমোশনাল। মাঠে ভালো খেললেই সবার সমর্থন পাব আশা করি।’

বাঁহাতি এ অলরাউন্ডারের কাছে জানতে চাওয়া হয়েছিল, তিনি দেশে ফিরে পাকিস্তানে খেলতে যাবেন কিনা? উত্তরে বলেছেন, এখনও ঠিক করেননি।"
2024-08-08 13:12:29,রাবি প্রগতিশীল শিক্ষক সমাজ থেকে পদত্যাগ করলেন রায়সুল,"রাজশাহী বিশ্ববিদ্যালয়ের (রাবি) ‘মুক্তিযুদ্ধের চেতনা ও মূল্যবোধে বিশ্বাসী প্রগতিশীল শিক্ষক সমাজ’ থেকে এক শিক্ষক পদত্যাগ করেছেন। বুধবার সংগঠনটির আহ্বায়ক বরাবর পদত্যাগপত্র পাঠান রাবির আইন ও ভূমি প্রশাসন বিভাগের সহযোগী অধ্যাপক মো. রায়সুল ইসলাম।

পদত্যাগপত্রে তিনি জানান, রাজশাহী বিশ্ববিদ্যালয় অথোরিটি ২০২৩-এ তিনি আইন অনুষদের অধিকর্তা ক্যাটাগরিতে স্বতন্ত্র নির্বাচন করেন। সে সময় থেকে রাজশাহী বিশ্ববিদ্যালয় মুক্তিযুদ্ধের চেতনা ও মূল্যবোধে বিশ্বাসী প্রগতিশীল শিক্ষক সমাজের বিভিন্ন ইস্যুতে তার মতপার্থক্য সুস্পষ্ট হয়। সাম্প্রতিক কোটা আন্দোলনে সংগঠনটির ভূমিকা ও সাধারণ শিক্ষার্থীদের ওপর বিশ্ববিদ্যালয় প্রশাসনের বিভিন্ন পদক্ষেপসহ অনুচিত হয়রানির ঘটনায় রাজশাহী বিশ্ববিদ্যালয় মুক্তিযুদ্ধের চেতনা ও মূল্যবোধে বিশ্বাসী প্রগতিশীল শিক্ষক সমাজের ভূমিকায় তিনি ক্ষুব্ধ ও আশাহত। এমতাবস্থায় তিনি সংগঠনটি থেকে তার সদস্যপদ স্বেচ্ছায় ও সজ্ঞানে বাতিলের জন্য বিশেষভাবে অনুরোধ করেন।

তবে এ বিষয়ে সংগঠনটির আহ্বায়ক অধ্যাপক আব্দুল্লাহ আল মামুন বলেন, পদত্যাগের বিষয়টি বিশ্ববিদ্যালয়ের উপাচার্যের বিষয়। যিনি আমার বরাবর পদত্যাগপত্র দিয়েছেন তিনি হয়তো জানেন না।

এ বিষয়ে সহযোগী অধ্যাপক রায়সুল ইসলাম বলেন, ‘শুরু থেকেই এই সংগঠনের বিভিন্ন বিষয়ে আমার মতপার্থক্য ছিল। এরপর গত ১৪ তারিখ থেকে শিক্ষার্থীরা যৌক্তিক দাবি নিয়ে আন্দোলন করেছে। এই আন্দোলন ঠেকাতে বিশ্ববিদ্যালয় প্রশাসন ছাত্রলীগকে টাকা দিয়েছে। যাদের ফেসবুক প্রোফাইল লাল করা তাদের ডিবি পুলিশ দিয়ে, মামলা দিয়ে বিভিন্নভাবে হয়রানি করা হয়েছে।’

তিনি আরও বলেন, ‘শেষদিকে প্রশাসনের সম্মতিতে শিক্ষার্থীদের ওপর গুলি, টিয়ার শেল ছুঁড়া হয়েছে। সবকিছু জেনেও সংগঠনটি শিক্ষার্থীদের পক্ষে কোনো কাজ করেনি। একজন শিক্ষক হিসেবে আমার শিক্ষার্থীদের ওপর এমন অন্যায় আমি মেনে নিতে পারি না। তাই বিবেকের তাড়না থেকে মুক্তিযুদ্ধের চেতনা ও মূল্যবোধে বিশ্বাসী প্রগতিশীল শিক্ষক সমাজ থেকে পদত্যাগ করেছি।’"
2024-08-08 13:10:08,জেলা কারাগারে গোলাগুলি,"গাজীপুর জেলা কারাগারে গোলাগুলি শুরু হয়েছে। আজ বৃহস্পতিবার সকাল ১১টার দিকে এই গোলাগুলি শুরু হয়।

গুলির শব্দে আতঙ্কে রয়েছেন এলাকাবাসী। দুপুর ১টার দিকে এ প্রতিবেদন লেখা পর্যন্ত গোলাগুলি চলছে বলে জানা গেছে।

গাজীপুর জেলা কারাগারের জেল সুপার আনোয়ারুল করীম দুপুর ১টার দিকে এ তথ্য জানান।

এদিকে কারাগার সূত্রে জানা গেছে, কারাগারের ভেতরে ১৩ জন কারারক্ষী এবং ৩ জন কয়েদি গুলিবিদ্ধ হয়েছেন।"
2024-08-08 12:51:59,মানিকগঞ্জে থানার নিরাপত্তা ব্যবস্থা পরিদর্শন করলেন কর্মকর্তারা,"মানিকগঞ্জ জেলায় সব থানার নিরাপত্তা এবং ট্রাফিক নিয়ন্ত্রণে আনসার ও গ্রাম প্রতিরক্ষা বাহিনীকে দায়িত্ব দেওয়া হয়েছে। গত মঙ্গলবার রাতে সদর দপ্তরের এক নির্দেশনায় ঢাকাসহ সারাদেশে নিরাপত্তায় কাজ শুরু করেছে আনসার বাহিনী।

বুধবার দুপুরে জেলার আনসারের ঊধ্বর্তন কর্মকর্তারা বিভিন্ন থানার নিরাপত্তা ব্যবস্থা এবং গুরুত্বপূর্ণ সড়কের ট্রাফিক নিয়ন্ত্রণ পরিস্থিতি পরিদর্শন করেন। সেখানে ফোর্স ও স্থানীয় শিক্ষার্থীদের সঙ্গে কথা বলেন কর্মকর্তারা।

এ সময় মানিকগঞ্জ ৩৬ আনসার ব্যাটালিয়নের পরিচালক শিরিন সুলতানা, মানিকগঞ্জ জেলার জেলা কমান্ড্যান্ট, এ.এস.এম. সাখাওয়াৎ হোসাইন, সহকারী জেলা কমান্ড্যান্ট, উপজেলা আনসার ও ভিডিপি কর্মকর্তাসহ অন্যান্য কর্মকর্তারা উপস্থিত ছিলেন।

পরিদর্শন শেষে জেলা কমান্ড্যান্ট এ.এস.এম. সাখাওয়াৎ হোসাইন বলেন, মানিকগঞ্জ জেলার ৮টি ট্রাফিক পয়েন্টে ২০ জন আনসার ব্যাটালিয়ন সদস্য, ১৪ জন আনসার সদস্য এবং ৩৬ জন ভাতাভুক্ত ও ভিডিপি সদস্যসহ মোট ৭০ সদস্যকে ট্রাফিক নিয়ন্ত্রণে মোতায়েন করা হয়েছে।

তিনি বলেন, মানিকগঞ্জ জেলার ৩টি থানার নিরাপত্তায় ৫৪ জন আনসার ও ভিডিপি সদস্য মোতায়েন করা হয়েছে। পরে নির্দেশনা না আসা পর্যন্ত মানিকগঞ্জ জেলার অরক্ষিত থানার নিরাপত্তা এবং ট্রাফিক নিয়ন্ত্রণে আনসার ও গ্রাম প্রতিরক্ষা বাহিনীর সদস্যরা কাজ করে যাবে।"
2024-08-08 12:48:17,কর্মস্থলে যোগ দিতে পুলিশ সদস্যদের সহযোগিতা করার আহ্বান,"কর্মস্থলে যোগ দিতে সবাইকে পুলিশ সদস্যদের সহযোগিতা করতে আহ্বান জানিয়েছে পুলিশ সদর দপ্তর।

বৃহস্পতিবার সকালে পুলিশ সদর দপ্তর থেকে পাঠানো এক খুদে বার্তায় এই আহ্বান জানানো হয়।

খুদে বার্তায় আরও বলা হয়, পুলিশ সদস্যরা কর্মস্থলে আসার পথে বাধার সম্মুখীন হচ্ছেন বলে যে সংবাদ প্রচার করা হচ্ছে, সেগুলোর সত্যতা পাওয়া যায়নি। গুজবে বিভ্রান্ত না হওয়ার জন্য সবার প্রতি অনুরোধ জানিয়েছে পুলিশ।

এর আগে বুধবার পুলিশের নতুন মহাপরিদর্শক (আইজিপি) মো. ময়নুল ইসলাম সারা দেশে পুলিশ সদস্যদের ২৪ ঘণ্টার মধ্যে নিজ নিজ কর্মস্থলে যোগ দিতে আহ্বান জানিয়েছিলেন।

এর পরিপ্রেক্ষিতে যেসব পুলিশ সদস্য কর্মস্থলের উদ্দেশে রওনা হয়েছেন পথে তাদের সহযোগিতা করতে বিভিন্ন শ্রেণি-পেশার মানুষ, রাজনৈতিক দলের নেতা, ছাত্র-ছাত্রী ও আপামর জনসাধারণের কাছে আহ্বান জানিয়েছে পুলিশ সদর দপ্তর।"
2024-08-08 12:37:55,ট্রমা কাটিয়ে উঠবেন যেভাবে,"ট্রমা শব্দটি অনেকের কাছেই পরিচিত। নানা কারণে ট্রমা হতে পারে। যেমন- প্রাকৃতিক দুর্যোগ কিংবা মানুষ সৃষ্ট কারণে ট্রমা হতে পারে। আবার অনেকের জীবনে এমন কিছু ঘটনা ঘটে যা তারা সহজে ভুলতে পারে না। কারও আবার কোন ঘটনা দেখে বা অভিজ্ঞতা থেকেও ট্রমা হতে পারে।

ট্রমার শিকার হলে নিজের যত্ন নেওয়া খুব জরুরি। কী ভাবে ট্রমা থেকে বেরিয়ে আসবেন, সেদিকে খেয়াল রাখতে হবে। তার জন্য যতটা সম্ভব নিজেকে রিল্যাক্স রাখতে হবে। ট্রমা কাটিয়ে উঠতে কিছু টিপস মাথায় রাখতে পারেন। যেমন-

১. সংকটের সময়ে মাথা ঠান্ডা রাখুন। সব দায়িত্ব একা পালন করতে যাবেন না। যতটা দায়িত্ব আপনার পক্ষে পালন করা সম্ভব, ততটাই দায়িত্ব হাতে নিন। এতে আপনার ওপর মানসিক চাপ অনেকটাই কমবে।

২. ট্রমা থেকে বাঁচতে সবচেয়ে বেশি গুরুত্ব দিতে হবে পারিবারিক সম্পর্কে। পরিবারের লোকেদের সঙ্গে কোয়ালিটি সময় কাটান। দেখবেন নিজেকে অনেকটা চাপমুক্ত লাগছে।

৩. খুব বেশি মানসিক চাপ অনুভব করলে ধীরে ধীরে শ্বাস নিন। এক থেকে চার পর্যন্ত গুনুন। তারপর চার পর্যন্ত গুনে ধীরে ধীরে শ্বাস ছেড়ে দিন। কয়েকবার এরকম করুন।

৪. পুরনো সুখের স্মৃতি সঙ্গে জড়িত কোনও ছবি দেখুন, যা আপনার দেখতে ভাল লাগে।

৫. প্রচণ্ড স্ট্রেস লাগলে চোখ বন্ধ করে রাখুন কিছুক্ষণ। এতে একাগ্রতা বাড়বে। নেগেটিভ এনার্জি থেকে মুক্তি পাবেন। একটা খাতা নিয়ে আপনার স্ট্রেসের সম্ভাব্য কারণগুলো লিখে ফেলুন। এর ফলে স্ট্রেসের প্রকৃত কারণ আপনি নিজেই খুঁজে বের করতে পারবেন।

৬. নিজে নিজে ট্রমা থেকে বের হতে না পারলে অবশ্যই চিকিত্‍সকের সাহায্য নেবেন। ডাক্তারের পরামর্শ ছাড়া ট্রমা থেকে বেরিয়ে আসা খুবই কঠিন।

৭. যোগ ব্যায়াম করতে পারেন। এর ফলে মস্তিষ্কে এন্ডোর্ফিনের নিঃসরণ বাড়ে, যা মনকে প্রফুল্ল করে তোলে। তাছাড়া যোগ ব্যায়াম মেদ ঝরায় এবং অন্যান্য স্বাস্থ্য ঝুঁকিও কমিয়ে দেয়। তাই বিশেষজ্ঞের সাথে পরামর্শ করে আপনার শরীরের উপযোগী যোগ ব্যায়াম করুন।"
2024-08-08 12:15:39,এত মানুষের প্রাণহানিতে আমার হৃদয় ভেঙে গেছে: সায়মা ওয়াজেদ,"বাংলাদেশের চলমান পরিস্থিতি নিয়ে দুঃখ প্রকাশ করেছেন শেখ হাসিনার মেয়ে সায়মা ওয়াজেদ। তিনি সাম্প্রতিক সহিংসতায় বাংলাদেশি নাগরিকদের মৃত্যুর বিষয়টি নিয়ে শোক প্রকাশ করে বলেন, ‘এত মানুষের প্রাণহানিতে আমার হৃদয় ভেঙে গেছে। এই সংকটের সময়ে মায়ের সঙ্গে দেখা করতে পারছি না, তাকে আলিঙ্গন করতে পারছি না, এতেও আমার হৃদয় ভেঙে যাচ্ছে।’ খবর টাইমস অব ইন্ডিয়ার।

প্রধানমন্ত্রীর মেয়ে সায়মা ওয়াজেদ আজ বৃহস্পতিবার সামাজিক যোগাযোগমাধ্যম এক্সে (সাবেক টুইটার) পোস্ট করে এ হতাশার কথা জানান।

কোটা সংস্কারের আন্দোলনে বাংলাদেশে শিক্ষার্থীদের ওপর চালানো সহিংসতার একপর্যায়ে আন্দোলনের দাবি ‘এক দফায়’ রূপান্তরিত হয়। ছাত্র-জনতার অভ্যুত্থানের মুখে ৫ আগস্ট প্রধানমন্ত্রীর পদ থেকে পদত্যাগ করে ভারতে চলে যেতে বাধ্য হন শেখ হাসিনা। ভারতের উত্তর প্রদেশের গাজিয়াবাদের হিন্ডন বিমানঘাঁটিতে অবতরণের পর তাকে দিল্লির একটি অজ্ঞাত, সুরক্ষিত জায়গায় নিয়ে আসে ভারত সরকার।"
2024-08-08 12:04:31,রোগ প্রতিরোধ ক্ষমতা বাড়াতে উপকারী ভিটামিন ই সমৃদ্ধ খাবার,"ভিটামিন ই সামগ্রিক স্বাস্থ্য সুরক্ষার জন্য অপরিহার্য। ভিটামিন ই, একটি গুরুত্বপূর্ণ অ্যান্টিঅক্সিডেন্ট পুষ্টি। এটি ফ্রি র‌্যাডিকেল দ্বারা সৃষ্ট ক্ষতি থেকে কোষগুলিকে রক্ষা করে এবং ইমিউন ফাংশনকে সমর্থন করে। বিশেষজ্ঞদের মতে, এই ভিটামিনের ঘাটতি হলে রোগ প্রতিরোধ ক্ষমতা দুর্বল হয়ে পড়ে। সেই সঙ্গে পেশির দুর্বলতা এবং দৃষ্টি সমস্যাসহ বিভিন্ন স্বাস্থ্য সমস্যা হতে পারে। এই সমস্যাগুলি এড়াতে, ভিটামিন ই এর অভাবের লক্ষণগুলি বোঝা এবং আপনার দৈনন্দিন খাদ্যতালিকায় ভিটামিন ই সমৃদ্ধ খাবার অন্তর্ভুক্ত করা অত্যন্ত গুরুত্বপূর্ণ।

শরীরে ভিটামিন ই’য়ের অভাব হলে বেশ কিছু লক্ষণ দেখা দেয়। যেমন-

১. ভিটামিন ই এর অভাবের প্রথম লক্ষণগুলির মধ্যে একটি হল দুর্বল প্রতিরোধ ব্যবস্থা।

২.ভিটামিন ই চোখের স্বাস্থ্যের জন্য গুরুত্বপূর্ণ। অভাবের ফলে দৃষ্টি সমস্যা দেখা দিতে পারে, যেমন ঝাপসা দৃষ্টি বা রেটিনার কুপ্রভাব।

৩ শুষ্ক, ফ্ল্যাকি ত্বক এবং অকাল বার্ধক্য ভিটামিন ই এর অভাবের অন্যান্য লক্ষণ। পর্যাপ্ত ভিটামিন ই ছাড়া আপনার ত্বকের ক্ষতি হতে পারে এবং বার্ধক্যের লক্ষণ দেখাতে পারে।

৪. পেশি দুর্বলতা এবং সমন্বয় সমস্যাও ভিটামিন ই এর অভাবে হতে পারে।

৫. ভিটামিন ই-এর ঘাটতি হলে স্নায়বিক উপসর্গ যেমন অসাড়তা, হাঁটতে অসুবিধা ইত্যাদি দেখা দেয়।

আপনার যদি এই লক্ষণগুলি দেখা দেয় তাহলে এখন থেকেই এই ভিটামিন ই সমৃদ্ধ খাবার খান। যেমন-

১. বাদাম এবং বীজ হল ভিটামিন ই এর উৎকৃষ্ট উৎস। বাদাম, সূর্যমুখী বীজ এবং হ্যাজেলনাট এই ভিটামিনে বিশেষভাবে বেশি। আপনার সালাদে এক মুঠো বাদাম বা সূর্যমুখী বীজ ছিটিয়ে ভিটামিন ই গ্রহণকে বাড়িয়ে তুলতে পারে।

২. পাতাযুক্ত সবুজ শাকসবজি যেমন- পালং শাক, সুইস চার্ডের মতো শাক-সবজিও ভিটামিন ই-এর ভালো উৎস।

৩.কিছু উদ্ভিজ্জ তেল, যেমন সূর্যমুখী তেল, কুসুম তেল ভিটামিন ই সমৃদ্ধ। এই তেলগুলি রান্না বা সালাদ ড্রেসিংয়ে ব্যবহার করা আপনার শরীরে ভিটামিন ই য়ের মাত্রা বাড়াতে সাহায্য করতে পারে।

৪. কিছু মাছ যেমন স্যামন এবং ট্রাউট ইত্যাদিতে প্রচুর পরিমাণে ভিটামিন ই থাকে। আপনার খাদ্যতালিকায় মাছ অন্তর্ভুক্ত করা শুধুমাত্র আপনার ভিটামিন ই এর চাহিদা মেটাতে সাহায্য করে না বরং ওমেগা-৩ ফ্যাটি অ্যাসিডের মতো অন্যান্য উপকারী পুষ্টিও সরবরাহ করে। এছাড়াও কিছু ফল যেমন অ্যাভোকাডো এবং কিউই, ভিটামিন ই সমৃদ্ধ। এসব ফল শরীরে ভিটামিন ই’য়ের চাহিদা পূরণ করে।"
2024-08-08 11:59:51,"ঠাকুরগাঁওয়ে যাত্রীবাহী বাস ও তেলবাহী লরির সংঘর্ষ, নিহত ২","ঠাকুরগাঁওয়ে ঢাকা-পঞ্চগড় মহাসড়কে যাত্রীবাহী বাস ও তেলবাহী লরির সংঘর্ষ হয়েছে। এতে ঘটনাস্থলেই লরিচালক ও বাসযাত্রী নিহত হয়েছেন। আহত হয়ে হাসপাতালে চিকিৎসাধীন ১০ জন। আজ বৃহস্পতিবার সকালে এ দুর্ঘটনা ঘটে।

নিহতরা হলেন- বালিয়াডাঙ্গী উপজেলার লাহিড়ী গ্রামের সাহাদাৎ (৪৫) হোসেন ও ঠাকুরগাঁও সদর উপজেলার চামেশ্বরী গ্রামের গিয়াস উদ্দিনের ছেলে সানাউল্লাহ (৩০)।

ঠাকুরগাঁও ফায়ার সার্ভিস ও সিভিল ডিফেন্সের ইন্সপেক্টর মোজাম্মেল হক জানান, দুর্ঘটনা খবর পেয়ে ফায়ার সার্ভিসের দুইটি ইউনিট ঘটনাস্থলে থেকে আহতদের উদ্ধার করে ঠাকুরগাঁও ২৫০ শয্যা জেনারেল হাসপাতালে চিকিৎসার জন্য পাঠায়।

ঠাকুরগাঁও ২৫০ শয্যা বিশিষ্ট জেনারেল হাসপাতালের আবাসিক মেডিকেল অফিসার মো. রাকিবুল ইসলাম চয়ন বলেন, দুর্ঘটনায় এ পর্যন্ত দুজন নিহত হয়েছেন। একজনকে মৃত অবস্থায় ঠাকুরগাঁও হাসপাতালে নিয়ে আসা হয়। অন্যজন চিকিৎসাধীন অবস্থায় মারা যান।"
2024-08-08 11:56:09,ময়মনসিংহে শিল্পাচার্য জয়নুল আবেদিনের আবক্ষ ভাস্কর্য ভাঙচুর,"ময়মনসিংহ নগরে শিল্পাচার্য জয়নুল আবেদিনের আবক্ষ ভাস্কর্য ভাঙচুর করা হয়েছে। ভাস্কর্যটির নাক-মুখ ভেঙে দেওয়া হয়েছে।

গত সোমবার প্রধানমন্ত্রীর পদ থেকে শেখ হাসিনার পদত্যাগের খবর শোনার পর ময়মনসিংহ নগরে আনন্দ মিছিল বের হয়। ওই দিন সন্ধ্যায় এক দল লোক ভাস্কর্যটি ভাঙচুর করে।

জয়নুল আবেদিন সংগ্রহশালার উপকিপার মুকুল দত্ত বলেন, সোমবার সন্ধ্যার আগমুহূর্তে একদল লোক অটোরিকশা দিয়ে এসে ভাস্কর্যটি ভাঙতে শুরু করে। তখন আনন্দ মিছিল থেকে ছড়িয়ে থাকা অনেক শিক্ষার্থীও এলাকাটিতে ছিল। সংগ্রহশালার কর্মী ও উপস্থিত কিছু শিক্ষার্থী বিক্ষুব্ধ লোকজনকে বোঝানোর চেষ্টা করেন, জয়নুল আবেদিন কোনো রাজনৈতিক ব্যক্তি নন। এরপর ভাঙচুর বন্ধ করে তারা চলে যায়।

জয়নুল আবেদিন ১৯১৪ সালের ২৯ ডিসেম্বর ময়মনসিংহে জন্মগ্রহণ করেন। আন্তর্জাতিক খ্যাতিসম্পন্ন প্রতিভাবান এই শিল্পীকে ইনস্টিটিউট অব আর্টস অ্যান্ড ক্র্যাফটস প্রতিষ্ঠার মাধ্যমে বাংলাদেশে আধুনিক শিল্প আন্দোলনের পথিকৃৎ বলে ধরে নেওয়া হয়।"
2024-08-08 11:50:27,জাতীয় দলে খেলবেন সাকিব,"দেশের বর্তমান পরিস্থিতির প্রভাব ক্রীড়াঙ্গনেও পড়েছে। ক্রিকেটে সেটা একটু বেশিই। নিরাপত্তা সংকটে অনুশীলন করতে পারছিল না জাতীয় দল। আজ থেকে তাদেরও মাঠে নামার কথা। কারণ, নাজমুল হোসেন শান্তদের প্রস্তুত হতে হবে পাকিস্তান সফরের জন্য। বিশ্ব টেস্ট চ্যাম্পিয়নশিপের দুই টেস্টের সিরিজ খেলতে ১৬ আগস্ট পাকিস্তান যাওয়ার কথা থাকলেও সাকিব আল হাসানের দেশে ফেরা ও নিরাপত্তা নিয়ে উদ্বেগের বিষয় সামনে এসেছে।

গতকাল মিরপুর শেরেবাংলা স্টেডিয়ামে ক্রিকেট পরিচালনা বিভাগের ডেপুটি ম্যানেজার শাহরিয়ার নাফীসের কাছে এ ব্যাপারে জানতে চাওয়া হলে তিনি বলেন, পরিস্থিতি স্বাভাবিক হলে নিরাপত্তা ঝুঁকি থাকবে না। সাকিবও মনে করেন, জাতীয় দলে খেলতে বা দেশে ফেরা নিয়ে কোনো সমস্যা হবে না তাঁর।

সাকিব জাতীয় দলের ক্রিকেটার হলেও সদ্য বিদায়ী আওয়ামী লীগ সরকারের নির্বাচিত সংসদ সদস্য ছিলেন মাগুরা-১ আসন থেকে। সরকার বিলুপ্ত হলেও ক্রিকেটার সাকিব জাতীয় দলের খেলোয়াড়। পাকিস্তানের বিপক্ষে টেস্ট সিরিজে খেলতে পারেন তিনি। জাতীয় দলে নির্বাচিত হলে তিনি খেলবেন বলে মনে করেন নাফীস, ‘উনি (সাকিব) যদি দলে নির্বাচিত হন, তাহলে তো স্বাভাবিকভাবে বাংলাদেশে এসে যোগ দিয়ে যাবেন বা দলে যোগ দেবেন। সেটা নির্বাচক প্যানেল সেটা ঠিক করবে। একটা ছোট উদাহরণ দিই, অনেক সময় খেলোয়াড়রা ব্যক্তিগত কারণে বা অসুস্থতার কারণে হোক সিরিজ খেলেন না। ব্যক্তিগত সেই জায়গাটা তো আমরা খেলোয়াড়দের দিয়ে থাকি। এখন পর্যন্ত আমাদের যে ভাবনা, ১২ তারিখ পর্যন্ত তার এনওসি দেওয়া আছে। সে সিলেকশন হবে কি হবে না, সেটা বাংলাদেশ ক্রিকেট বোর্ডের সিলেকশন কমিটির দায়িত্ব।’

জাতীয় দল নির্বাচকদের সঙ্গে সাকিবকে দলে নেওয়ার প্রসঙ্গে জানতে চাওয়া হলে নাম প্রকাশ না করার শর্তে একজন বলেন, ‘তার পরিকল্পনা আমাদের জানতে হবে। পাকিস্তানের পর ভারতেও খেলতে যাবে কিনা, সেটা জানা দরকার। সাকিবের সঙ্গে কথা বলে বিষয়গুলো ঠিক করতে হবে।’

বিশ্বকাপের পর বৈশ্বিক টি২০ ক্রিকেট লিগে খেলছেন সাকিব। যুক্তরাষ্ট্রের মেজর ক্রিকেট লিগ শেষ করে এখন খেলছেন কানাডার গ্লোবাল টি২০ লিগে। ১২ আগস্ট পর্যন্ত খেলার সুযোগ পাবেন তিনি। এ ব্যাপারে শাহরিয়ার নাফীস বলেন, ‘সাকিবের ১২ আগস্ট পর্যন্ত এনওসি আছে। ১৩ আগস্ট তার দেশে আসার কথা, আমাদের কাছে রিপোর্ট করার কথা। আজকে যেহেতু ৭ আগস্ট, তার আরও দু-তিনটা খেলা আছে। তার সঙ্গে যোগাযোগ করব এবং তার পরিকল্পনা জানার চেষ্টা করব। নিরাপত্তার ব্যাপার তো রয়েছেই, শুধু সাকিব বলে কথা না। খেলোয়াড়দের নিরাপত্তার বিষয় আছে, আমাদের সিনিয়র ভাইদের নিরাপত্তার বিষয়ও আছে। রাষ্ট্রপতির আদেশ অনুযায়ী সাকিব এখন সংসদ সদস্য নন। তিনি একজন ক্রিকেটার।’

আওয়ামী লীগের রাজনীতিতে যোগ দিয়ে বিতর্কিত হলেও সাকিব মনে করেন না জাতীয় দলের হয়ে খেলতে বাধার সম্মুখীন হবেন, ‘আমার মনে হয় না দেশের হয়ে খেলতে কোনো সমস্যা হবে। এখন মানুষ যা কিছু বলছে, তা ইমোশনাল। মাঠে ভালো খেললেই সবার সমর্থন পাব আশা করি।’ বাঁহাতি এ অলরাউন্ডারের কাছে জানতে চাওয়া হয়েছিল, তিনি দেশে ফিরে পাকিস্তানে খেলতে যাবেন কিনা? উত্তরে বলেছেন, এখনও ঠিক করেননি।"
2024-08-08 11:25:50,পশ্চিমবঙ্গের সাবেক মুখ্যমন্ত্রী বুদ্ধদেব ভট্টাচার্য মারা গেছেন,"পশ্চিমবঙ্গের সাবেক মুখ্যমন্ত্রী বর্ষীয়ান রাজনীতিবিদ বুদ্ধদেব ভট্টাচার্য (৮০) মারা গেছেন। আজ বৃহস্পতিবার সকাল ৮টা ২০ মিনিটে কলকাতার পাম অ্যাভিনিউয়ের বাড়িতে তিনি মারা যান। সকালে বুদ্ধদেবের মৃত্যুর খবর জানান তাঁর ছেলে সুচেতন ভট্টাচার্য। তিনি দীর্ঘদিন ধরে ফুসফুসের সমস্যায় ভুগছিলেন।

বুদ্ধদেব ভট্টাচার্য ২০০০ থেকে ২০১১ পর্যন্ত পশ্চিমবঙ্গের মুখ্যমন্ত্রী ছিলেন। এরপর কিছুদিন রাজনীতিতে সক্রিয় ছিলেন। তবে এক যুগেরও বেশি সময় আগে রাজনীতি থেকে অবসর নিয়েছিলেন তিনি।

কয়েক মাস আগেই মারাত্মক শারীরিক সমস্যায় ভুগেছিলেন, শ্বাসকষ্টের সমস্যা বেড়ে যাওয়ায় হাসপাতালে ভর্তি হতে হয়েছিল তাঁকে। এছাড়াও ছিল নানাবিধ বার্ধক্যজনিত সমস্যা। গত কয়েক বছর ধরে বাড়িতে নিয়মিত চিকিৎসকদের পর্যবেক্ষণে ছিলেন তিনি। গত বছর আগস্টে ১২ দিন পর হাসপাতালে থাকার পরে পাম অ্যাভিনিউয়ের বাড়িতে ফিরেছিলেন বুদ্ধদেব ভট্টাচার্য। সেই থেকে বাড়িতেই বাইপ্যাপ সাপোর্টে ছিলেন তিনি। সেই সঙ্গে লাগানো ছিল রাইলস টিউবও।

পরিবার সূত্রে জানা যায়, গত ৩ দিন জ্বরে ভুগছিলেন সাবেক মুখ্যমন্ত্রী বুদ্ধদেব ভট্টাচার্য। তবে অবস্থা স্থিতিশীল ছিল। আজ সকালে জ্বর বাড়ে। চিকিৎসকদের সঙ্গে কথা বলে হাসপাতালে নেওয়ার কথা ছিল। কিন্তু তার আগেই তিনি মারা যান।

১৯৪৪ সালের ১ মার্চে জন্ম গ্রহণ করেন বুদ্ধদেব ভট্টাচার্য। পাঁচ দশকের বর্ণময় রাজনীতিতে উজ্জ্বল নাম বুদ্ধদেবের। দীর্ঘদিন ধরে পলিটব্যুরো সদস্য ছিলেন তিনি। ১৯৭২ সালে সিপিএমের রাজ্য সম্পাদক হয়েছিলেন বুদ্ধদেব। ১৯৭৭ সালে কাশীপুর-বেলগাছিয়া কেন্দ্রে প্রথম বার বিধায়ক হিসাবে নির্বাচিত হন তিনি। ১৯৯৬ সালে রাজ্যে স্বরাষ্ট্র দপ্তরের মন্ত্রী ছিলেন বুদ্ধদেব। ১৯৯৯ সালে উপমুখ্যমন্ত্রী হন তিনি। ২০০০ থেকে ২০১১ সাল পর্যন্ত টানা ১১ বছর রাজ্যের মুখ্যমন্ত্রী ছিলেন বুদ্ধদেব। ২০১১ সালের বিধানসভা নির্বাচনে যাদবপুর কেন্দ্র থেকে পরাজয়ের পর সক্রিয় রাজনীতি থেকে ক্রমশই দূরে সরে যেতে থাকেন বুদ্ধদেব ভট্টাচার্য।

দলীয় কর্মসূচিতে শেষবার ব্রিগেড জনসমাবেশে গিয়েছিলেন ২০১৯ সালে। তবে তখনও তিনি বেশ অসুস্থ ছিলেন। সভামঞ্চের নীচে গাড়িতে মিনিট পনেরো বসে বাড়ি ফিরে গিয়েছিলেন তিনি। দক্ষিণ কলকাতার বালিগঞ্জে পাম অ্যাভিনিউয়ে আড়ম্বরহীন জীবন কাটিয়েছেন বুদ্ধদেব।"
2024-08-08 11:06:28,বাংলাদেশের অন্তর্বর্তী সরকার নিয়ে যা বলছে যুক্তরাষ্ট্র,"বাংলাদেশের অন্তর্বর্তী সরকারের সঙ্গে কাজ করতে প্রস্তুতি রয়েছে বলে জানিয়েছে যুক্তরাষ্ট্র। একই সঙ্গে বাংলাদেশের সার্বিক ঘটনার দিকে নজর রাখার কথাও জানিয়েছে দেশটি।

স্থানীয় সময় বুধবার মার্কিন পররাষ্ট্র দপ্তরের নিয়মিত প্রেস ব্রিফিংয়ে দপ্তরের মুখপাত্র ম্যাথিউ মিলার বলেন, ‘যুক্তরাষ্ট্র বাংলাদেশের ঘটনার দিকে নজর রাখছে। আমরা স্পষ্টতই অন্তর্বর্তী সরকারের প্রধান হিসেবে মুহাম্মদ ইউনূসের নিয়োগ দেখছি।’

বাংলাদেশের দ্রুত অগ্রসরমান উন্নয়ন সংক্রান্ত এক প্রশ্নের জবাবে মিলার বলেন, আমরা মনে করি অন্তর্বর্তী সরকার বাংলাদেশে দীর্ঘমেয়াদী শান্তি ও রাজনৈতিক স্থিতিশীলতা প্রতিষ্ঠায় গুরুত্বপূর্ণ ভূমিকা পালন করবে।

এদিকে মার্কিন পররাষ্ট্র দপ্তরের একজন মুখপাত্র ভারতীয় বার্তা সংস্থা পিটিআইকে বলেছেন, বাংলাদেশের অন্তর্বর্তী সরকার নিয়ে সব সিদ্ধান্তের ক্ষেত্রে গণতান্ত্রিক নীতি, আইনের শাসন ও বাংলাদেশি জনগণের ইচ্ছাকে সম্মান করা উচিত। আমরা বুঝতে পেরেছি নোবেল বিজয়ী মুহাম্মদ ইউনূস বাংলাদেশের অন্তর্বর্তী সরকারের নেতৃত্ব দিতে সম্মত হয়েছেন। আমরা অন্তর্বর্তী সরকারের সঙ্গে কাজ করতে প্রস্তুত রয়েছি। কারণ এটি বাংলাদেশের জনগণের গণতান্ত্রিক ভবিষ্যৎ নির্ধারণ করবে।"
2024-08-08 11:04:01,"‘প্রকৃতি হিসাব রাখে মা’, শেখ হাসিনাকে ইঙ্গিত করে যা লিখলেন পরীমণি","তিন বছর আগে ২০২১ সালের ৮ জুন রাজধানীর বোট ক্লাবে এক ব্যবসায়ীর বিরুদ্ধে ধর্ষণ ও হত্যাচেষ্টার অভিযোগ তুলেছিলেন চিত্রনায়িকা পরীমণি। এ অভিযোগে মামলাও করেছিলেন তিনি।

সে বছরের ৪ আগস্ট নিজ বাসা থেকে পরীমনিকে গ্রেপ্তার করেছিল র‌্যাপিড অ্যাকশন ব্যাটালিয়ন (র‌্যাব)। পরদিন তাঁর বিরুদ্ধে বনানী থানায় মাদক মামলা করা হয়। গ্রেপ্তারের দিনও লাইভে গিয়ে শেখ হাসিনাকে ‘মা’ বলে সম্বোধন করেন পরী। কিন্তু সেদিন শেখ হাসিনার কাছে সাহায্য চেয়েও রেহাই পাননি তিনি।

গ্রেপ্তারের পর পরীকে তিন দফায় রিমান্ডেও নেওয়া হয়েছিল। পরে ১ সেপ্টেম্বর জামিনে মুক্তি পান পরীমণি। কিন্তু গ্রেপ্তারের দিনটি এখনো পরীর জীবনের কালরাত। সেই ৫ আগস্টের কথা এখনো ভুলতে পারছেন না নায়িকা।

কোটা সংস্কার আন্দোলন থেকে শুরু করে সরকার পতনের এক দফা দাবিতে শেষ পর্যন্ত ক্ষমতা ছাড়তে বাধ্য হয়েছেন শেখ হাসিনা। তাঁর পতনের পরই সেই ভয়াল ৫ আগস্টের স্মৃতিচারণা করেছেন এই নায়িকা। এ দুটি ঘটনার মধ্যেই যোগসূত্র খুঁজে পরীমনি সামাজিক যোগাযোগমাধ্যমে লিখেছেন, ‘তিন বছর আগে এই ৫ আগস্ট যেভাবে আমার স্বাধীনতা কেড়ে নিয়েছিল। প্রকৃতি হিসাব রাখে মা।’ সঙ্গে জুড়ে দেন বাংলাদেশের পতাকা।

শুরু থেকেই কোটা সংস্কার আন্দোলনের ছাত্রদের পক্ষে ছিলেন ঢাকাই সিনেমার নায়িকা পরীমনি। তাই এ বিষয়ে সামাজিক যোগাযোগমাধ্যমেও সরব ছিলেন অভিনেত্রী। আরেকটি স্ট্যাটাসে তিনি লিখেছেন, ‘শান্তি চাই! লুটপাট, থানা আক্রমণ, প্রতিহিংসা চাই না! আমরা সংযত হই, দায়িত্ববান হই। প্রিয় বাংলাদেশে আর রক্তপাত চাই না।’ গত ১৫ জুলাইয়েও পরীমনি লিখেছিলেন, ‘নারীর প্রতি সহিংসতায় আপনার জবান বন্ধ থাকলে আপনি মুনাফিক।’

আগামীতে পরীমণি অভিনীত ‘রঙিলা কিতাব’ এবং কলকাতার সিনেমা ‘ফেলুবক্সী’ মুক্তি পাওয়ার কথা রয়েছে। ‘ফেলুবক্সী’তে তাঁর বিপরীতে আছেন টালিউড অভিনেতা সোহম চক্রবর্তী। পাশাপাশি দেখা যাবে ওপার বাংলার জনপ্রিয় অভিনেত্রী মধুমিতা সরকারকেও।"
2024-08-08 11:00:37,পদত্যাগ করলেন অতিরিক্ত অ্যাটর্নি জেনারেল এস এম মুনীর,"অতিরিক্ত অ্যাটর্নি জেনারেল এস এম মুনীর পদত্যাগ করেছেন। বৃহস্পতিবার অ্যাটর্নি জেনারেল অফিসে তিনি পদত্যাগপত্র জমা দেন।

এর আগে অ্যাটর্নি জেনারেল এ এম আমিন উদ্দিন ও আরেক অতিরিক্ত অ্যাটর্নি জেনারেল শেখ মো. মোরসেদ পদত্যাগ করেন।

২০২০ সালের ১ সেপ্টেম্বর সুপ্রিম কোর্ট আইনজীবী সমিতির সাবেক সম্পাদক ও জ্যেষ্ঠ আইনজীবী এস এম মুনীরকে অতিরিক্ত অ্যাটর্নি জেনারেল হিসেবে নিয়োগ দেয় সরকার।"
2024-08-08 10:44:08,ছাত্র-জনতার কাছে মঞ্চকর্মীরা যে পাঁচ প্রশ্ন রাখলেন,"ছাত্র-জনতার অভূতপূর্ব ঐতিহাসিক গণ-অভ্যুত্থানের পরে দেশজুড়ে দুর্বৃত্তরা জ্বালাও-পোড়াও ও ধ্বংসাত্মক কাজে লিপ্ত হয়েছে। সংখ্যালঘুদের ওপর নৃশংস আক্রমণ, ভাস্কর্য এবং শিল্পকর্ম ভাঙচুর, থিয়েটার দলের ওপর আঘাত এবং জ্বালাও-পোড়াও চলছে নির্বিচারে। এই প্রেক্ষাপটে উদ্বিগ্ন বাংলাদেশের থিয়েটারকর্মীরা। তারা মনে করেন, শিল্পী, শিল্প স্থাপনা এবং শিল্পকর্ম দেশের সম্পদ।

গণ-অভ্যুত্থানকে কেউ যেন কালিমা লিপ্ত করতে না পারে সেদিকে কড়া নজর রাখার প্রতি গুরুত্ব আরোপ করেছেন বিক্ষুব্ধ থিয়েটারকর্মীরা।

বুধবার (৭ আগস্ট) রাজধানীর সেগুনবাগিচায় বাংলাদেশ শিল্পকলা একাডেমির জাতীয় নাট্যশালার সামনে মঞ্চকর্মীরা এই ধ্বংসাত্মক কাজের প্রতিবাদ জানান। উল্লাস-উচ্ছ্বাস যাতে কোনো রকম প্রতিহিংসার জন্ম না দেয় সেদিকে দায়িত্বশীল নাগরিকদের সজাগ থাকতে অনুরোধ করেন। এই পরিপ্রেক্ষিতে তারা আন্দোলনকারী শিক্ষার্থীসহ দেশের আপামর জনগণের কাছে পাঁচটি প্রশ্ন রেখেছেন।

সেগুলো হলো-

এক. শিল্প, শিল্প ও ঐতিহাসিক স্থাপনার সুরক্ষা প্রদানে চরম অরাজকতার পরেও এখন পর্যন্ত ব্যবস্থা নেওয়া হচ্ছে না কেন? এর পেছনে কোনো নীলনকশা থাকলে তা বানচাল করা হচ্ছে না কেন?

দুই. সংখ্যালঘু সম্প্রদায়কে সুরক্ষা প্রদানে এবং চলমান সব ধরনের সহিংসতা বন্ধে কোনো ধরনের দৃশ্যমান পদক্ষেপ নেওয়া হচ্ছে না কেন? এমন পদক্ষেপ এখন নেবে? রাষ্ট্রপতি নাকি সেনাবাহিনী?

তিন. সর্বোপরি, গণ-অভ্যুত্থান সফল করা আন্দোলনকারী শিক্ষার্থীদের সঙ্গে সমাজের বিভিন্ন শ্রমজীবী ও পেশাজীবী শ্রেণি, সিভিল প্রশাসন এবং মিলিটারি প্রশাসনের সমন্বিত আলাপ ও আলোচনা শুরু না করে বঙ্গভবনে বিভিন্ন রাজনৈতিক দলের সঙ্গে আলাপ করার মাধ্যমে জনগণকে কি বার্তা দেওয়া হচ্ছে?

চার. বাংলাদেশ বর্তমানে কার শাসনে কোন বিধি অনুসারে চলছে? সেনাপ্রধানের, নাকি প্রেসিডেন্টের, নাকি স্পিকারের তত্ত্বাবধানে নাকি মন্ত্রিসভার অধীনে? ছাত্ররা অসহযোগের ডাক দিয়েছে। তাহলে তাদের বাদ দিয়ে আইএসপিআর কোন ক্ষমতাবলে সব কিছু খোলার ডাক দিল?

পাঁচ. গণভবন, বিভিন্ন থানাসহ অন্যান্য গুরুত্বপূর্ণ সরকারি স্থাপনা সুরক্ষায় পুলিশের উপস্থিতি নেই কেন? পুলিশের অবর্তমানে সেনাবাহিনী সুরক্ষা প্রদানে ব্যর্থ হলো কেন?

উল্লেখিত প্রশ্নের পাশাপাশি মঞ্চকর্মীরা বলেন, ‘আমরা যে মুখস্থ জুজুর ভয়ে কাবু ছিলাম এত দিন সেই জুজু যেন আমাদের শিল্পী, শিল্প স্থাপনা, সংখ্যালঘু ভাই-বোন এবং পরিবারগুলোকে ভীত, সন্ত্রস্ত এবং আস্থাহীন না করে তোলে তার আবেদন জানাচ্ছি সংশ্লিষ্ট সব মহলের কাছে। অতি দ্রুত দেশের জনগণের সুরক্ষা এবং সহিংসতা বন্ধের জন্যও কার্যকর ব্যবস্থা গ্রহণের দাবি জানাচ্ছি।’

আয়োজনে লিখিত বক্তব্য পাঠ করেন বটতলার নাট্যকর্মী ও নির্দেশক কাজী রোকসানা রুমা।

এ সময় উপস্থিত ছিলেন নৃত্যশিল্পী মুনমুন আহমেদ, প্রাচ্যনাটের দল প্রধান ও নির্দেশক আজাদ আবুল কালাম, অভিনেতা কাজী তৌফিকুল ইসলাম ইমন, অভিনেত্রী ত্রপা মজুমদার, আলোক নির্দেশক ঠান্ডু রায়হান, অভিনেত্রী নাজনীন হাসান চুমকি, নির্মাতা রেদওয়ান রনি, অভিনেতা-নির্দেশক মোহাম্মদ বারী, সংগীতশিল্পী অভিনেতা সাইফুল ইসলাম জার্নাল, শান্ত-মারিয়াম ইউনিভার্সিটি অব ক্রিয়েটিভ টেকনোলজির নৃত্যকলা বিভাগের শিক্ষক মানামী তানজানা অর্থিসহ আরো অনেকে।"
2024-08-08 10:34:27,নজরুল বিশ্ববিদ্যালয়ে ছাত্র রাজনীতি বন্ধ ঘোষণা,"ক্যাম্পাসে ছাত্র রাজনীতি বন্ধ ঘোষণা করেছে জাতীয় কবি কাজী নজরুল ইসলাম বিশ্ববিদ্যালয় প্রশাসন। বুধবার রাতে উপাচার্যের অনুমোদনক্রমে বিশ্ববিদ্যালয়ের রেজিস্ট্রার কৃষিবিদ ড. মো. হুমায়ুন কবীর স্বাক্ষরিত এক বিজ্ঞপ্তির মাধ্যমে ক্যাম্পাসে ছাত্র রাজনীতি বন্ধ ঘোষণা করা হয়।

বিজ্ঞপ্তিতে উল্লেখ করা হয়, বৈষম্যবিরোধী ছাত্র আন্দোলনের দাবির পরিপ্রেক্ষিতে ৭ আগস্ট জাতীয় কবি কাজী নজরুল ইসলাম বিশ্ববিদ্যালয়ের নীতিনির্ধারণী ব্যক্তিবর্গের সঙ্গে এক জরুরি বৈঠকের সুপারিশের ভিত্তিতে ক্যাম্পাসে ছাত্র রাজনীতি বন্ধের নীতিগত সিদ্ধান্ত গৃহীত হয়েছে।

এর আগে মঙ্গলবার বিশ্ববিদ্যালয়ের নজরুল ভাস্কর্যে ক্যাম্পাসে ছাত্র রাজনীতি নিষিদ্ধসহ সাত দফা দাবি জানান বৈষম্যবিরোধী ছাত্র আন্দোলনের নেতারা। এ সময় ২৪ ঘণ্টার মধ্যে সব ধরনের দলীয় শিক্ষক ও ছাত্র রাজনীতি নিষিদ্ধ করা এবং অবিলম্বে আইন প্রণয়ন করে ছাত্র সংসদ চালু করে নির্বাচনের ব্যবস্থা করার দাবি জানান শিক্ষার্থীরা।"
2024-08-08 09:56:35,শরীয়তপুরে স্বেচ্ছাসেবক লীগ নেতাকে কুপিয়ে হত্যা,"শরীয়তপুরের ভেদরগঞ্জে ফারুক মোল্লা (৪৫) নামের এক স্বেচ্ছাসেবক লীগ নেতাকে কুপিয়ে হত্যা করেছে দুর্বৃত্তরা। এসময় কুপিয়ে জখম করা হয় তার ছোট ভাই ফরহাদ মোল্লাকে (৩৫)। বুধবার রাতে উপজেলার চরকুমারীয়া ইউনিয়নের গনি মোল্লার কান্দি এলাকায় এ ঘটনা ঘটে।

নিহত ফারুক ওই ইউনিয়নের স্বেচ্ছাসেবক লীগের সহ-সভাপতি ।

স্বজন ও স্থানীয়রা জানান, বুধবার রাতে দেশীয় অস্ত্র নিয়ে স্থানীয় স্বেচ্ছাসেবক লীগ নেতা ফারুক মোল্লার বসতবাড়িতে হামলা চালায় দুর্বৃত্তরা। তারা বাড়িতে ঢুকে ফারুক মোল্লা ও তার ছোট ভাই ফরহাদ মোল্লাকে ধারালো অস্ত্র দিয়ে কুপিয়ে গুরুতর জখম করে। এসময় পরিবারের লোকজন এগিয়ে এলে তাদেরকেও মারধর করা হয়। এরপর দুর্বৃত্তরা তাদের ১২টি বসত ঘরে আগুন ধরিয়ে দিয়ে চলে যায়। পরে স্বজনরা ফারুক ও ফরহাদকে উদ্ধার করে ডামুড্যা উপজেলা স্বাস্থ্য কমপ্লেক্সে নিয়ে যান। এসময় কর্তব্যরত চিকিৎসক ফারুককে মৃত ঘোষণা করেন। আর ফরহাদকে উন্নত চিকিৎসার জন্য শরীয়তপুর সদর হাসপাতালে পাঠানো হয়।

নিহতের ভাই ও স্থানীয় ইউপি সদস্য সিরাজ মোল্লা বলেন, ‘আমরা রাজনীতি করার সময়ে কারো কোনো ক্ষতি করিনি। সম্রাট, অশ্রু, অনিক আমার ভাইকে ধারালো অস্ত্র দিয়া কোপাইছে। আমার আরেক ভাইয়ের অবস্থাও খুব খারাপ, মনে হয় সেও বাঁচব না। ওরা আমাগো বাড়িঘর সব জ্বালাই দিছে। আমরা ওগো বিচার চাই।’

ডামুড্যা উপজেলা স্বাস্থ্য কমপ্লেক্সের চিকিৎসক আনিকা বলেন, স্বজনরা ফারুককে গুরুতর আহত অবস্থায় নিয়ে এসেছিল। চিকিৎসাধীন অবস্থায় তার মৃত্যু হয়। তার শরীরে ধারালো অস্ত্রের আঘাত ছিল।"
2024-08-08 09:38:21,ব্যাংক থেকে এক লাখ টাকার বেশি তোলা যাবে না আজ,"অন্তর্বর্তীকালীন সরকারের শপথ অনুষ্ঠান আজ। তাই আজ নিরাপত্তার স্বার্থে ব্যাংক থেকে টাকা উত্তোলনের সীমা আরোপ করা হয়েছে। এক হিসাব থেকে এক লাখের বেশি নগদ টাকা উত্তোলন করা যাবে না। তবে এ সিদ্ধান্ত শুধু আজকের জন্য প্রযোজ্য হবে।

বুধবার রাতে বাংলাদেশ ব্যাংকের ব্যবস্থাপনা পরিচালক বা এমডিদের এক জরুরি বার্তায় এই নির্দেশনা দিয়েছে।

নির্দেশনা অনুযায়ী, একজন গ্রাহক নগদ টাকা উত্তোলন করতে না পারলেও যেকোনো পরিমাণ নগদ টাকা স্থানান্তর ও ডিজিটাল লেনদেন করতে পারবেন।

জানা গেছে, সরকার পরিবর্তনের পর নগদ টাকা উত্তোলনের চাপ কিছুটা বেড়ে যায়। বিশেষ করে আওয়ামীপন্থী রাজনীতিবিদ ও ব্যবসায়ী পরিবার থেকে নগদ টাকা উত্তোলনের চাপ দেখা যায়। এসব অর্থ যাতে কোনোভাবেই সন্ত্রাসী বা অবৈধ কাজে ব্যবহৃত না হয়, সে জন্য নগদ টাকা উত্তোলন কিছুটা নিরুৎসাহিত করার সিদ্ধান্ত নেয় বাংলাদেশ ব্যাংক। এর ধারাবাহিকতায় গত রাতে এ সিদ্ধান্ত জানায় বাংলাদেশ ব্যাংক।

এ ছাড়া কেন্দ্রীয় ব্যাংক আজকের জন্য প্রধান কার্যালয় থেকে শাখায় টাকা দেওয়া বন্ধ রাখার নির্দেশ দিয়েছে। পাশাপাশি গ্রাহকদের চেকের মাধ্যমে টাকা পরিশোধ উৎসাহিত করার পরামর্শ দেওয়া হয়।"
2024-08-08 09:19:07,নেপালে হেলিকপ্টার বিধ্বস্ত হয়ে নিহত ৫,"নেপালে হেলিকপ্টার বিধ্বস্ত হয়ে পাঁচ জন নিহত হয়েছেন। নিহতদের মধ্যে চারজন চীনা পর্যটক এবং একজন পাইলট। বুধবার এয়ার ডাইনেস্টির হেলিকপ্টারটি রাজধানী কাঠমান্ডু থেকে সায়াব্রুবেসির দিকে যাচ্ছিল।

নেপালের বেসামরিক বিমান চলাচল কর্তৃপক্ষের এক প্রেস বিজ্ঞপ্তিতে বলা হয়েছে, উড্ডয়নের তিন মিনিট পরেই হেলিকপ্টারটির সঙ্গে যোগাযোগ বিচ্ছিন্ন হয়ে যায় এবং সেটি রাজধানীর উত্তরে নুওয়াকোট জেলায় বিধ্বস্ত হয়। খবর এএফপির

তাৎক্ষণিকভাবে আরেকটি হেলিকপ্টারকে ঘটনাস্থলে পাঠানো হয়েছিল উদ্ধার তৎপরতার জন্য।

নেপাল পুলিশের মুখপাত্র ড্যান বাহাদুর কারকি বলেছেন, এ দুর্ঘটনায় পাইলটসহ পাঁচ আরোহীই মারা গেছেন।

নুওয়াকোটের জেলা কর্মকর্তা রাম কৃষ্ণ অধিকারী বলেন, হেলিকপ্টারটি পাহাড়ি ঢালের একটি জঙ্গলে বিধ্বস্ত হয়েছে। তবে এটি কেন বা কীভাবে ঘটেছে, তা এখনো জানি না। তবে দুর্ঘটনাস্থল থেকে মরদেহগুলো উদ্ধার করা হয়েছে

পাহাড়-পর্বতে বেষ্টিত নেপাল আকাশপথে চলাচলের জন্য বেশ ঝুঁকিপূর্ণ। তার ওপর রয়েছে দুর্বল রক্ষণাবেক্ষণ, অপর্যাপ্ত প্রশিক্ষণ ব্যবস্থার অভিযোগও। এসব কারণে দেশটিতে প্রায়ই প্রাণঘাতী প্লেন ও হেলিকপ্টার দুর্ঘটনা ঘটে।

গত ২৪ জুলাই কাঠমান্ডুর ত্রিভুবন আন্তর্জাতিক বিমানবন্দরে একটি প্লেন দুর্ঘটনায় ১৯ আরোহীর মধ্যে ১৮ জনই নিহত হন। বেঁচে যান কেবল পাইলট। ওই ঘটনার দু’সপ্তাহ যেতে না যেতেই আবারও আকাশ দুর্ঘটনার কবলে পড়লো দক্ষিণ এশিয়ার দেশটি।"
2024-08-08 08:57:19,অনুপ্রবেশকারী ইউক্রেন সেনাদের সঙ্গে রুশদের তীব্র লড়াই,"ইউক্রেনের সেনা ও কিয়েভপন্থী যোদ্ধারা বুধবারও রাশিয়ার সীমান্তবর্তী কুরস্ক অঞ্চলে অনুপ্রবেশ করেছেন। সেখানে রুশ সেনা এবং অনুপ্রবেশকারী ইউক্রেনের সেনা ও কিয়েভপন্থী যোদ্ধাদের মধ্যে তীব্র লড়াই হয়েছে। রাশিয়ার দক্ষিণ-পশ্চিমের সীমান্তবর্তী অঞ্চলটিতে বুধবার নিয়ে টানা দুদিন এই ধরনের ঘটনা ঘটল।

রাশিয়ার প্রতিরক্ষা মন্ত্রণালয় বুধবার জানায়, ইউক্রেনের সেনা ও কিয়েভপন্থী যোদ্ধারা কুরস্ক অঞ্চলের গভীরে ঢুকতে চেয়েছিল। কিন্তু তাঁদের সেই চেষ্টা ঠেকিয়ে দেওয়া হয়েছে।

রুশ প্রতিরক্ষা মন্ত্রণালয়ের দাবি, বুধবার তাদের সেনারা ইউক্রেনের সাতটি ট্যাংক, সেনা সদস্যদের পরিবহনের আটটি গাড়ি, তিনটি পদাতিক বাহিনীর গাড়ি ও ৩১টি যুদ্ধ-সংশ্লিষ্ট গাড়িসহ মোট ৫০টি সাঁজোয়া যান ধ্বংস করেছে।

রাশিয়ার এসব দাবি নিয়ে এখনো পর্যন্ত ইউক্রেন কোনো মন্তব্য করেনি।

মস্কো থেকে আল জাজিরার প্রতিবেদক জানান, কিয়েভপন্থী যোদ্ধারা কুরস্ক অঞ্চলের কয়েকটি গ্রাম এখনো দখল করে রেখেছেন।

২০২২ সালের ফেব্রুয়ারি ইউক্রেন হামলা শুরুর পর এখন পর্যন্ত রাশিয়ার সীমান্তবর্তী অঞ্চলে কিয়েভপন্থী যোদ্ধাদের অনেকগুলো অনুপ্রবেশের ঘটনা ঘটেছে। এসব যোদ্ধাদের ইউনিটের মধ্যে রাশিয়ান ভলান্টিয়ার কর্পস এবং ফ্রিডম অব রাশিয়া লিজিয়ন অন্যতম। তবে কখনো কখনো ইউক্রেনের সেনারাও রুশ ভূখণ্ডে অনুপ্রবেশ করেছে বলে দাবি করেছে মস্কো।

ইউক্রেনের সেনা ও কিয়েভপন্থী যোদ্ধাদের কুরস্ক অঞ্চলে অনুপ্রবেশকে ‘বড় ধরনের উসকানি’ বলে মন্তব্য করেছেন রুশ প্রেসিডেন্ট ভ্লাদিমির পুতিন।

রাশিয়ার পররাষ্ট্র মন্ত্রণালয়ের মুখপাত্র মারিয়া জাখারোভা বুধবার নিজেদের ভূখণ্ডে কিয়েভপন্থী যোদ্ধাদের অনুপ্রবেশের ঘটনাকে ‘সন্ত্রাসী কর্মকাণ্ড’ বলে মন্তব্য করেছেন।"
2024-08-08 08:05:06,রাজধানীতে মন্ত্রণালয়ের স্টিকারযুক্ত গাড়ি থেকে বস্তাভর্তি টাকা জব্দ,"রাজধানীর উত্তরায় স্বরাষ্ট্র মন্ত্রণালয়ের স্টিকারযুক্ত একটি গাড়ি থেকে বস্তাভর্তি টাকা জব্দ করেছে ছাত্র-জনতা। এ ঘটনায় একজনকে আটকও করা হয়েছে। গতকাল বুধবার বিকেলে উত্তরা হাউসবিল্ডিং এলাকায় এ ঘটনা ঘটে।

ফারদিন নামের এক শিক্ষার্থী জানান, বিকেল সাড়ে ৩টার দিকে হাউসবিল্ডিং এলাকার ঢাকা-ময়মনসিংহ সিগন্যালে স্বরাষ্ট্র মন্ত্রণালয়ের স্টিকারযুক্ত একটি গাড়ি আটক করা হয়। ওই সময় গাড়ির ভেতরে বস্তা দেখতে পেয়ে আমাদের সন্দেহ হয়। পরবর্তীতে স্থানীয়রা মিলে বস্তাটি খুলে টাকা পেলে গাড়িতে থাকা মাসুদ আলম নামের এক ব্যক্তিসহ গাড়িটি আটক করা হয়। তবে গাড়িচালক পালিয়ে যান বলে জানান তিনি।

জানা গেছে, স্বরাষ্ট্র মন্ত্রণালয়ের গাড়িতে থাকা মাসুদ আলম নামের ওই ব্যক্তিকে আটক করে পরবর্তীতে উত্তরা টাউন কলেজে নিয়ে ঘিরে রাখেন ছাত্ররা। খবর পেয়ে ঘটনাস্থলে পৌঁছে বুধবার বিকেল পৌনে ৫টা পর্যন্ত সেনাবাহিনী ওই ব্যক্তিকে জিজ্ঞাসাবাদ করছিল বলেও জানা গেছে।

ঘটনার সত্যতা নিশ্চিত করে উত্তরা টাউন কলেজের প্রশাসনিক কর্মকর্তা সাখাওয়াত হোসেন গণমাধ্যমকে বলেন, আটক করা গাড়িটিতে স্বরাষ্ট্র মন্ত্রণালয়ের স্টিকার লাগানো রয়েছে। তবে আটক হওয়া ব্যক্তি বস্তায় থাকা টাকাগুলো নিজের অফিস কর্মচারীদের বেতনের টাকা বলে দাবি করেছেন। বস্তাটিতে আড়াই কোটি টাকা রয়েছে বলেও জানিয়েছেন ওই ব্যক্তি।"
2024-08-08 07:39:56,পঞ্চগড়ে ভারতীয় সীমান্তজুড়ে রেড এলার্ট জারি,"পঞ্চগড়ে ভারতীয় সীমান্তজুড়ে রেড এলার্ট জারি করেছে বর্ডার গার্ড বাংলাদেশ (বিজিবি)। সীমান্তে বাড়ানো হয়েছে টহল। সীমান্তের ওপারেও বিএসএফ কড়া টহল রেখেছে বলে জানা গেছে। গতকাল বুধবার এ রেড এলার্ট জারি করা হয়।

বিজিবি সূত্র জানায়, পঞ্চগড়ের তিন পাশ জুড়েই ২৮৪ কিলোমিটার ভারতীয় সীমান্ত। দীর্ঘ এই সীমান্ত এলাকায় পঞ্চগড় ১৮ বিজিবি, নীলফামারী ৫৬ বিজিবি এবং ঠাকুরগাঁও ৫০ বিজিবি ব্যাটালিয়ন দায়িত্ব পালন করে। দেশের চলমান অস্থিরতার মধ্যে অবৈধ অনুপ্রবেশ ঠেকাতে এবং দেশ থেকে কোনো দুষ্কৃতিকারী যাতে অবৈধপথে ভারত যেতে না পারে সেজন্য সীমান্তে কড়া নজরদারিসহ রেড এলার্ট জারি করে বিজিবি।

পঞ্চগড় ১৮ বিজিবি ব্যাটালিয়নের অধিনায়ক লেফটেন্যান্ট কর্নেল জিয়াউল হক বলেন, উভয় সীমান্তেই রেড এলার্ট জারি রয়েছে। ভারত তাদের নিরাপত্তার স্বার্থে আগেই রেড এলার্ট জারি করেছে। দেশের সার্বিক অবস্থা বিবেচনায় আমারাও সীমান্তে টহল বাড়ানোসহ পুরো সীমান্তে রেড এলার্ট জারি করেছি।"
2024-08-08 06:54:58,‘হয় আন্দোলন শেষে বাজার নিয়ে আসব নয়তো জীবন দিয়ে দেব’,"কর্মস্থলে কাজ নেই। ঘরে খাবার নেই। হাতে নেই নগদ টাকা। বাকিতে বাজার করার দোকানও বন্ধ। দু’দিন উপোস থেকে তিন দিনের দিন ঢাকার সাভারে ছাত্রদের অসহযোগ আন্দোলনে যোগ দেন সাব্বির ইসলাম। পরিবারের ৫ সদস্যের সবার ক্ষুধার যন্ত্রণা সহ্য করতে না পেরে আন্দোলনে যোগ দেন সাব্বির। স্ত্রী ফরিদা বেগমকে বলে যান– ‘হয় আন্দোলন শেষে বাজার নিয়ে আসব নয়তো জীবন দিয়ে দেব। আর সহ্য হচ্ছে না।’

আন্দোলন শেষ হলেই খুলবে দোকানপাট। বাজার সদাই করতে পারবেন পরিবারের জন্য। ছাত্রদের অসহযোগ আন্দোলন দাবি পূরণ হলো, দোকানপাটও খুলল। কিন্তু বাজার সদাই করা ও পরিবারের সদস্যদের মুখে খাবার তুলে দেওয়ার আগেই ঘাতক বুলেট কেড়ে নিল সাব্বিরের প্রাণ। ‘এখন আমার প্রতিবন্ধী ছেলে ও মেয়েদের নিয়ে কীভাবে সংসার চালাব?’ গতকাল মঙ্গলবার সকালে এসব কথা বলে কান্নাকাটি করছিলেন তাঁর স্ত্রী ফরিদা বেগম।

গত সোমবার সকাল ১০টার দিকে সাভারের বাইপাইল বকাবাড়ি ডায়মন্ড ফ্যাক্টরির সামনে গুলিবিদ্ধ হয়ে মারা যান সাব্বির। তিনি নেত্রকোনার আটপাড়া উপজেলার লুনেশ্বর ইউনিয়নের খিলা বামন্দি গ্রামের শুকুর আলীর ছেলে। মঙ্গলবার সকালে আটপাড়া উপজেলা খেলার মাঠে জানাজা শেষে উপজেলা শহরের বানিয়াজানে তাঁর শ্বশুরবাড়িতে লাশ দাফন করা হয়।

স্বজনদের সঙ্গে কথা বলে জানা গেছে, প্রায় ২০ বছর আগে লুনেশ্বর ইউনিয়নের খিলা বামন্দি গ্রামের সাব্বিরের সঙ্গে বানিয়াজান গ্রামের ফরিদা বেগমের বিয়ে হয়। বিয়ের পর থেকেই স্ত্রীসহ শ্বশুরবাড়িতে বসবাস করছিলেন তিনি। ৮-১০ বছর আগে শ্বশুরবাড়িতে নিজের ঘরটি ভেঙে পড়ে। এরপর জীবিকার সন্ধানে স্ত্রী ও চার ছেলে-মেয়েকে নিয়ে ঢাকায় চলে যান। এরপর সাব্বির সাভারে একটি সরিষা তেলের কারখানায় কাজ শুরু করেন। জুলাই মাসে ছাত্র আন্দোলন শুরু হলে তাঁর পরিবারে অভাব-অনটন শুরু হয়। খেয়ে না খেয়ে দিন কাটে। মাস শেষে বেতন পাওয়ার পর দোকানের বাকি পরিশোধ করতেই শেষ হয় টাকা। এদিকে ছাত্রদের অসহযোগ আন্দোলন শুরু হলে সব দোকানপাট বন্ধ হয়ে যায়। পরিবারের বাজার সদাই আর করতে পারেননি। গত শনিবার থেকে তাঁর পরিবারে খাওয়ার কিছু না থাকায় অতিষ্ঠ হয়ে সোমবার আন্দোলনে যোগ দেন। আন্দোলনে গিয়েই গুলিবিদ্ধ হন তিনি। তাঁর সঙ্গে আন্দোলনে যোগ দেওয়া সহকর্মী আল-আমিন লাশ উদ্ধার করে পরিবারকে খবর দেন। ফরিদার চাচাতো ভাইয়ের কাছ থেকে টাকা ধার নিয়ে মঙ্গলবার সকালে লাশ বাড়িতে নিয়ে আসেন।

এ ছাড়া নেত্রকোনার দুর্গাপুরের দু’জন ঢাকায় ছাত্রদের অসহযোগ আন্দোলনে গুলিবিদ্ধ হয়ে মারা যান। তারা হলেন– দুর্গাপুর উপজেলার উত্তর নলুয়াপাড়া গ্রামের মনু মিয়ার ছেলে মাসুম মিয়া, কুল্লাগড়া ইউনিয়নের শেকুল মিয়া।"
2024-08-08 05:56:40,অন্তর্বর্তীকালীন সরকারের কতদিন হবে মেয়াদ,"নোবেলজয়ী অর্থনীতিবিদ ড. মুহাম্মদ ইউনূসের নেতৃত্বে আজ বৃহস্পতিবার রাত ৮টায় বঙ্গভবনে শপথ নিতে যাচ্ছে অন্তর্বর্তীকালীন সরকার। তবে এ সরকারের মেয়াদ আসলে কতদিন হবে, তা এখনও চূড়ান্ত হয়নি। বিশ্লেষকরা বলছেন, বিদ্যমান সংবিধানে অন্তর্বর্তীকালীন সরকারের কোনো রূপরেখা নেই। ফলে সংবিধানের বাইরে গিয়ে এ সরকার গঠন করতে হবে।

এদিকে বৈষম্যবিরোধী ছাত্র আন্দোলনের সমন্বয়করা গত বুধবার রাতে রাষ্ট্রপতির সঙ্গে বৈঠকে নতুন অন্তর্বর্তী সরকারের মেয়াদ ও কাদের নিয়ে সরকার গঠন হবে, তা নিয়ে আলোচনা করেন। ওই বৈঠকে এ সরকারের মেয়াদ কমপক্ষে তিন বছর হওয়ার বিষয়ে তারা মত দেন। তবে গতকাল ঢাকায় বিএনপির সমাবেশে দলের ভারপ্রাপ্ত চেয়ারম্যান তারেক রহমান অনলাইনে দেওয়া বক্তব্যে দ্রুত সময়ের মধ্যে জনগণের নির্বাচিত প্রতিনিধির কাছে ক্ষমতা হস্তান্তরের তাগিদ দিয়েছেন।

সংবিধানের ১২৩(৩)(ক) অনুচ্ছেদে বলা আছে, মেয়াদ অবসানের কারণে সংসদ ভেঙে যাওয়ার ক্ষেত্রে ভেঙে যাওয়ার পূর্বের ৯০ দিনের মধ্যে নির্বাচন করতে হবে। ১২৩(৩)(খ) অনুচ্ছেদে বলা আছে, মেয়াদ অবসান ছাড়া অন্য কোনো কারণে সংসদ ভেঙে যাওয়ার ক্ষেত্রে পরের ৯০ দিনের মধ্যে নির্বাচন করতে হবে। কিন্তু বর্তমান অবস্থাকে ‘বিশেষ পরিস্থিতি’ হিসেবে বিবেচনা করা হচ্ছে। সোমবার সন্ধ্যায় রাষ্ট্রপতির সঙ্গে রাজনৈতিক দলগুলোর বৈঠকে বিশেষ পরিস্থিতিতে নির্বাচন হলে তার সময়সীমা নির্ধারণ করা সম্ভব নয় বলে মত দেওয়া হয়। সে ক্ষেত্রে সাধারণ নির্বাচনের পর গঠিত সংসদে অন্তর্বর্তীকালীন সরকারের কর্মকাণ্ডকে বৈধতা দেওয়া হবে। ঐকমত্যের ভিত্তিতে অন্তর্বর্তীকালীন সরকারের সময়সীমা তারা নিজেরাই নির্ধারণ করবে।

এদিকে গতকাল বুধবার সেনা সদরে সংবাদ সম্মেলনে সেনাপ্রধান জেনারেল ওয়াকার-উজ-জামান জানান, অন্তর্বর্তীকালীন সরকারের সদস্য সংখ্যা হতে পারে ১৫-এর মতো। দু-একজন বেশিও হতে পারেন। তিনি বলেন, ড. ইউনূসকে সশস্ত্র বাহিনী সব ধরনের সহায়তা দেবে।

ঢাকায় ইউনূস সেন্টার জানিয়েছে, ড. ইউনূস বৃহস্পতিবার দুবাই থেকে এমিরেটসের একটি ফ্লাইটে দুপুর ২টা ১০ মিনিটে হযরত শাহজালাল আন্তর্জাতিক বিমানবন্দরে পৌঁছাবেন। এদিকে ফিন্যান্সিয়াল টাইমসকে দেওয়া এক সাক্ষাৎকারে ড. ইউনূস বলেছেন, ‘সরকারের ওপর

আস্থা ফিরিয়ে আনা জরুরি। আমাদের শান্ত থাকতে হবে। নতুন নির্বাচনের একটি রোডম্যাপ তৈরি এবং নতুন নেতৃত্বের জন্য প্রস্তুতি গ্রহণ করা দরকার।’

রাজনৈতিক দলের প্রস্তাবে ছাত্রদের অসম্মতি

ছাত্র-জনতার আন্দোলনের মুখে গত সোমবার রাষ্ট্রপতি মোঃ সাহাবুদ্দিনের কাছে প্রধানমন্ত্রীর পদ থেকে পদত্যাগপত্র জমা দিয়ে দেশ ছাড়েন শেখ হাসিনা। ওই দিন দুপুরে বিএনপি, জামায়াত ও জাতীয় পার্টির নেতাদের সঙ্গে বৈঠক করেন সেনাপ্রধান এবং তিনি জাতির উদ্দেশে ভাষণে প্রধানমন্ত্রীর পদত্যাগের কথা ঘোষণা করেন। সন্ধ্যায় বঙ্গভবনে রাষ্ট্রপতির সঙ্গে বৈঠক করেন রাজনৈতিক দলের নেতারা।

বিএনপি-জামায়াতের দলীয় সূত্র জানায়, বঙ্গভবনে সেনাপ্রধানের উপস্থিতিতে রাষ্ট্রপতিকে সর্বদলীয় সরকার গঠনের প্রস্তাব করেছিলেন বিএনপি, জামায়াত ও জাতীয় পার্টির নেতারা। এই প্রস্তাবে ক্ষমতাচ্যুত আওয়ামী লীগ সরকারের প্রতিনিধি রাখার কথাও বলা হয়েছিল। তবে রাষ্ট্রপতি তখন এই প্রস্তাব নিয়ে ছাত্রদের সঙ্গে আলোচনার পরে সিদ্ধান্তের কথা জানান। ছাত্র প্রতিনিধিরা এ প্রস্তাবে রাজি হননি।

পরবর্তী সময়ে রাজনৈতিক দলগুলোর পক্ষ থেকে বিভিন্ন দলের মনোনীত ব্যক্তিদের সমন্বয়ে নির্দলীয় সরকার গঠন এবং ৬ মাসের মধ্যে সাধারণ নির্বাচন আয়োজনের প্রস্তাব করা হয়। এই প্রস্তাবও নাকচ করে দেন বৈষম্যবিরোধী ছাত্র আন্দোলনের সমন্বয়করা।

রাষ্ট্র কাঠামোর সংস্কার ও মেয়াদ নিয়ে ধোঁয়াশা

অন্তর্বর্তীকালীন সরকারের বিষয়ে ঢাকা বিশ্ববিদ্যালয়ের আইন বিভাগের অধ্যাপক আসিফ নজরুল বলেন, ‘আমরা এক্সট্রা অর্ডিনারি সিচুয়েশনে সরকার গঠন করছি। এমন পরিস্থিতিতে সরকারকে বৈধতা দেওয়ার ক্ষেত্রে সাংবিধানিক রীতি অনুসরণ করা হবে। সরকারের মেয়াদ এখনও ঠিক করা হয়নি। এটি আলোচনা চলছে। ছাত্রদের প্রস্তাবক্রমে ড. ইউনূস আসার পর এটি চূড়ান্ত করা হবে।’

সুপ্রিম কোর্টের আইনজীবী মনজিল মোরসেদ বলেন, ‘এখন তো গণঅভ্যুত্থান হয়েছে। তাই অভ্যুত্থানে যারা আসবেন, তারা যেভাবে বলবেন, সেভাবে করা যাবে। তবে পরবর্তী সংসদে বিষয়টি অনুমোদন করতে হবে।’

এদিকে ড. ইউনূসের ঘনিষ্ঠ সূত্রগুলো জানিয়েছে, এর আগে ২০০৭ সালে এক-এগারোর সেনা সমর্থিত সরকারের প্রধান হওয়ার প্রস্তাব পেলেও তিনি ফিরিয়ে দেন। কারণ তিনি মনে করেন, কম সময়ের জন্য দায়িত্ব নিয়ে সরকার ব্যবস্থায় গুণগত কোনো পরিবর্তন আনা সম্ভব নয়। তাই এবার বেশি সময় না পেলে ড. ইউনূসের দায়িত্ব নেওয়ার কথা নয়। তিনি ঢাকায় না ফেরা পর্যন্ত এ বিষয়ে নিশ্চিত করে বলার সময় আসেনি। তবে সে সময় তিনি সেনাবাহিনীকে বলেছিলেন, তাঁর দেশ পরিচালনায় তারা হস্তক্ষেপ করতে পারবে না। তাতে সেনাবাহিনী রাজি না হওয়ায় তিনি প্রধান উপদেষ্টা হতে রাজি হননি।

সুপ্রিম কোর্টের আরেক আইনজীবী ব্যারিস্টার ফিদা এম কামাল বলেন, সংসদ বিলুপ্তির পর রাষ্ট্রপতিই নির্বাহী ক্ষমতা প্রয়োগ করছেন। নির্বাহী ক্ষমতাবলেই তিনি নতুন উপদেষ্টা পরিষদের মেয়াদ বেঁধে দিতে পারেন অথবা সংবিধানের ১০৬ অনুচ্ছেদ অনুযায়ী আপিল বিভাগের কাছে ব্যাখ্যা চাইতে পারেন।

তিনি বলেন, ছাত্রদের দাবি অনুযায়ী রাষ্ট্রীয় কাঠামোতে গুণগত পরিবর্তন করতে হলে সংবিধান সংশোধন করতে হবে। কারণ রাষ্ট্রপতি ও প্রধানমন্ত্রীর মধ্যে ক্ষমতার ভারসাম্য না আনলে বর্তমান পরিস্থিতি আবারও আসতে পারে। সে জন্য দরকার হবে নির্বাচিত সংসদ। সংসদের অনুমোদন ছাড়া রাষ্ট্রীয় কাঠামো পরিবর্তনের সুযোগ নেই।

আইনজীবী ফিদা কামাল বলেন, ড. ইউনূস একজন বিজ্ঞ ব্যক্তি। তিনি নিশ্চয় কিছু পরিকল্পনা নিয়েই দায়িত্ব নেবেন। তাঁর উপদেষ্টা পরিষদের সঙ্গে আলাপ-আলোচনা করে কী সিদ্ধান্ত নেন, সেটা আগে দেখতে হবে।

ঢাকা বিশ্ববিদ্যালয়ের ইমিরেটাস অধ্যাপক সিরাজুল ইসলাম চৌধুরী বলেন, নতুন সরকারের প্রথম কাজ হবে আইনশৃঙ্খলা পরিস্থিতি ফিরিয়ে মানুষের মধ্যে স্বস্তি ফিরিয়ে আনা। পাশাপাশি দীর্ঘমেয়াদি কাজগুলোর মধ্যে প্রধানমন্ত্রীর ক্ষমতায় ভারসাম্য আনতে হবে বলে তিনি মন্তব্য করেন।

তিনি বলেন, প্রধানমন্ত্রী যে একচ্ছত্র ক্ষমতা ভোগ করেন, সেটা কমাতে হবে। আবার পার্লামেন্টে কোনো এমপি দলের সিদ্ধান্তের বিরুদ্ধে ভোট দিলে তাঁর সদস্যপদ বাতিল হওয়ার বিধান (৭০ অনুচ্ছেদ) পরিবর্তন করতে হবে। দলের কোনো সিদ্ধান্তে কোনো এমপি একমত নাও হতে পারেন। ফলে তাঁর মতপ্রকাশের স্বাধীনতা দিতে হবে। এমন অনেক কিছুই করতে হবে, যা এই অন্তর্বর্তী সরকার হয়তো পারবে না; পরবর্তী সংসদে এগুলো করতে হবে।

রাজনৈতিক দলের পক্ষ থেকে দ্রুত নির্বাচনের তাগিদ দেওয়ার বিষয়ে ড. বদিউল আলম মজুমদার বলেন, দ্রুত নির্বাচনের দাবি রাজনৈতিক দলগুলোর কাছ থেকে আসছে। তবে একটি অবাধ ও নিরপেক্ষ নির্বাচন আয়োজন করতে এ মুহূর্তে প্রশাসনিক পুনর্গঠনের কোনো বিকল্প নেই।

তিনি বলেন, আইনশৃঙ্খলা রক্ষাকারী বাহিনী পুরোটাই ভেঙে পড়েছে। পুলিশসহ অন্য বিভাগগুলো গড়তে কাজ করতে হবে। বিচার বিভাগ, নির্বাচন কমিশন, দুর্নীতি দমন কমিশনসহ সাংবিধানিক সব প্রতিষ্ঠান মুখ থুবড়ে পড়ছে। এগুলো গড়ে তুলতে অবশ্যই সময় প্রয়োজন। রাজনৈতিক সরকারের হাতে এসব কাজ ছেড়ে দিলে কোনোটাই বাস্তবায়িত হবে না। তিনি বলেন, রাষ্ট্র মেরামতের যে দাবি ছাত্র-জনতার পক্ষ থেকে উঠেছে, তা বাস্তবায়নে সাংবিধানিক কাঠামোতে বড় পরিবর্তন আনতে হবে। সে জন্য দরকার হবে নির্বাচিত সংসদ।

বদিউল আলম মজুমদার বলেন, দু’বার বিজয় ছিনতাই হয়ে গেছে। একাত্তরে একবার, আর নব্বই সালে একবার। আমরা পথ হারানো জাতি। এবার এমন কাঠামো তৈরি করতে হবে, যাতে এমন আপদ ভবিষ্যতে আর জাতির কাঁধে চেপে বসতে না পারে। অন্যথায় এত মানুষের প্রাণহানি আর ছাত্রদের আন্দোলন পণ্ডশ্রম হয়ে যাবে।

গত মঙ্গলবার রাতে বঙ্গভবনে রাষ্ট্রপতি মোঃ সাহাবুদ্দিনের সঙ্গে তিন বাহিনীর প্রধানগণ ও বৈষম্যবিরোধী ছাত্র আন্দোলনের সমন্বয়কদের বৈঠকে অধ্যাপক ইউনূসকে অন্তর্বর্তীকালীন সরকারের প্রধান উপদেষ্টা করার সিদ্ধান্ত হয়। শিক্ষার্থীদের তরফ থেকে ১৭ জনের একটি তালিকা প্রস্তুত করা হয়েছে বলে জানা গেছে।

ছাত্রদের প্রস্তাবে উপদেষ্টার তালিকায় আছেন যারা

মঙ্গলবার রাতে রাষ্ট্রপতির সঙ্গে বৈঠকে বৈষম্যবিরোধী ছাত্র আন্দোলনের কেন্দ্রীয় নেতাদের পক্ষ থেকে অন্তর্বর্তীকালীন সরকারের উপদেষ্টা হিসেবে ১০ থেকে ১৫ জনের একটি তালিকা দেওয়া হয়েছে বলে জানিয়েছেন সমন্বয়ক নাহিদ ইসলাম। তবে চূড়ান্ত না হওয়ায় তা প্রকাশ করেননি তারা। সূত্র জানিয়েছে, ড. ইউনূসের পক্ষ থেকে একটি তালিকা দেওয়া হয়েছে। সমন্বয়কদের নিজেদেরও একটি তালিকা আছে। এ ছাড়া বিভিন্ন মাধ্যম থেকে আরও কয়েকটি তালিকা এসেছে। ড. ইউনূস দেশে ফিরলে এ বিষয়ে চূড়ান্ত সিদ্ধান্ত হবে।

শিক্ষার্থীদের প্রস্তাবিত তালিকায় আছেন– ড. সালেহউদ্দিন আহমেদ, ওয়াহিদউদ্দিন মাহমুদ, আলী ইমাম মজুমদার, ড. শাহ্দীন মালিক, ড. তাসনিম আরেফা সিদ্দিকী, মো. তৌহিদ হোসেন, শহীদুল্লাহ খান বাদল, অধ্যাপক আসিফ নজরুল, আদিলুর রহমান, ব্যারিস্টার সারা হোসেন, সৈয়দা রিজওয়ানা হাসান প্রমুখ। এ ছাড়া শিক্ষার্থীদের পক্ষ থেকে নাহিদ ইসলাম ও আসিফ মাহমুদ অন্তর্বর্তীকালীন সরকারে অন্তর্ভুক্ত হতে পারেন বলে জানা গেছে।"
2024-08-08 05:52:24,ড. ইউনূসকে সর্বতোভাবে সহযোগিতা করব,"সেনাবাহিনী প্রধান জেনারেল ওয়াকার-উজ-জামান বলেছেন, অন্তর্বর্তীকালীন সরকারের শপথ হতে পারে আজ বৃহস্পতিবার রাত ৮টার দিকে। নোবেলজয়ী ড. মুহাম্মদ ইউনূসের নেতৃত্বে অন্তর্বর্তীকালীন সরকারের সদস্য ১৫ জন কিংবা দু-একজন বেশিও হতে পারেন। গতকাল বুধবার বিকেলে সেনাসদরে সংবাদ সম্মেলনে এসব কথা বলেন তিনি।

সেনাপ্রধান বলেন, ‘কিছুক্ষণ আগে ড. মুহাম্মদ ইউনূসের সঙ্গে আমার কথা হয়েছে। কথা বলে খুব ভালো লাগছে। আমার মনে হয়েছে, এই কাজটা (প্রধান উপদেষ্টা হিসেবে দায়িত্ব পালন) করতে তিনি অত্যন্ত আগ্রহী। আমি নিশ্চিত, তিনি আমাদের সুন্দর একটি গণতান্ত্রিক প্রক্রিয়ার মধ্য দিয়ে নিয়ে যেতে সক্ষম হবেন এবং এতে আমরা উপকৃত হবো।’

পরিস্থিতি অনেক শান্ত হয়ে আসছে উল্লেখ করে সেনাপ্রধান বলেন, ‘পুলিশ এখন ডিউটিতে নেই। পুলিশে একটা শূন্যতা সৃষ্টি হয়েছে। সেনাবাহিনীর স্ট্রেংথ দিয়ে এটা পূরণ করা সম্ভব না। তার পরও আমরা চেষ্টা করে যাচ্ছি। অনেক পুলিশ সদস্য, সরকারি কর্মকর্তা-কর্মচারীদের রেসকিউ (উদ্ধার) করেছি। বিমানবন্দর, কূটনীতিকপাড়া, সচিবালয়, বিচারকদের বাসভবনসহ গুরুত্বপূর্ণ স্থাপনায় আমরা নিরাপত্তা দিচ্ছি, টহল দিচ্ছি। তার পরও প্রাথমিকভাবে দু-এক দিন কিছু জায়গায় হামলা হয়েছে। আমরা এতে দুঃখিত ও বিব্রত। কিন্তু যারা এসব অপরাধ করেছে, তাদের ছাড় দেব না। অবশ্যই তাদের বিরুদ্ধে ব্যবস্থা গ্রহণ করা হবে। রাজনৈতিক নেতারা কথা দিয়েছিলেন এগুলো হবে না। তার পরও যদি কোনো ব্যর্থতা থাকে, এটা আমার। তিন-চার দিনের মধ্যে পরিস্থিতি স্বাভাবিক হয়ে আসবে।’

ওয়াকার-উজ-জামান বলেন, ‘বৃহস্পতিবার (আজ) দুপুরের দিকে ড. মুহাম্মদ ইউনূস দেশে আসবেন। আমি তাঁকে রিসিভ করতে (অভ্যর্থনা জানাতে) যাব। আমরা তাঁকে সর্বতোভাবে সহায়তা করব। আমরা নিশ্চিত, সবাই সহযোগিতা করলে তিনি অত্যন্ত সফলভাবে এ কাজ সমাধা করতে সক্ষম হবেন।’

এক প্রশ্নের জবাবে সেনাপ্রধান বলেন, ‘আগামীকাল (আজ) উপদেষ্টাদের শপথ গ্রহণের জন্য আমরা যথাসাধ্য চেষ্টা করছি। একটি প্রস্তাব ছিল বিকেল বেলায়। কিন্তু বিকেলে খুব টাইট হয়ে যেতে পারে। ড. ইউনূস হয়তো ২টা ১০ মিনিটে দেশে পৌঁছাবেন। রাত ৮টার দিকে শপথ হতে পারে। সেখানে ৪০০ জন থাকবেন।

সেনাপ্রধান আরও বলেন, ‘আমরা নিশ্চিত করতে চাচ্ছি, সেনাবাহিনী, নৌবাহিনী ও বিমানবাহিনী সর্বদা জনগণের সঙ্গে আছে এবং থাকবে। আমরা একসঙ্গে কাজ করে যাব। আমরা দেশকে সুন্দর ভবিষ্যতের দিকে নিয়ে যেতে পারব। একটি চমৎকার পরিবেশে আমরা কাজ করে যাচ্ছি। অনেক ধরনের গুজব চলছে। জনগণকে আহ্বান করব, তারা যেন গুজবে কান না দেয়। সেনানিবাসে বিভিন্ন কিছু হচ্ছে– এমন গুজব চলছে। এগুলোতে কান দেবেন না। এগুলো ছড়াতে সাহায্য করবেন না। নিশ্চিত না হয়ে কাউকে খবর দেওয়া থেকে বিরত থাকবেন।’

সেনাপ্রধান বলেন, ‘আমরা অনেক আলোচনা করে ড. ইউনূসকে অন্তর্বর্তীকালীন সরকারের প্রধান হিসেবে নির্বাচিত করেছি। রাজনৈতিক নেতৃবৃন্দ, শিক্ষার্থীদের সমন্বয়কদের সঙ্গে আলোচনা করেছি। আলোচনা করে আমরা সর্বসম্মতভাবে রাষ্ট্রপতির কাছে প্রস্তাব দিয়েছি। তিনি রাজি হয়েছেন। সফলভাবে কাজ সম্পন্ন করতে পারবেন। সেনাপ্রধান, নৌবাহিনী প্রধান, বিমানবাহিনী প্রধান, সব রাজনৈতিক দল, শিক্ষার্থী– সবার কাছ থেকে তিনি সহযোগিতা পাবেন।’

শিক্ষার্থী ও স্বেচ্ছাসেবকরা খুব ভালো কাজ করছেন মন্তব্য করে তিনি বলেন, ‘রাস্তায় ট্রাফিক পুলিশ ছিল না। তারা ট্রাফিক নিয়ন্ত্রণ করছেন, রাস্তা পরিষ্কার করছেন। যেসব স্থাপনায় ধ্বংসযজ্ঞ চালানো হয়েছে, সেগুলো পরিষ্কার করছেন। তাদের অনুরোধ করব, যেন এই ভালো কাজ চালিয়ে যান। আমি নিশ্চিত, আমরা সবাই মিলে সুন্দর-স্বাভাবিক পরিস্থিতিতে ফিরে যাব। খুব কম সময়ের মধ্যে একটি স্বাভাবিক পরিস্থিতি ফেরত এসেছে। আমাদের আরও অনেক কাজ করতে হবে। আমাকে একটু সময় দিন। স্বাভাবিক পরিস্থিতি নিয়ে আসব।’ গণমাধ্যম ইতোমধ্যে অত্যন্ত দায়িত্বপূর্ণভাবে সংবাদ পরিবেশন করছে বলেও উল্লেখ করেন তিনি।

ওয়াকার-উজ-জামান বলেন, ‘পুলিশ পুনর্গঠন কাজ চলছে। ইতোমধ্যে পুলিশপ্রধান নিয়োগ দেওয়া হয়েছে। খুব শিগগির পুলিশ প্রফেশনালি কাজ শুরু করতে পারবে বলে আশা করি। পুলিশ একটি বিরাট ফোর্স। সেই ফোর্স এখন ডিউটিতে নেই। আমরা চেষ্টা চালিয়ে যাচ্ছি।’"
2024-08-08 05:51:00,বদলি আতঙ্ক ওএসডির ভয় সচিবালয়ে,"জনপ্রশাসনে চলছে চাপা উত্তেজনা। বিভিন্ন মন্ত্রণালয় ও বিভাগের সচিবরা রয়েছেন বদলি ও ওএসডি আতঙ্কে। বিশেষ করে সরকারের অতি গুরুত্বপূর্ণ মন্ত্রণালয়ের সচিবরা তাদের বিদায়ের আশঙ্কা করছেন। সচিবদের এই অস্থিরতার প্রভাব পড়ছে তাদের অধস্তন কর্মকর্তাদের ওপরও। সামগ্রিকভাবে সরকারি কাজের গতি কমেছে। কাজেকর্মে মন নেই কারও। সচিবরা সাধারণত সরকারের আস্থাভাজন হিসেবে পরিচিত। তাই আতঙ্কে রয়েছেন বিভিন্ন মন্ত্রণালয় ও বিভাগের সচিব ও সিনিয়র সচিবরা।

এমন অবস্থায় আবারও একাট্টা হচ্ছেন আওয়ামী লীগ আমলে নানাভাবে বঞ্চিত ও নিগৃহীত কর্মকর্তা-কর্মচারীরা। তারা গতকাল বুধবারও সচিবালয়ে সভা ও শোডাউন করেছেন।

আওয়ামী লীগ সরকারের আমলে নিয়োগ পাওয়া চুক্তিভিত্তিক সব নিয়োগ বাতিল করার উদ্যোগ নেওয়া হয়েছে। গত রাতে চুক্তিতে থাকা প্রধানমন্ত্রীর মুখ্য সচিব তোফাজ্জল হোসেন মিয়ার চুক্তিভিত্তিক নিয়োগ বাতিল করা হয়। আজ বৃহস্পতিবার অন্তর্বর্তীকালীন সরকার গঠনের পর চুক্তিভিত্তিক নিয়োগগুলো বাতিল করে প্রজ্ঞাপন জারি করা হবে বলে জানা গেছে।

গতকাল সচিবালয়ে গিয়ে দেখা যায়, দু’দিন ধরে অফিস খোলা হলেও মন্ত্রণালয়ের দপ্তরগুলোতে কর্মকর্তা-কর্মচারীদের উপস্থিতি খুবই কম। নিরাপত্তা রক্ষায় দায়িত্ব পালন করছেন সেনাসদস্যরা। অভ্যর্থনা কেন্দ্র ছিল বন্ধ। বিভিন্ন মন্ত্রণালয়ের সচিবরা ছিলেন অনুপস্থিত। আর অন্য কর্মকর্তা-কর্মচারী যারা এসেছেন, তারাও নিজেদের মধ্যে অন্তর্বর্তীকালীন সরকার নিয়ে আলাপ করেই সময় কাটাচ্ছেন। তাদের প্রায় অধিকাংশের আলোচনায় এই সরকারের উপদেষ্টা পরিষদে কে কে আসতে পারেন, কে কোন দপ্তর পেতে পারেন, এসব বিষয় প্রাধান্য পায়।

জনপ্রশাসন মন্ত্রণালয় সূত্র জানায়, চুক্তিতে থাকা সিনিয়র সচিব ও সচিব পদমর্যাদার কর্মকর্তাদের চুক্তি বাতিল করা হবে। গত জানুয়ারিতে দ্বাদশ জাতীয় সংসদ নির্বাচনের পর প্রশাসনে চুক্তিভিত্তিক নিয়োগ অনেকটাই বেড়ে গিয়েছিল। প্রশাসনের গুরুত্বপূর্ণ পদগুলোতে থাকা কর্মকর্তারা অপরিহার্য না হলেও বিগত সরকারের আস্থাভাজন হওয়ার কারণে মেয়াদ শেষে তাদের চুক্তিতে রেখে দেওয়া হয়। চুক্তিভিত্তিক নিয়োগের তখন হিড়িক পড়ে, ভোটের পর অর্ধশতাধিক আস্থাভাজন কর্মকর্তা চুক্তিতে নিয়োগ পান।

ইতোমধ্যে সরকারের পতন হওয়ায় গুরুত্বপূর্ণ বিবেচনায় মঙ্গলবার রাতে পুলিশ মহাপরিদর্শক (আইজিপি) চৌধুরী আবদুল্লাহ আল মামুনের চুক্তি বাতিল করা হয়। জনপ্রশাসন মন্ত্রণালয়ের একজন কর্মকর্তা জানান, আইজিপির পদটি সরাসরি আইনশৃঙ্খলার সঙ্গে সম্পর্কিত হওয়ায় এটি তাৎক্ষণিকভাবে বাতিল করা হয়েছে। এখন অন্য সব চুক্তিভিত্তিক নিয়োগ বাতিল করা হবে। অন্তর্বর্তীকালীন সরকার দায়িত্ব নেওয়ার পরেই এ বিষয়ে প্রজ্ঞাপন জারি করা হবে।

বর্তমানে প্রশাসনে সিনিয়র সচিব ও সচিব বা সমমর্যাদার কর্মকর্তা রয়েছেন ৮৫ জন। এর মধ্যে চুক্তিভিত্তিক নিয়োজিত রয়েছেন ১৯ জন। শুধু গত জুনেই মুখ্য সচিবসহ অন্তত চারটি চুক্তিভিত্তিক নিয়োগ হয়। সর্বশেষ গত ৪ জুলাই সিনিয়র সচিব মর্যাদায় সাবেক জননিরাপত্তা সচিব মোস্তাফিজুর রহমানকে দুই বছরের জন্য প্রধানমন্ত্রীর কার্যালয়ের স্মার্ট বাংলাদেশ টাস্কফোর্সের নির্বাহী কমিটির ‘প্রধান পরামর্শক’ পদে নিয়োগ দেওয়া হয়। পরদিন চুক্তিতে চাকরির মেয়াদ আরও এক বছর বাড়ানো হয় আইজিপি মামুনের। চুক্তিভিত্তিক নিয়োগসহ সরকারপন্থি হিসেবে পরিচিত কর্মকর্তারা ব্যাপক আতঙ্কে আছেন।

প্রশাসনে চুক্তিতে যারা এখন আছেন তারা হলেন– মন্ত্রিপরিষদ সচিব মাহবুব হোসেন, জার্মানিতে নিযুক্ত বাংলাদেশের রাষ্ট্রদূত (সিনিয়র সচিব) মো. মোশাররফ হোসেন ভূঁইয়া, অভ্যন্তরীণ সম্পদ বিভাগের সিনিয়র সচিব এবং জাতীয় রাজস্ব বোর্ডের চেয়ারম্যান আবু হেনা মো. রহমাতুল মুনিম, বাংলাদেশ অর্থনৈতিক অঞ্চল কর্তৃপক্ষের নির্বাহী চেয়ারম্যান (সিনিয়র সচিব) শেখ ইউসুফ হারুন, বাংলাদেশ বিনিয়োগ উন্নয়ন কর্তৃপক্ষের নির্বাহী চেয়ারম্যান (সিনিয়র সচিব) লোকমান হোসেন মিয়া, জাতীয় সংসদ সচিবালয়ের সিনিয়র সচিব কে এম আব্দুস সালাম, প্রধানমন্ত্রীর কার্যালয়ের এসডিজিবিষয়ক মুখ্য সমন্বয়ক (সিনিয়র সচিব) মো. আখতার হোসেন ও পরিকল্পনা বিভাগের সিনিয়র সচিব সত্যজিত কর্মকার।

এ ছাড়া আছেন জাপানে বাংলাদেশের রাষ্ট্রদূত (সচিব) শাহাবুদ্দিন আহমদ, রাষ্ট্রপতির কার্যালয়ের জনবিভাগের সচিব মো. ওয়াহিদুল ইসলাম খান, বেসামরিক বিমান পরিবহন ও পর্যটন মন্ত্রণালয়ের সচিব মো. মোকাম্মেল হোসেন, ইরাকে বাংলাদেশের রাষ্ট্রদূত (সচিব) মো. ফজলুল বারী, বিশ্বব্যাংকের বিকল্প নির্বাহী পরিচালক (লিয়েনে কর্মরত) শরিফা খান, সড়ক পরিবহন ও মহাসড়ক বিভাগের সচিব এ বি এম আমিন উল্লাহ নুরী, রেলপথ মন্ত্রণালয়ের সচিব ড. মো. হুমায়ুন কবীর, কৃষি মন্ত্রণালয়ের সচিব ওয়াহিদা আক্তার এবং বাংলাদেশ বিনিয়োগ উন্নয়ন কর্তৃপক্ষের নির্বাহী সদস্য (সচিব) মো. খাইরুল ইসলাম এবং বিজ্ঞান ও প্রযুক্তি মন্ত্রণালয়ের সচিব মো. আলী হোসেন।

জনপ্রশাসন মন্ত্রণালয়ের কর্মচারীদের শোডাউন

দীর্ঘদিন পদোন্নতি বঞ্চিত থাকার পর গত দু’দিনে নড়েচড়ে বসেছেন সচিবালয়ের জনপ্রশাসন মন্ত্রণালয়ের বিএনপিপন্থি কর্মচারীরা। তাদের দাবি, দু-একদিনের মধ্যেই তাদের পদোন্নতি দিতে হবে। গতকাল দুপুরে জনপ্রশাসন মন্ত্রণালয়ের লাইব্রেরিতে একত্রিত হন পদোন্নতি বঞ্চিত কর্মচারীরা। এ মন্ত্রণালয়ের পদোন্নতি বঞ্চিত প্রায় ১০০ কর্মচারী একত্রিত হয়ে জরুরি আলোচনা করেন। তৈরি করেন পদোন্নতি বঞ্চিতদের তালিকা। পরে এ তালিকা নিয়ে জনপ্রশাসন মন্ত্রণালয়ের যুগ্ম সচিব (প্রশাসন) রিপন চাকমার দপ্তরে যান তারা। তাঁকে না পেয়ে ‘ভুয়া ভুয়া’ বলে স্লোগান দেন তারা। পরে তারা আবারও আলোচনায় বসেন। পরে তারা জনপ্রশাসন মন্ত্রণালয়ের সিনিয়র সচিব মেজবাহ উদ্দিন চৌধুরীর কার্যালয় ঘেরাও করে রাখেন।

এ মন্ত্রণালয়ের পদোন্নতি বঞ্চিত কর্মচারীদের সভাপতি এ বি এম আলামিন বলেন, আমরা চাই আজকালের মধ্যেই আমাদের পদোন্নতি দিতে হবে। আওয়ামী সরকারের আমলে অনেকে আমাদের পরে যোগদান করেও তারা আমাদের আগে পদোন্নতি পেয়েছেন। অনেকেই পরে যোগদান করে জ্যেষ্ঠতার তালিকার আগে স্থান পেয়েছেন। এতদিন আমাদের সঙ্গে বৈষম্য করা হয়েছে।

এ ছাড়া সচিবালয়ের ৭ নম্বর ভবনের সামনে বিএনপি ও জামায়াতপন্থি বঞ্চিত কর্মকর্তা-কর্মচারীদের জটলা করে দাঁড়িয়ে থাকতে দেখা যায়। সকালের দিকে তথ্য ও সম্প্রচার মন্ত্রণালয়ের পদোন্নতি বঞ্চিত প্রশাসনিক কর্মকর্তা ও ব্যক্তিগত কর্মকর্তাদের একটি দল সিনিয়র সচিব হুমায়ুন কবীর খোন্দকারের সঙ্গে সাক্ষাৎ করে তাদের দাবি-দাওয়া তুলে ধরেন। জনপ্রশাসন মন্ত্রণালয় ও মন্ত্রিপরিষদ বিভাগেও দল বেঁধে কর্মকর্তাদের সঙ্গে দেখা করেছেন তারা।

বঞ্চিত কর্মকর্তা-কর্মচারীরা বিভিন্ন দপ্তরে গিয়ে হুমকি দিয়ে বলছেন, সব মন্ত্রণালয় এবং বিভাগের মন্ত্রী-সচিবের দপ্তরে যারা কাজ করছেন, তারা স্বেচ্ছায় অন্যত্র বদলি হয়ে চলে যাবেন। যারা এতদিন বঞ্চিত ছিলেন তারা এসব জায়গায় আসবেন।

গুরুত্বপূর্ণ সচিবরা অফিস করছেন না

সরকার পতনের পর অফিস করছেন না গুরুত্বপূর্ণ মন্ত্রণালয় ও বিভাগের সচিবরা। মন্ত্রিপরিষদ সচিব গত দু’দিন অফিসে আসছেন না। প্রথম দিন না এলেও গতকাল অফিসে এসেছিলেন জনপ্রশাসন মন্ত্রণালয়ের সিনিয়র সচিব মোহাম্মদ মেজবাহ উদ্দিন চৌধুরী। এ দুই গুরুত্বপূর্ণ আমলা সচিবালয়ে ১ নম্বর ভবনে বসেন। জনপ্রশাসন মন্ত্রণালয়ের নিয়োগ, পদোন্নতি ও প্রেষণ অনু বিভাগের অতিরিক্ত সচিব নাজমুছ সাদাত সেলিমও অফিসে আসেননি। সচিবালয়ে অফিস করছেন না স্বরাষ্ট্র মন্ত্রণালয়ের জননিরাপত্তা বিভাগের সচিব জাহাংগীর আলম। তবে সুরক্ষা সেবা বিভাগের সিনিয়র সচিব মশিউর রহমান মঙ্গলবার এলেও বুধবার অফিসে আসেননি বলে তাঁর দপ্তরের কর্মচারীরা জানিয়েছেন।

আইন মন্ত্রণালয়ের আইন ও বিচার বিভাগের সচিব গোলাম সারোয়ার পৌনে ১টার দিকে অফিসে আসেন। তবে তিনি সচিবালায়ে আসতে ব্যক্তিগত গাড়ি ব্যবহার করেননি।

সব জেলার ডিসি-এসপি পরিবর্তনের সিদ্ধান্ত

অন্তর্বর্তী সরকারের দেশ পরিচালনায় সুবিধার জন্য দেশের সব জেলা প্রশাসক (ডিসি) ও পুলিশ সুপার (এসপি) পদে পরিবর্তনের নীতিগত সিদ্ধান্ত নেওয়া হয়েছে। জনপ্রশাসন মন্ত্রণালয় সূত্রে এ তথ্য জানা গেছে।

সূত্র জানায়, বর্তমান ডিসি-এসপিদের প্রত্যাহার করে সেখানে নতুন নিয়োগ দেওয়া হবে। এজন্য যোগ্য কর্মকর্তাদের তালিকা তৈরি করা হয়েছে। অন্তর্বর্তী সরকার শপথ নেওয়ার পর নতুন ডিসি-এসপি পদায়ন-সংক্রান্ত প্রজ্ঞাপন জারি করা হবে।

এর আগে প্রশাসনের উচ্চ স্তরেও বেশ কিছু রদবদল করা হবে বলে জানা গেছে। গুরুত্বপূর্ণ বেশির ভাগ মন্ত্রণালয়ে নতুন সচিব দেওয়া হবে। এ ব্যাপারে কাজ করছে জনপ্রশাসন মন্ত্রণালয়।

দেশে সাংবিধানিক শূন্যতা নেই, নির্বাহী দায়িত্বে রাষ্ট্রপতি

দেশে কোনো সাংবিধানিক শূন্যতা নেই জানিয়ে জনপ্রশাসন মন্ত্রণালয়ের সচিব মেজবাহ উদ্দিন চৌধুরী বলেছেন, প্রধানমন্ত্রীর অনুপস্থিতিতে নির্বাহী দায়িত্ব পালন করছেন রাষ্ট্রপতি।

গতকাল সচিবালয়ে এক প্রেস ব্রিফিংয়ে তিনি বলেন, দেশ এখন রাষ্ট্রপতির আদেশে চলছে। তাই দেশে এখন সরকার নেই বলে যা বলা হচ্ছে, তা সঠিক নয়। প্রশাসনিক কর্মকর্তারা তাদের রুটিন দায়িত্ব পালন করছেন। তবে এই মুহূর্তে কোনো নীতিনির্ধারণী সিদ্ধান্ত নেওয়া হচ্ছে না।"
2024-08-08 05:48:09,আ’লীগ শীর্ষ নেতাদের কে কোথায় বোঝা দায়,"ক্ষমতাচ্যুত শেখ হাসিনা সরকারের মন্ত্রী-এমপিদের পাশাপাশি আওয়ামী লীগের সিংহভাগ নেতাই এখন লাপাত্তা। দলটির কেন্দ্রীয় ও মহানগর ছাড়াও কোনো পর্যায়ের নেতাদেরই খোঁজ মিলছে না। গ্রেপ্তার আতঙ্কে গা-ঢাকা দিয়েছেন প্রায় সব পর্যায়ের প্রভাবশালী নেতা।

পাশাপাশি তাদের ঘনিষ্ঠ অনুসারীরাও বন্ধ রেখেছেন মোবাইল নম্বর। বেশির ভাগ নেতা দেশে পরিচিতজন কিংবা স্বজনের বাসাবাড়িতে আশ্রয় নিয়েছেন। আবার অনেকে দেশ ছেড়ে চলে গেছেন বলে গুঞ্জন রয়েছে। এই অবস্থায় অসহায় হয়ে পড়েছেন আওয়ামী লীগের সাধারণ কর্মীরা। গত সোমবার দলীয় সভাপতি শেখ হাসিনার প্রধানমন্ত্রীর পদ থেকে পদত্যাগ ও দেশ ছাড়ার পর থেকেই এমন পরিস্থিতির সৃষ্টি হয়েছে।

সূত্র বলছে, সোমবার দুপুরে শেখ হাসিনার পদত্যাগ ও দেশ ছাড়ার খবর চাউর হওয়ার আগ পর্যন্ত বেশির ভাগ নেতাকর্মী বিষয়টি ঘুণাক্ষরেও আঁচ করতে পারেননি। তার আগ পর্যন্ত তারা শিক্ষার্থীদের আন্দোলন দমন করে সরকার স্বাভাবিক পরিস্থিতি ফিরিয়ে আনবে বলে অনেকটাই আত্মবিশ্বাসী ছিলেন। কিন্তু সোমবার দুপুরে টেলিভিশনের মাধ্যমে সেনাপ্রধানের জনগণের উদ্দেশে বক্তব্য প্রদানের খবর জানতে পেরে অজানা আশঙ্কায় ভীত হয়ে পড়েন আওয়ামী লীগ নেতাকর্মী। কিছু সময়ের মধ্যে সেনাসদস্যরা ব্যারিকেড তুলে আন্দোলনকারীদের ঢাকা মহানগরীর ভেতরে প্রবেশ করার সুযোগ দেওয়ামাত্র পরিস্থিতি আঁচ করতে পারেন সবাই। এ অবস্থায় সব পর্যায়ের নেতাকর্মীই আত্মগোপনে চলে যান।

জানা গেছে, শেখ হাসিনার পদত্যাগের আগেও আওয়ামী লীগের অল্প কিছু মহানগর ও থানা-ওয়ার্ড পর্যায়ের নেতা কারফিউ এড়িয়ে ঢাকার বঙ্গবন্ধু অ্যাভিনিউর কেন্দ্রীয় কার্যালয়, ধানমন্ডিতে দলীয় সভাপতির রাজনৈতিক কার্যালয় এবং তেজগাঁওয়ে ঢাকা জেলা আওয়ামী লীগ কার্যালয়ের পাহারায় ছিলেন। পুরো পরিস্থিতি বুঝতে পারার পর এই তিনটি কার্যালয় থেকে নেতাকর্মী ও সব স্টাফ দ্রুত সরে পড়েন। একই অবস্থা ছিল সারাদেশের দলীয় কার্যালয়গুলোতেও। শেখ হাসিনার দেশ ছাড়ার খবর নিশ্চিত হওয়ার পর বিজয় উৎসবে মেতে ওঠে ছাত্র-জনতা। এর মধ্যেই কিছু দুষ্কৃতকারী ঢাকায় আওয়ামী লীগের প্রধান তিনটি কার্যালয়সহ সারাদেশের দলীয় কার্যালয়গুলোতে হামলা, ভাঙচুর ও আগুন ধরিয়ে দেয়। হামলা, লুটপাট, আগুন থেকে রক্ষা পায়নি ধানমন্ডি ৩২ নম্বরে বঙ্গবন্ধু শেখ মুজিবুর রহমান স্মৃতি জাদুঘরও।

এর আগে রোববার সন্ধ্যার পর থেকেই খোঁজ মিলছিল না আওয়ামী লীগের কোনো নেতারই।

ওই সময় থেকে ৮১ সদস্যের কেন্দ্রীয় কমিটির অনেকের মোবাইল ফোন বন্ধ হয়ে যায়। বিশেষ করে কেন্দ্রীয় নেতাদের যারা মন্ত্রী-প্রতিমন্ত্রীর দায়িত্বে ছিলেন, তাদের ফোনই সবার আগে বন্ধ হয়। সোমবার বিকেল পর্যন্ত কারও কারও ফোনে রিং হলেও তারা সাড়া দেননি। দু-একজনের হোয়াটসঅ্যাপ খোলা থাকলেও তারাও রিসিভ করেননি। একই অবস্থা পাওয়া গেছে ঢাকা মহানগর উত্তর ও দক্ষিণের নেতাদের ক্ষেত্রেও। থানা-ওয়ার্ড নেতারাও আগে ও পরে আত্মগোপনে চলে যান। সোম ও মঙ্গলবার অন্তত ৪০ জন কেন্দ্রীয় নেতার মোবাইল নম্বরে কল দিয়ে তা বন্ধ পাওয়া যায়।

সোমবার দুপুরে ধানমন্ডিতে আওয়ামী লীগ সভাপতির রাজনৈতিক কার্যালয়ে গিয়ে জানা যায়, দলটির সাধারণ সম্পাদক ওবায়দুল কাদের বাসায় ছিলেন তখন। তবে বিকেলের পর তিনি কোথায় গেছেন, তা অজানা। পরে জানা যায়, দেশ ছেড়ে সিঙ্গাপুর চলে গেছেন সদ্যবিদায়ী সরকারের এই প্রভাবশালী সড়ক পরিবহন ও সেতুমন্ত্রী।

এদিকে সুযোগ বুঝে দেশ ছাড়ার চেষ্টাও করছেন নেতাদের কেউ কেউ। দেশত্যাগের চেষ্টা চালাতে গিয়ে মঙ্গলবার দুপুরে রাজধানীর হযরত শাহজালাল আন্তর্জাতিক বিমানবন্দরে আটক হন আওয়ামী লীগের যুগ্ম সাধারণ সম্পাদক ও বিদায়ী পররাষ্ট্রমন্ত্রী ড. হাছান মাহমুদ, তথ্য ও যোগাযোগ প্রযুক্তি প্রতিমন্ত্রী জুনাইদ আহমেদ পলক। একই দিন রাতে দলের দপ্তর সম্পাদক ও সাবেক প্রধানমন্ত্রীর বিশেষ সহকারী ব্যারিস্টার বিপ্লব বড়ুয়া ভারতে পালানোর সময় বেনাপোলে আটক হয়েছেন বলে সামাজিক যোগাযোগমাধ্যমে খবর ছড়ায়। তবে এর সত্যতা নিশ্চিত হওয়া যায়নি।

আওয়ামী লীগের অন্য বর্ষীয়ান নেতাদের মধ্যে সভাপতিমণ্ডলীর সদস্য ও সদ্যবিলুপ্ত সংসদের উপনেতা মতিয়া চৌধুরী অসুস্থ বলে জানা গেছে। ফলে তিনি ঢাকায় অবস্থান করছেন। সভাপতিমণ্ডলীর সদস্য ড. আব্দুর রাজ্জাক, ডা. মোস্তফা জালাল মহিউদ্দিন, মোফাজ্জল হোসেন চৌধুরী মায়া বীরবিক্রম ও কামরুল ইসলামের ফোন সোমবার সন্ধ্যা পর্যন্ত খোলা থাকলেও পরে বন্ধ হয়ে যায়।

সোমবার থেকে দলটির সভাপতিমণ্ডলীর সদস্য শেখ ফজলুল করিম সেলিম, কাজী জাফরউল্যাহ, সদ্যবিদায়ী বস্ত্র ও পাটমন্ত্রী জাহাঙ্গীর কবির নানক, মৎস্য ও প্রাণিসম্পদ মন্ত্রী আব্দুর রহমান, রাজশাহী সিটি মেয়র এএইচএম খায়রুজ্জামান লিটনের ফোন নম্বর বন্ধ পাওয়া যায়। বন্ধ রয়েছে যুগ্ম সাধারণ সম্পাদক মাহবুবউল-আলম হানিফ, আ ফ ম বাহাউদ্দিন নাছিম, সমাজকল্যাণমন্ত্রী ডা. দীপু মনি এবং কেন্দ্রীয় কার্যনির্বাহী সদস্য ও তথ্য প্রতিমন্ত্রী মোহাম্মদ আলী আরাফাতের ফোন নম্বরও। এর মধ্যে বিক্ষুব্ধ জনতা কোনো কোনো নেতার গ্রামের বাড়ি জ্বালিয়ে দেয়।

দলটির আট সাংগঠনিক সম্পাদকসহ সম্পাদকমণ্ডলীর সদস্য এবং কার্যনির্বাহী সদস্যদের নম্বরও বন্ধ পাওয়া যাচ্ছে। আওয়ামী লীগের ঢাকা মহানগর উত্তরের সভাপতি শেখ বজলুর রহমান, সাধারণ সম্পাদক এস এম মান্নান কচি, মহানগর দক্ষিণের সভাপতি আবু আহমেদ মন্নাফী ও সাধারণ সম্পাদক হুমায়ুন কবিরসহ মহানগর ও থানা-ওয়ার্ড নেতারাও দেশে নাকি, বিদেশে গেছেন তা জানা যায়নি।

হঠাৎ তৈরি হওয়া এ পরিস্থিতিকে দলের জন্য দুর্যোগ বলে মন্তব্য করে মহানগর আওয়ামী লীগের মধ্যমসারির এক নেতা বলেন, গত রোববারও নেতাদের বড় গলার কথা শুনে আমাদের মধ্যে বিশ্বাস ছিল, যে কোনো মূল্যে পরিস্থিতি নিয়ন্ত্রণ নিতে পারব। কিন্তু কয়েক ঘণ্টার ব্যবধানে বিপরীত অবস্থা দেখে আমরা চরম হতাশ ও নেতাদের প্রতি ক্ষুব্ধ। সময় এলে তাদের কাছে এর জবাব নেওয়া হবে।"
2024-08-08 05:46:24,"বিশ্ববিদ্যালয়, প্রশাসনে শীর্ষ কর্তাদের পদত্যাগের হিড়িক","আওয়ামী লীগ সরকারের পতনের পর রাষ্ট্রীয় প্রতিষ্ঠান, সংস্থা ও বিশ্ববিদ্যালয়ের শীর্ষ পদ থেকে পদত্যাগের হিড়িক পড়েছে। ইতোমধ্যে তিন উপাচার্য, অ্যাটর্নি জেনারেলসহ অনেক কর্মকর্তা পদত্যাগ করেছেন। জাতীয় রাজস্ব বোর্ডসহ (এনবিআর) বিভিন্ন প্রতিষ্ঠানের শীর্ষ ব্যক্তির পদত্যাগ দাবিতে বিক্ষোভ হয়েছে।

সরকারি বিশ্ববিদ্যালয়ের তিন উপাচার্যের সঙ্গে উপ-উপাচার্য ও প্রক্টররা পদত্যাগ করেছেন। তারা রাষ্ট্রপতি ও বিশ্ববিদ্যালয়ের আচার্য মোঃ সাহাবুদ্দিনের কাছে এ ব্যাপারে চিঠি দিয়েছেন। দু-এক দিনের মধ্যে আরও কয়েক উপাচার্য সরে যাবেন বলে জানা গেছে।

গতকাল বুধবার আচার্যের কাছে ই-মেইল করে পদত্যাগ করেন জাহাঙ্গীরনগর বিশ্ববিদ্যালয়ের (জাবি) উপাচার্য নুরুল আলম। কারণ হিসেবে ব্যক্তিগত ও পারিবারিক সমস্যার কথা চিঠিতে উল্লেখ করেছেন তিনি।

মঙ্গলবার রাতে পদত্যাগপত্র জমা দেন শেরেবাংলা কৃষি বিশ্ববিদ্যালয়ের (শেকৃবি) উপাচার্য অধ্যাপক শহীদুর রশীদ ভূঁইয়া, উপ-উপাচার্য অধ্যাপক অলক কুমার পাল ও প্রক্টর হারুন অর রশিদ। অধ্যাপক শহীদুর ২০২০ সালের ১৭ নভেম্বর শেকৃবির উপাচার্য পদে নিয়োগ পান। আর উপ-উপাচার্য পদে অলক কুমার নিয়োগ পান ২০২৩ সালের ৩০ এপ্রিল। বিশ্ববিদ্যালয়ের রেজিস্ট্রার শেখ রেজাউল করিম এ তথ্য জানিয়েছেন।

পদ ছেড়েছেন টাঙ্গাইলের মাওলানা ভাসানী বিজ্ঞান ও প্রযুক্তি বিশ্ববিদ্যালয়ের উপাচার্য অধ্যাপক ফরহাদ হোসেনসহ ছয়জন। সোমবার রাতে শিক্ষার্থীদের তোপের মুখে পদত্যাগ করে তারা বিশ্ববিদ্যালয়ের অ্যাম্বুলেন্সে ক্যাম্পাস ছাড়েন। তবে উপাচার্যের পদত্যাগপত্র এখন পর্যন্ত আচার্যের কাছে পৌঁছায়নি। নিজ হাতে লেখা চিঠিতে অধ্যাপক ফরহাদ শিক্ষার্থীদের দাবির প্রেক্ষাপটে পদত্যাগ করেছেন বলে উল্লেখ করেন।

তাঁর সঙ্গে পদত্যাগ করেন প্রক্টর অধ্যাপক মুছা মিয়া, বঙ্গবন্ধু হলের প্রাধ্যক্ষ অধ্যাপক নুরুল ইসলাম, জাহানারা ইমাম হলের প্রাধ্যক্ষ নার্গিস আক্তার, শেখ রাসেল হলের প্রাধ্যক্ষ অধ্যাপক ইদ্রিস আলী ও শিক্ষার্থী কল্যাণ পরামর্শ কেন্দ্রের উপপরিচালক ফয়জুন নাহার মিম।

পদত্যাগের দাবি উঠেছে সিলেট শাহজালাল বিজ্ঞান ও প্রযুক্তি বিশ্ববিদ্যালয়ের উপাচার্য অধ্যাপক ফরিদ উদ্দিন আহমেদ, উপ-উপাচার্য অধ্যাপক কবির হোসেন ও কোষাধ্যক্ষ অধ্যাপক আমিনা পারভীনের। তাদের ২৪ ঘণ্টার মধ্যে পদত্যাগের আলটিমেটাম দিয়েছেন শিক্ষার্থীরা। গতকাল বৈষম্যবিরোধী ছাত্র আন্দোলনের শাবিপ্রবির সমন্বয়ক হাফিজুল ইসলাম বলেন, পদত্যাগের জন্য তাদের বৃহস্পতিবার বিকেল ৫টা পর্যন্ত সময় দেওয়া হয়েছে।

ব্যক্তিগত অসুবিধার কারণ দেখিয়ে গতকাল বুধবার রাষ্ট্রপতির কাছে পদত্যাগপত্র জমা দিয়েছেন অ্যাটর্নি জেনারেল এ এম আমিন উদ্দিন। ২০২০ সালের ৮ অক্টোবর তিনি এ পদে নিয়োগ পান। সুপ্রিম কোর্টের জ্যেষ্ঠ এ আইনজীবী দুই মেয়াদে বারের সভাপতি ছিলেন।

রংপুরের বেগম রোকেয়া বিশ্ববিদ্যালয়ের (বেরোবি) বিভিন্ন দায়িত্ব থেকে সরে দাঁড়াচ্ছেন শিক্ষকরা। গতকাল প্রক্টর শরিফুল ইসলাম, পরিবহন পরিচালক ড. কামরুজ্জামান, গ্রন্থাগার পরিচালক অধ্যাপক গাজী মাজহারুল আনোয়ার ও বঙ্গবন্ধু হলের প্রাধ্যক্ষ অধ্যাপক বিজন মোহন চাকি রেজিস্ট্রারের কাছে পদত্যাগপত্র জমা দিয়েছেন। কারণ হিসেবে পারিবারিক সমস্যা ও অসুস্থতার কথা উল্লেখ করেছেন তারা। বিশ্ববিদ্যালয়ের জনসংযোগ, তথ্য ও পরামর্শ দপ্তরের অতিরিক্ত পরিচালক মোহাম্মদ আলী এসব তথ্য জানিয়েছেন।

এ ছাড়া উপাচার্যের পদত্যাগ দাবিতে রাজধানীর বঙ্গবন্ধু শেখ মুজিব মেডিকেল বিশ্ববিদ্যালয় ক্যাম্পাসে মিছিল করেছেন বিভিন্ন মেডিকেল কলেজের ছাত্রনেতারা। কেন্দ্রীয় ছাত্রদলের সহসভাপতি ডা. তৌহিদুর রহমানের নেতৃত্বে গতকাল এ মিছিল হয়। তৌহিদুর রহমান সমকালকে বলেন, ‘হাসপাতালের ভেতর থেকে ডাক্তার লীগ, ছাত্রলীগ ও যুবলীগের নেতাকর্মীরা শাহবাগে আন্দোলনরত শিক্ষার্থীদের ওপর গুলি চালান। ভবনের ছাদ থেকে ইটপাটকেল নিক্ষেপ করে আহত করা হয়েছে ছাত্র-জনতাকে।’

বর্তমান চেয়ারম্যান আবু হেনা মু. রহমাতুল মুনিমকে বরখাস্তসহ ৯ দাবিতে আদায়ে বিক্ষোভ করেছেন জাতীয় রাজস্ব বোর্ডের (এনবিআর) কর্মকর্তা-কর্মচারীরা। মঙ্গলবার এলেও গতকাল তিনি অফিসে আসেননি। ফলে গুঞ্জন উঠেছে টানা তিনবার চুক্তিভিত্তিক নিয়োগ পাওয়া মুনিম এরই মধ্যে পদত্যাগ করেছেন।

এ ব্যাপারে যোগাযোগ করেও এনবিআর চেয়ারম্যানের সঙ্গে কথা বলা সম্ভব হয়নি। তাঁর একান্ত সচিব মোহাম্মদ নায়িরুজ্জামান সমকালকে বলেন, পদত্যাগ করার কোনো বিষয় নেই। তাঁর নিয়োগ চুক্তিভিত্তিক। সরকার বাতিল করতে পারে অথবা তিনি নিজে আবেদন করলে এক মাস পর কার্যকর হবে।

(প্রতিবেদন তৈরিতে তথ্য দিয়েছেন সংশ্লিষ্ট প্রতিনিধি)"
2024-08-08 05:37:34,নজিরবিহীন বিক্ষোভ বাংলাদেশ ব্যাংকে,"বিক্ষোভের মুখে পদত্যাগের সিদ্ধান্ত নিয়েছেন বাংলাদেশ ব্যাংকের চার ডেপুটি গভর্নর। তারা হলেন– কাজী সাইদুর রহমান, খুরশীদ আলম, হাবিবুর রহমান এবং নুরুন নাহার। এর মধ্যে কাজী সাইদুর রহমান বিক্ষুব্ধ কর্মকর্তাদের উপস্থিতিতে সাদা কাগজে পদত্যাগপত্রে স্বাক্ষর করেন।

অন্যরা পদত্যাগ করবেন জানিয়ে বাংলাদেশ ব্যাংক ত্যাগ করেন। আর বিএফআইইউ-প্রধান মাসুদ বিশ্বাস এবং নীতি উপদেষ্টা আবু ফরাহ মো. নাসেরকে বাংলাদেশ ব্যাংকে ঢুকতে না দেওয়ার ঘোষণা দিয়েছেন বিক্ষোভকারী কর্মকর্তারা।

এস আলম গ্রুপসহ কয়েকটি প্রতিষ্ঠানকে অনৈতিকভাবে হাজার হাজার কোটি টাকার নামে-বেনামে ঋণ, অর্থ পাচারে সহায়তা, বেআইনিভাবে ব্যাংক দখলের সুযোগসহ বিভিন্ন জালিয়াতি জেনেও ব্যবস্থা না নেওয়ার অভিযোগ এনে গতকাল বাংলাদেশ ব্যাংকের গভর্নর ভবনে নজিরবিহীন বিক্ষোভ করেন কর্মকর্তারা। তারা ডেপুটি গভর্নরদের পদত্যাগ করতে বলেন। তবে কেন্দ্রীয় ব্যাংক পরিচালনার জন্য আপাতত ডেপুটি গভর্নর নুরুন নাহারকে অফিস করার সুযোগ দেওয়া হবে বলে তারা ঘোষণা দেন।

এদিকে ছাত্র-জনতার আন্দোলনের মুখে শেখ হাসিনা সরকারের পতনের পর খোঁজ মিলছে না বাংলাদেশ ব্যাংকের গভর্নর আব্দুর রউফ তালুকদারের। তিনি গতকালও কর্মস্থলে অনুপস্থিত ছিলেন।

শেখ হাসিনার পদত্যাগের খবর ছড়িয়ে পড়ার আগেই গত সোমবার তিনি গুলশানের গভর্নর হাউস থেকে বেরিয়ে যান। এর পর কোথায় আছেন, তা জানা যায়নি। এর মধ্যে মঙ্গলবার তাঁর দেশ ছাড়ার গুঞ্জন শোনা যায়। এ ধরনের পরিস্থিতিতে যেন শূন্যতা তৈরি না হয়, সে জন্য মানবসম্পদ বিভাগের দায়িত্বপ্রাপ্ত ডেপুটি গভর্নর নূরুন নাহার আপাতত দায়িত্ব পালন করবেন। অন্তর্বর্তীকালীন সরকার গঠনের পর নতুন গভর্নর এবং ডেপুটি গভর্নর নিয়োগ হলে নূরুন নাহারও পদত্যাগ করবেন বলে জানিয়েছেন।

গতকাল কেন্দ্রীয় ব্যাংকে বিক্ষোভে বিভিন্ন পর্যায়ের কয়েকশ কর্মকর্তা অংশ নেন। তারা ঊর্ধ্বতন কর্মকর্তাদের রুমের সামনে ‘ভুয়া ভুয়া’ স্লোগান দেন। ডেপুটি গভর্নর-১ কাজী ছাইদুর রহমানকে তাঁর রুমে অবরুদ্ধ করে রাখা হয়। কেন কর্মকর্তাদের স্বাধীনভাবে কাজ করতে দেওয়া হয়নি, পরিদর্শনে বিভিন্ন অনিয়ম পাওয়ার পর ব্যবস্থা নেয়নি– এ ধরনের নানা প্রশ্ন করতে থাকেন বিক্ষোভকারীরা। এক পর্যায়ে কয়েকজন নির্বাহী পরিচালক মিলে সবাইকে শান্ত হওয়ার অনুরোধ জানান। তবে তাতে কাজ না হওয়ায় সেনাসদস্যদের হস্তক্ষেপে পরিস্থিতি শান্ত হয়। সেনাসদস্যদের সহায়তায় কাজী ছাইদুর রহমান কেন্দ্রীয় ব্যাংক চত্বর ছাড়েন। এর আগে তাঁকে হাতে লেখা একটি পদত্যাগপত্রে স্বাক্ষর এবং হাতজোড় করে সবার কাছে ক্ষমা চাইতে বাধ্য করা হয়।

বিক্ষোভের মুখে ক্ষমা চেয়ে ব্যাংক ছাড়েন বাংলাদেশ ব্যাংকের নীতি উপদেষ্টা আবু ফরাহ মো. নাছের। আর বাংলাদেশ ব্যাংকের কর্মকর্তাদের সহায়তায় বিএফআইইউর প্রধান মো. মাসুদ বিশ্বাস ও ডেপুটি গভর্নর হাবিবুর রহমান ব্যাংক চত্বর ছেড়ে যান। আগ থেকে পরিস্থিতি আঁচ করতে পেরে কর্মস্থলে আসেননি আরেক ডেপুটি গভর্নর খুরশীদ আলম।

বাংলাদেশ ব্যাংকের নির্বাহী পরিচালকদের পক্ষ থেকে সাংবাদিকদের ব্রিফ করেন মেজবাউল হক। তিনি বলেন, কর্মকর্তারা কেন্দ্রীয় ব্যাংকের পূর্ণাঙ্গ স্বায়ত্তশাসনের দাবি জানিয়েছেন। এ ছাড়া অযাচিত রাজনৈতিক হস্তক্ষেপ ও ব্যাংকিং খাতের দুর্নীতি নিয়ন্ত্রণে বাংলাদেশ ব্যাংক আদেশসহ সব আইন সংশোধন করতে বলেছেন। এ ছাড়া তারা সব ডেপুটি গভর্নর, বিএফআইইউ-প্রধান ও নীতি উপদেষ্টার পদত্যাগ দাবি করেন। তবে তারা সরকারের চুক্তিভিত্তিক নিয়োগপ্রাপ্ত হওয়ায় সরকারের কাছেই পদত্যাগপত্র দিতে হবে। অন্তর্বর্তীকালীন সরকার গঠনের পর বিবেচনার জন্য পাঠানোর সিদ্ধান্ত হয়। এ ছাড়া ব্যাংকের সব পর্যায়ের কর্মকর্তার সুশৃঙ্খলভাবে দায়িত্ব পালনের সিদ্ধান্ত হয়। কেন্দ্রীয় ব্যাংক ও ব্যাংক খাতের সব কাজ স্বাভাবিক নিয়মে চলবে।

কর্মকর্তারা জানান, ব্যাংক খাতের ভঙ্গুরতার কারণে দেশে অর্থনীতির আজকের এই খারাপ অবস্থা তৈরি হয়েছে। উচ্চ মূল্যস্ফীতির কারণে মানুষ কষ্টে আছে। এখন শিক্ষার্থীদের রাষ্ট্র সংস্কারের দাবির সঙ্গে তারা সহমত পোষণ করে অবিলম্বে তাদের বিচারের মুখোমুখি করার দাবি জানান। গভর্নরসহ বিভিন্ন অনিয়মে দায়ী এসব কর্মকর্তা যেন দেশ ছেড়ে পালাতে না পারেন, সে ব্যবস্থা নিতে হবে। এ ছাড়া যেসব নির্বাহী পরিচালক অনিয়মে সহায়তা করেছেন, তাদের বিরুদ্ধেও ব্যবস্থা নিতে হবে। প্রাথমিকভাবে তাদের গুরুত্বপূর্ণ দায়িত্ব থেকে সরিয়ে দিতে হবে।"
2024-08-08 05:16:49,‘ক্ষমতার তাঁবেদারি করতে গিয়ে হত্যার শিকার পুলিশ’,"শেখ হাসিনা সরকারের পতনের পর থেকে আতঙ্কে ও নিরাপত্তাহীনতায় ভুগছেন পুলিশ সদস্যরা। সহকর্মীদের হত্যার প্রতিবাদ এবং ১১ দফা দাবিতে গতকাল বুধবার অনির্দিষ্টকালের কর্মবিরতি পালন করেন তারা। বিভিন্ন স্থানে বিক্ষোভ মিছিল হয়েছে।

ক্ষোভ ও দুঃখ প্রকাশ করে কান্না করেছেন অনেক পুলিশ সদস্য। তারা বলছেন, ক্ষমতার তাঁবেদারি করতে গিয়ে আমাদের জনগণের বিরুদ্ধে দাঁড় করিয়েছেন ঊর্ধ্বতন কর্মকর্তারা। আমরা জনগণের জন্য মরব, কখনও জনগণকে মারব না। আমরা জনগণের পুলিশ হয়ে চাকরি করতে চাই। রাজনৈতিক হস্তক্ষেপ বন্ধ চাই।

১১ দফা দাবি জানিয়েছেন পুলিশ সদস্যরা। এর মধ্যে রয়েছে পুলিশ সদস্যদের হত্যা ও স্থাপনায় হামলায় জড়িতদের চিহ্নিত করে দ্রুত বিচার, নিহত সদস্যদের পরিবারকে এককালীন সহায়তা ক্ষতিপূরণ, পুলিশ বাহিনীকে দলীয় ব্যবহার রোধে স্বাধীন পুলিশ কমিশন গঠন ও কর্মঘণ্টা আট ঘণ্টা নির্ধারণ।

গতকাল খুলনা মেট্রোপলিটন পুলিশ লাইনে বিক্ষোভ করেন পুলিশ সদস্যরা। এদিন ইউনিফর্ম পরেননি কেউ। সকালে মেট্রোপলিটন পুলিশ লাইনের মাল্টিপারপাস শেডে জড়ো হন পুলিশ সদস্যরা। সেখানে সংক্ষিপ্ত সমাবেশের পর তারা পুলিশ লাইনের ভেতরের সড়কগুলোতে বিক্ষোভ প্রদর্শন করেন। বিকেলে আরেক দফা বিক্ষোভ করেন তারা।

কয়েক পুলিশ সদস্য বলেন, ঊর্ধ্বতন কর্মকর্তাদের কারণে তারা বিভিন্ন অন্যায় কাজ করতে বাধ্য হন। তাদের দিয়ে রাতের বেলা ভোট কাটা, মিথ্যা মামলা দিয়ে বিরোধীদলীয় রাজনৈতিক নেতাকর্মীকে গ্রেপ্তার ও হয়রানি করানো হয়।

গতকাল বাগেরহাটে বিক্ষোভ করেছেন কয়েকশ পুলিশ সদস্য। এ সময় বিভিন্ন স্থানে হামলায় নিহত সহকর্মীদের হত্যার ঘটনা তুলে ধরে অনেক পুলিশ সদস্য কান্নায় ভেঙে পড়েন। বিক্ষোভের খবর পেয়ে সেখানে যান অতিরিক্ত পুলিশ সুপাররা। এ সময় সব কর্মকর্তা তাদের সঙ্গে একাত্মতা প্রকাশ করেন। তারা পুলিশের অভ্যন্তরীণ ও প্রশাসনিক সংস্কারসহ ১১ দফা দাবি তুলে ধরার পাশাপাশি বিভিন্ন লাঞ্ছনা-বঞ্চনার কথা তুলে ধরেন। এ সময় তারা বিভিন্ন কর্মকর্তার অসদাচরণ, ব্যক্তিগত কাজ করানোর বিচার চান।

পুলিশ সুপারদের কাছে বাগেরহাটের রামপাল ও মোংলা ওসির বিরুদ্ধে ব্যবস্থা নেওয়া এবং পুলিশের অ্যাম্বুলেন্সে বাগেরহাট-১ আসনের সাবেক এমপি শেখ হেলাল উদ্দীনের ব্যক্তিগত সহকারী ফিরোজুলকে বাগেরহাট ছাড়তে সহযোগিতা করার বিষয়ে ক্ষোভ জানানো হয়।

বিক্ষোভের এক পর্যায়ে পুলিশ সুপার আবুল হাসনাত খান পুলিশ লাইনে যান। বিক্ষোভকারীদের দাবির সঙ্গে ঐকমত্য পোষণ করেন তিনি। এ সময় তাঁকে উদ্দেশ করে ‘ভুয়া ভুয়া’ স্লোগানও দেন পুলিশ সদস্যরা। অতিরিক্ত পুলিশ সুপার মো. আসাদুজ্জামান বলেন, আমাদের ১১ দফা দাবি সম্পূর্ণভাবে বাস্তবায়ন না হওয়া পর্যন্ত কর্মবিরতি চলবে।

চট্টগ্রামে বিক্ষোভ করেছেন কনস্টেবল থেকে উচ্চপদস্থ কর্মকর্তারা। গতকাল বিকেলে দামপাড়া পুলিশ লাইন্স সদরদপ্তরের সামনে প্রথমে জড়ো হয়ে বিক্ষোভ শুরু করেন কনস্টেবলরা। পরে সেখানে ঊর্ধ্বতন কর্মকর্তারাও এসে হাজির হন। সরকার পতনের পর তৈরি হওয়া ভীতিকর পরিস্থিতির বর্ণনা করতে গিয়ে অনেককেই কাঁদতে দেখা যায়। নগরের কোনো থানাতে গতকালও কার্যক্রম শুরু করেননি পুলিশ সদস্যরা।

এদিকে গতকাল কর্মবিরতি পালন করেছে আখাউড়া ইমিগ্রেশন পুলিশ। সকাল ৯টা থেকে তারা কর্মবিরতি শুরু করেন। এতে চেকপোস্টে ভারত ও বাংলাদেশের অন্তত অর্ধশত যাত্রী আটকা পড়েন। দুপুর ১টার পর বিশেষ বিবেচনায় কার্যক্রম শুরু করে শুধু ভারত ও বাংলাদেশের পাসপোর্টধারী যাত্রী পারাপার করা হয়। তবে বন্ধ রয়েছে ট্যুরিস্ট ও বিজনেস ভিসার যাত্রী পারাপার।

গতকাল সিলেট পুলিশ লাইন্সে গিয়ে তোপের মুখে পড়েন ডিআইজি শাহ মিজান শাফিউর রহমান, এসপি আবদুল মান্নানসহ ঊর্ধ্বতন কর্মকর্তারা। ১০-১৫ পুলিশ সদস্য পুলিশ বাহিনীকে রাজনৈতিক ব্যবহারের কঠোর সমালোচনা করে কাজে যোগ দেবেন না বলে ঘোষণা দেন। এক সদস্য চাকরি করবেন না হুমকি দিয়ে তেড়েও যান। ১১ দফা দাবিতে ঝিনাইদহে কর্মবিরতি ও বিক্ষোভ কর্মসূচি পালন করেছেন পুলিশ সদস্যরা।

গতকাল সকাল থেকেই পুলিশ সদরদপ্তরে ভিড় করতে শুরু করেন এতদিন পদোন্নতিবঞ্চিত বিভিন্ন পর্যায়ের কর্মকর্তারা। তারা নিজেদের মধ্যে এ বিষয়ে আলোচনা করেন এবং পরে আইজিপির সঙ্গে দেখা করেন। সংশ্লিষ্ট সূত্র বলছে, আইজিপি তাদের বিষয়টি গুরুত্বের সঙ্গে দেখার আশ্বাস দিয়েছেন।

(প্রতিবেদনে তথ্য দিয়েছেন সংশ্লিষ্ট ব্যুরো ও প্রতিনিধি)"
2024-08-08 05:14:24,ছবি নিয়ে এক মর্গ থেকে আরেক মর্গে স্বজন,"প্রিয়জনের সন্ধানে ছবি নিয়ে এখনও ঘুরছেন লোকজন। ছুটছেন এক মর্গ থেকে আরেক মর্গে। বৈষম্যবিরোধী ছাত্র আন্দোলন ঘিরে সহিংসতা চলার সময় নিখোঁজ অনেকের সন্ধান মিলছে না।

গতকাল বুধবার ঢাকা মেডিকেল কলেজ হাসপাতাল (ঢামেক) মর্গে স্বজনকে খুঁজতে আসা কয়েকজনের সঙ্গে কথা হয় সমকালের। তারা বলেছেন, হাসপাতালসহ বিভিন্ন স্থান ঘুরে কোনো তথ্য না পেয়ে এখানে এসেছেন। তারা ছবি দেখাচ্ছিলেন মর্গের কর্মচারীদের। এদিকে ঢামেক হাসপাতাল মর্গে ৯টি ও শহীদ সোহরাওয়ার্দী মেডিকেল কলেজ হাসপাতাল মর্গে থাকা পাঁচ লাশের পরিচয় পাওয়া যায়নি। অজ্ঞাতপরিচয় হিসেবে এই ১৪ লাশ রাখা হয়েছে।

ঢামেক হাসপাতালের নতুন ভবন চত্বরে লাশঘরের সামনে রাবেয়া আক্তার নামে একজন জানান, উত্তরায় জয়নাল মার্কেটের পাশে ভাড়া বাসায় থাকেন তারা। তাঁর ১২ বছর বয়সী ছেলে মাদ্রাসা পড়ুয়া জুবায়ের আহমেদকে গত সোমবার থেকে পাচ্ছেন না। ওইদিন জয়নাল মার্কেট এলাকায় আন্দোলনকারীদের বিক্ষোভ চলছিল। বেলা ১১টার দিকে জুবায়ের বাসা থেকে বের হয়। এর পর আর ফেরেনি। সে বাসা থেকে বের হওয়ার পর এলাকায় গোলাগুলিসহ ব্যাপক সহিংসতা ঘটে। কাঁদতে কাঁদতে রাবেয়া বলেন, ‘সোমবার সারারাত উত্তরার বিভিন্ন হাসপাতালে ঘুরেছি। পরে অন্য এলাকার হাসপাতালেও গিয়েছি। ছেলের ছবি দেখিয়েছি, কেউ সন্ধান দিতে পারেনি। মর্গেও ছেলের লাশ নেই বলছে। কোথায় পাব তাকে। মরদেহ পেলেও তো নিজেকে সান্ত্বনা দিতে পারতাম।’

মো. নাজিম নামে এক রিকশাচালকের সন্ধান পাচ্ছেন না স্বজনরা। গতকাল তাঁর ভাই মো. ফারুক ও বোন সালমা খাতুন ঢামেক হাসপাতাল মর্গ চত্বরে ছবি দেখিয়ে লোকজনকে জিজ্ঞেস করছিলেন, এই ছবির মানুষটাকে কেউ দেখেছেন কিনা। ফারুক জানান, তাদের গ্রামের বাড়ি টাঙ্গাইল জেলায়। নাজিম যাত্রাবাড়ী এলাকায় রিকশা চালাতেন। থাকতেন যাত্রাবাড়ী বালুর মাঠ কমিউনিটি সেন্টারের পাশে একটি মেসে। গত সোমবার সকাল ১০টায় তিনি গ্যারেজ থেকে রিকশা নিয়ে বের হওয়ার পর থেকে নিখোঁজ। তাঁর ফোন বন্ধ। রিকশাটিও পাওয়া যায়নি।

নাজিমের বিষয়ে ভ্যানচালক মিজানুর রহমান বলেন, নাজিম সাধারণত সকালে রিকশা নিয়ে বের হয়ে রাতে মেসে ফিরতেন। তারা দু’জন একই কক্ষে থাকেন। মেসে না ফেরায় তাঁর ফোনে কল করে বন্ধ পাওয়া যায়। ওইদিন সকাল থেকে যাত্রাবাড়ী এলাকায় পুলিশের সঙ্গে আন্দোলনকারীদের সংঘর্ষ হয়েছে। নাজিম মেসে না আসায় তিনিসহ সবাই উদ্বিগ্ন হয়ে পড়েন। রাতেই বিভিন্ন হাসপাতাল মর্গে খোঁজ করেন। আশুলিয়ায় নিখোঁজ মনিরুজ্জামান মিলনের ভাই স্কুলশিক্ষক সামিউল ইসলাম মিল্টনের সঙ্গে কথা হয় মর্গ চত্বরে। তিনি জানান, মিলন আশুলিয়া এলাকায় একটি ডায়িং কারখানায় সিনিয়র মেকানিক হিসেবে কাজ করেন। ওই এলাকাতেই বাস করেন। সোমবার বিকেলে বাসা থেকে বের হওয়ার পর থেকে তাঁর খোঁজ পাওয়া যাচ্ছে না। সাভার ও আশুলিয়ার বিভিন্ন হাসপাতাল ঘুরে সন্ধান না পেয়ে সোহরাওয়ার্দী মেডিকেল কলেজ হাসপাতাল মর্গে যান। সেখানে থাকা অজ্ঞাতপরিচয় লাশের মধ্যে তাঁর ভাই নেই। এর পর আসেন ঢামেক হাসপাতাল মর্গে। সামিউল বলেন, ‘গত সোমবার আশুলিয়া এলাকায় সহিংসতা ঘটে। ভাই যদি মারাও যায়, তাঁর লাশটা তো পাব! কিন্তু কোথাও খোঁজ পাচ্ছি না।’

সাত পুলিশ সদস্যসহ আরও ১০ লাশ

যাত্রাবাড়ী থানা থেকে গতকাল তিন পুলিশ সদস্য ও এক আনসার সদস্যের অর্ধগলিত লাশ উদ্ধার করে ঢামেক মর্গে পাঠানো হয়েছে। তারা হলেন– পুলিশের এসআই সুজন চন্দ্র দে, এএসআই ফিরোজ হোসেন, কনস্টেবল রেজাউল করিম ও আনসার সদস্য আবু জাফর। এদিকে আশুলিয়া থেকে এএসআই রাজু আহমেদ, উত্তরা পূর্ব থানা থেকে এসআই খগেন্দ্র চন্দ্র সরকার, কনস্টেবল শহিদুল ইসলাম, উত্তরা পূর্ব থানা এলাকা থেকে আবু হাসনাত রনি, সাভার থেকে গার্মেন্ট কর্মী সুমন ইসলাম ও শনির আখড়া থেকে পারভেজ মিয়ার লাশ মর্গে আনা হয়।

বৈষম্যবিরোধী ছাত্র আন্দোলন ঘিরে সহিংসতায় রাজধানীসহ সারাদেশে চার শতাধিক মানুষ নিহত হয়েছেন। তাদের বেশির ভাগই গুলিবিদ্ধ। গত সোমবার সরকার পতনের দিনে শতাধিক মানুষের মৃত্যু হয়েছে। এদিন যাত্রাবাড়ী এলাকায় ব্যাপক সংঘর্ষ হয়েছে। যাত্রাবাড়ী থানার পাশে লুকিয়ে থাকা আন্দোলনকারীদের ওপর গুলি চালানোর একটি ভিডিও ভাইরাল হয়েছে। এতে দেখা যায়, থানার পাশে স্যুয়ারেজের পাইপের আড়ালে আন্দোলনকারীরা লুকিয়ে আছেন। এ সময় যাত্রাবাড়ী থানা থেকে একদল পুলিশ বের হয়ে নিরস্ত্র লোকজনের ওপর নির্বিচারে গুলি চালাচ্ছে। চিৎকার করছেন গুলিবিদ্ধ লোকজন।"
2024-08-08 05:11:27,হিংসাত্মক কর্মকাণ্ড আর হত্যাযজ্ঞ দেখে হতাশ সোহেল তাজ,"চলমান ধ্বংসাত্মক কর্মকাণ্ড নিয়ে ক্ষোভ জানিয়ে অন্তর্বর্তীকালীন সরকারের কাছে সবকিছুর স্বচ্ছ বিচার চেয়েছেন সাবেক স্বরাষ্ট্র প্রতিমন্ত্রী তানজিম আহমেদ সোহেল তাজ। তিনি বলেন, দুর্নীতি, হত্যা, গুমের সঙ্গে জড়িতদের আইনের আওতায় আনতে হবে। বিচার ব্যবস্থা, প্রশাসন ও পুলিশ বাহিনীকে রাজনীতির প্রভাবমুক্ত রাখতে হবে।

গতকাল বুধবার রাতে এক ভিডিও বার্তায় এ দাবি জানান তিনি। বাংলাদেশের প্রথম প্রধানমন্ত্রী তাজউদ্দীন আহমদের ছেলে সোহেল তাজের ফেসবুক পেজ থেকে এ ভিডিও বার্তা প্রচার হয়।

৬ মিনিট ২৬ সেকেন্ডের ভিডিও বার্তায় সোহেল তাজ বলেন, দেশব্যাপী অস্থির সময়ে আপনাদের মুখোমুখি হয়েছি। কোটা সংস্কারের ন্যায্যতা নিয়ে দেশের ছাত্র-জনতা যে আন্দোলন করেছে, তাদের সঙ্গে একাত্মতা ঘোষণা করে আমিও সোচ্চার ছিলাম। তবে বিজয়-পরবর্তী দেশজুড়ে নানা হিংসাত্মক কর্মকাণ্ড এবং সুযোগসন্ধানীদের তাণ্ডব দেখে সবার মতো আমিও ব্যথিত। এই হত্যাযজ্ঞ আর ধ্বংসাত্মক কার্যকলাপের জন্যই কি ছাত্র-জনতা রাজপথে নেমেছিল? দেশের সম্পদ ঐতিহ্য ধ্বংস করে আমরা নতুন প্রজন্মকে কী বার্তা দিচ্ছি? একজন সাধারণ নাগরিক হিসেবে এর তীব্র প্রতিবাদ জানাচ্ছি।

ধানমন্ডি ৩২ নম্বরে বঙ্গবন্ধুর বাসভবনে হামলা ও অগ্নিসংযোগ, ধর্মীয় সংখ্যালঘুদের বাড়ি ও উপাসনালয়ে হামলা-ভাঙচুর ও ভিন্ন দলের নেতাকর্মী হত্যার কথা উল্লেখ করে অন্তর্বর্তীকালীন সরকারের কাছে বিভিন্ন দাবি তুলে ধরেন তাজউদ্দীনপুত্র।

তিনি বলেন, দেশের ধ্বংসাত্মক পরিস্থিতি থেকে সাধারণ মানুষের জানমাল রক্ষা করতে হবে। সরকার, প্রশাসনসহ আওয়ামী লীগের যেসব নেতাকর্মী দুর্নীতি, হত্যা ও গুমের সঙ্গে জড়িত তাদের আইনের আওতায় আনতে হবে। যে সংস্কারের জন্য আন্দোলন হয়েছে, তার দিকে নজর দিতে হবে। অরাজকতা বন্ধে সবাইকে এগিয়ে আসার আহ্বানও জানান তিনি।"
2024-08-08 05:09:51,দ্রুত আইনশৃঙ্খলা পরিস্থিতির উন্নয়ন চান ব্যবসায়ীরা,"আইনশৃঙ্খলা পরিস্থিতির উন্নয়নে দ্রুত ব্যবস্থা নিতে রাষ্ট্রপতি মোঃ সাহাবুদ্দিন এবং তিন বাহিনীর প্রধানগণের প্রতি আহ্বান জানিয়েছেন দেশের ব্যবসায়ী নেতারা।

গতকাল বুধবার রাজধানীর বনানীর প্লাটিনাম গ্র্যান্ড হোটেলে ইন্টারন্যাশনাল চেম্বার অব কমার্স বাংলাদেশ-আইসিসিবি আয়োজিত সংবাদ সম্মেলন থেকে এ দাবি জানান তারা।

শেখ হাসিনা সরকারের পতন-পরবর্তী রাজনৈতিক পরিস্থিতিতে বিভিন্ন ব্যবসায়ী সংগঠন এবং চেম্বার ও ফেডারেশন এক রকম নিষ্ক্রিয় রয়েছে। এর পরিপ্রেক্ষিতে ব্যবসায়ীদের প্রতিনিধি হিসেবে আইসিসিবির এ আয়োজনে প্রায় সব ব্যবসায়ী সংগঠনের সাবেক কয়েক সভাপতি, বর্তমান কমিটির দ্বিতীয় প্রধান নীতিনির্ধারকরা উপস্থিত ছিলেন।

সংবাদ সম্মেলনে গত দু’দিনের অরাজক পরিস্থিতি নিয়ে উদ্বেগ জানিয়ে ব্যবসায়ী নেতারা বলেন, কারখানায় অগ্নিসংযোগ, থানায় হামলা, বাড়িঘর ভাঙচুর করছে দুর্বৃত্তরা। এসব ঘটনাকে আরও ফুলিয়ে-ফাঁপিয়ে অপপ্রচার চালানো হচ্ছে প্রতিবেশী দেশের পক্ষ থেকে। এতে বিদেশি ক্রেতা প্রতিষ্ঠানসহ সারাবিশ্বের কাছে দেশের ভাবমূর্তি সংকট আরও প্রকট হচ্ছে। এ অবস্থা চলতে থাকলে ছাত্র-জনতার জীবনের বিনিময়ে অর্জিত সাফল্য ম্লান হয়ে যেতে পারে।

নোবেলজয়ী ড. মুহাম্মদ ইউনূসের নেতৃত্বে অন্তর্বর্তীকালীন সরকারের প্রতি আস্থার কথা জানিয়ে ব্যবসায়ী নেতারা বলেন, সারাবিশ্বে তাঁর সুনাম রয়েছে। পোশাক খাতের ব্র্যান্ড ইমেজ উন্নয়নে তিনি কিছু কাজও করেছেন। ফলে পরিস্থিতি স্বাভাবিক হলে ড. ইউনূসের সুনামকে কাজে লাগিয়ে ব্যবসা-বাণিজ্যে আবার ঘুরে দাঁড়াতে পারবে বাংলাদেশ।

প্রায় ১৬ বছর ধরে শেখ হাসিনা সরকারের প্রতি ব্যবসায়ীদের নিরঙ্কুশ সমর্থন নিয়ে এ সময় এক সাংবাদিক প্রশ্ন করলে আইসিসিবি সভাপতি মাহবুবুর রহমান বলেন, আওয়ামী লীগ সরকারের সময়ে ব্যবসায়ীদের অনেকেই চাপে ছিলেন। পরিস্থিতি এমন ছিল, হয় আপনি আমার পক্ষে থাকবেন, নইলে আপনি আমার বিপক্ষে। মাঝামাঝি কোনো অবস্থান নেওয়ার সুযোগ নেই।

তিনি আরও বলেন, গত বছর বঙ্গবন্ধু আন্তর্জাতিক সম্মেলন কেন্দ্রে ব্যবসায়ী সম্মেলনে বলা হয়েছিল, ‘শেখ হাসিনার সরকার, বারবার দরকার।’ এখন যদি আপনাকে আমন্ত্রণ জানানো হয় যে, আপনি সরকারপ্রধানের সঙ্গে সভা করবেন আর আপনি ঘরে বসে থাকলেন। আপনার এক ঘাড়ে যদি দুই মাথা থাকে, তাহলে আপনি তা উপেক্ষা করতে পারবেন। আমাদের ঘাড়ে দুই মাথা ছিল না, এক মাথাই ছিল।

অন্যদের মধ্যে ব্যবসায়ীদের শীর্ষ সংগঠন এফবিসিসিআইর সাবেক সভাপতি ও হা-মীম গ্রুপের ব্যবস্থাপনা পরিচালক সাবেক এমপি এ. কে. আজাদ বলেন, গত কয়েক দিনে দেশের বিভিন্ন কারখানায় ভাঙচুর, অগ্নিসংযোগ ও লুট হয়েছে। নিরাপত্তা ছাড়া কারখানা চালু রাখা যাচ্ছে না। সেনাপ্রধান ব্যবসায়ী নেতাদের সঙ্গে বসে পরামর্শ নিয়ে ব্যবস্থা নিলে পরিস্থিতির উন্নতি হতে পারে। মঙ্গলবার রাতে তিনি সেনাবাহিনী প্রধানসহ তিন বাহিনীর প্রধানগণের সঙ্গে কথা বলেছেন। আইনশৃঙ্খলা ফিরিয়ে আনতে এবং কারখানার নিরাপত্তা দেওয়ার জন্য তিনি সেনাবাহিনীর সহযোগিতা চেয়েছেন।

তিনি আরও বলেন, বর্তমান পরিস্থিতিতে আমরা চারটি বিষয় বাস্তবায়নের জোর দাবি জানাচ্ছি। এগুলো হলো– দ্রুত আইনশৃঙ্খলা পরিস্থিতি স্বাভাবিক করা, কারখানা চালুর ব্যবস্থা করা, মানুষের জীবনের নিরাপত্তা ব্যবস্থা করা এবং থানা ও পুলিশকে সক্রিয় করা।

সংবাদ সম্মেলনে আরও উপস্থিত ছিলেন বস্ত্রকল মালিকদের সংগঠন বিটিএমএর সাবেক সভাপতিদের মধ্যে স্কয়ার গ্রুপের ব্যবস্থাপনা পরিচালক তপন চৌধুরী, এ মতিন চৌধুরী ও আব্দুল হাই সরকার, পোশাক খাতের উদ্যোক্তাদের সংগঠন বিজিএমইএর সাবেক সভাপতি আনোয়ার-উল আলম চৌধুরী পারভেজ, কুতুব উদ্দিন আহমেদ, ঢাকা চেম্বারের সাবেক সভাপতি রিজওয়ান রাহমান, ট্রান্সকম গ্রুপের প্রধান নির্বাহী সিমিন রহমান, বিকেএমইএর নির্বাহী সভাপতি মোহাম্মদ হাতেম ও স্ট্যান্ডার্ড চার্টার্ড ব্যাংকের প্রধান নির্বাহী নাসির এজাজ বিজয়।"
2024-08-08 05:07:49,কর্তৃত্ববাদী শাসনের অবসানে সাম্য প্রতিষ্ঠার পথ উন্মোচিত হলো,"বৈষম্যবিরোধী ছাত্র আন্দোলনের নেতৃত্বে গণঅভ্যুত্থানের বিজয়কে অভিনন্দিত করেছে বাংলাদেশের ওয়ার্কার্স পার্টি। গতকাল বুধবার আওয়ামী লীগ নেতৃত্বাধীন ১৪ দলের শরিক দলটির পলিটব্যুরোর বিবৃতিতে এ অভিনন্দন জানানো হয়।

এতে বলা হয়, ‘সাবেক প্রধানমন্ত্রীর পদত্যাগ, দেশত্যাগ ও কর্তৃত্ববাদী শাসন অবসানের মধ্য দিয়ে সব ধরনের বৈষম্য নিরসন ও স্বাধীনতার ঘোষণার সাম্য, মানবিক মর্যাদা ও সামাজিক ন্যায়বিচার প্রতিষ্ঠার পথ আরেকবার উন্মোচিত হলো।’

বিবৃতিতে আশা প্রকাশ করা হয়, বৈষম্যবিরোধী ছাত্র আন্দোলন মুক্তিযুদ্ধের ধারায় অসাম্প্রদায়িক, গণতান্ত্রিক দেশ প্রতিষ্ঠায় ইতিহাস নির্ধারিত ভূমিকা রাখবে। অতীতেও দক্ষিণপন্থা ও সাম্রাজ্যবাদের অনুগামী শক্তি একই ধরনের কর্তৃত্ববাদী শাসন, অসাম্য ও দুর্নীতির স্বর্গরাজ্য প্রতিষ্ঠা করে জনগণের পরিবর্তনের আকাঙ্ক্ষাকে ধ্বংস করেছিল।

এবারও ছাত্র গণঅভ্যুত্থানের বিজয়ের সুযোগে সেই একই শক্তি সারাদেশে ওয়ার্কার্স পার্টিসহ রাজনৈতিক দলের অফিস, বাসা, ব্যবসা প্রতিষ্ঠান ভাঙচুর ও লুট, সরকারি স্থাপনার ধ্বংস সাধন, থানা লুট ও পুলিশ সদস্যদের হত্যা এবং বিশেষ করে সংখ্যালঘু সম্প্রদায়ের লোকজনের বাড়িঘর, উপাসনা প্রতিষ্ঠানে আক্রমণ চালিয়েছে। সহায়সম্পদ লুট করছে এবং জমি, বাসস্থান, ব্যবসা প্রতিষ্ঠান দখল করছে।

বিবৃতিতে বলা হয়, সেনাপ্রধান আইনশৃঙ্খলা রক্ষায় সেনাবাহিনীর ভূমিকার ব্যাপারে প্রতিশ্রুতি দিলেও কোথাও সেটা লক্ষ্য করা যায় না। এ অবস্থায় গণঅভ্যুত্থানের বিজয় যাতে লক্ষ্যভ্রষ্ট না হয়, তার জন্য ছাত্র আন্দোলনের নেতৃত্বকে সক্রিয় ভূমিকা গ্রহণ করার আহ্বান জানাচ্ছে ওয়ার্কার্স পার্টি।"
2024-08-08 05:05:53,সরকার গঠনে বামদের সঙ্গে আলোচনা না করায় উদ্বেগ,"অন্তর্বর্তীকালীন সরকার গঠনে দেরি ও বাম প্রগতিশীলদের সঙ্গে আলোচনা না করায় উদ্বেগ প্রকাশ করেছে বাংলাদেশের কমিউনিস্ট পার্টি (সিপিবি)। দলটি বলেছে, দেশবাসীর সামনে বলা হয়েছে– সব রাজনৈতিক দল ও বৈষম্যবিরোধী ছাত্র আন্দোলনের সমন্বয়কদের সঙ্গে আলোচনা করা হয়েছে। কিন্তু বাম প্রগতিশীল দলের সঙ্গে কোনো আলোচনা হয়নি। এতে দেশবাসীর মধ্যে উৎকণ্ঠা ও শঙ্কা বৃদ্ধি পাচ্ছে।

গতকাল বুধবার সিপিবি সভাপতি মোহাম্মদ শাহ আলম ও সাধারণ সম্পাদক রুহিন হোসেন প্রিন্স এক বিবৃতিতে এসব কথা বলেন। তারা বলেন, রাষ্ট্র জনগণের জানমালের নিরাপত্তা নিশ্চিত করতে ব্যর্থ হচ্ছে। বিভিন্ন স্থানে ধর্মীয় সংখ্যালঘুসহ জনগণের জানমালের ওপর আঘাত হচ্ছে। একই সঙ্গে নতুন করে দখলদারিত্ব ও লুটপাটের ঘটনা ঘটছে। এসব ঠেকাতে রাষ্ট্রকে যথাযথ উদ্যোগ ও দ্রুত অন্তর্বর্তীকালীন সরকারের ঘোষণা দেওয়ার আহ্বান জানান শীর্ষ দুই নেতা।

একই সঙ্গে কমিউনিস্ট পার্টির সদস্য-সমর্থক এবং বাম প্রগতিশীল শক্তিসহ স্থানীয় সচেতন দেশপ্রেমিক জনগণকে ঐক্যবদ্ধ হয়ে নিজেদের জানমালের নিরাপত্তা রক্ষার দায়িত্ব পালনের আহ্বান জানিয়েছে সিপিবি।"
2024-08-08 04:50:59,রাজধানীর সড়কে শৃঙ্খলা ফেরাতে অক্লান্ত শিক্ষার্থীরা,"সড়কে ট্রাফিক পুলিশ নেই। তাতে কি! সড়কের ত্রাণকর্তা হিসেবে নেমেছেন স্কুল, কলেজ, মাদ্রাসা ও বিশ্ববিদ্যালয় শিক্ষার্থীরা। তীব্র গরম আর রোদ উপেক্ষা করেই তারা দায়িত্ব পালন করছেন। মাথায় জাতীয় পতাকা, গলায় পরিচয়পত্র নিয়ে ট্রাফিক সিগন্যালে ঘাম ঝরাচ্ছেন শিক্ষার্থীরা।

তাদের বাঁশি আর হাতের ইশারায় চলছে নগরের সব যানবাহন। পাশাপাশি সড়কে বাস, মাইক্রো, মোটরসাইকেল ও রিকশার জন্য লেন ভাগ করে দিয়ে তা নিয়ন্ত্রণে কাজ চলছে। ফলে যেখানে-সেখানে থামতে পারছে না গাড়ি। উল্টো পথে চলার কোনো সুযোগ নেই। হেলমেট ছাড়া মোটরসাইকেল চলা বন্ধ। লাইন ভেঙে তাড়াহুড়ো করে সামনে যাওয়ার তাড়া নেই চালকদেরও। পথচারীরা রাস্তা পার হচ্ছেন শৃঙ্খলা মেনে। গতকাল বুধবার সকাল থেকে রাত পর্যন্ত এমন চিত্র দেখা গেছে রাজধানীর বিভিন্ন সড়কে।

মোহাম্মদপুর, ধানমন্ডি, রামপুরা, আসাদগেট, ফার্মগেট, কারওয়ান বাজার, পুরান ঢাকা, বাংলামটর, উত্তরা, যাত্রাবাড়ী, গুলশানসহ বিভিন্ন এলাকা, নগরের প্রায় সব মোড়ে শিক্ষার্থীরা যান চলাচলে শৃঙ্খলা রক্ষায় কাজ করে যাচ্ছেন। সড়কে তাদের শক্ত অবস্থানের কারণে ফিরেছে শৃঙ্খলা। শিক্ষার্থীদের এমন ভূমিকায় উচ্ছ্বসিত সবাই।

গতকাল শহরের কোথাও অকারণে দাঁড়াতে পারেনি কোনো গণপরিবহন। গাড়িগুলোকে চলতে হয়েছে লেন মেনে। যেখানে-সেখানে দাঁড়িয়ে যাত্রীও তুলতে পারেননি চালকরা। বাসচালকদের আজীবনের অভ্যাস এক দিনে বদলে যেতে দেখে রীতিমতো অবাক হয়েছেন নগরবাসী।

কারওয়ান বাজার সিগন্যালে দায়িত্বরত ঢাকা বিশ্ববিদ্যালয়ের সাবেক শিক্ষার্থী শাহরিয়ার ফেরদৌস সমকালকে বলেন, রাষ্ট্র মেরামতের কাজে রাস্তায় ছিলাম। ট্রাফিক পুলিশ না থাকায় কারওয়ান বাজার সিগন্যালের ট্রাফিক নিয়ন্ত্রণের দায়িত্ব আমরা ছাত্ররা নিজেদের হাতে তুলে নিয়েছি।

ট্রাফিক নিয়ন্ত্রণের সময়কার অভিজ্ঞতা তুলে ধরে তিনি বলেন, বিকেল ৩টা থেকে সন্ধ্যা ৬টা পর্যন্ত ট্রাফিক নিয়ন্ত্রণের কাজ করেছি। রোদের মধ্যে দাঁড়াতে দেখে এক ভাই এসে মাথায় ক্যাপ পরিয়ে দিয়ে গেছেন। কিছুক্ষণ পর একজন এসে ঠান্ডা পানি দেন। এক চাচি সিএনজিচালিত অটোরিকশা থামিয়ে এক প্যাকেট মিষ্টি দিয়ে বললেন– সবাই মিলে ভাগ করে খেও। আরেক চাচি কিছু বাদাম দিয়ে যান। দুপুরে খেয়েছি কিনা, তা এক ভাই এসে জিজ্ঞেস করেন। রাস্তায় হাজার মানুষ বাহবা দিচ্ছিলেন আমাদের। এ ছাড়া একদল চাঁদাবাজ এসেছিল। তাদের ভালো মতো বুঝিয়ে পাঠিয়ে দিয়েছি।

মোহাম্মদপুরের সড়কে শৃঙ্খলা রক্ষায় কাজ করতে দেখা গেল স্থানীয় মাদ্রাসার শিক্ষার্থীদের। সেখানে কথা হয় সাতমসজিদ মাদ্রাসার শিক্ষার্থী হাসিবুল ইসলামের সঙ্গে। তিনি বলেন, ট্রাফিক পুলিশ না থাকায় সড়কে যানজট লেগে মানুষ কষ্ট পাচ্ছিল। মানুষের সেই কষ্ট লাঘবে সবার সঙ্গে আমরা মাদ্রাসার ছাত্ররাও সড়কে নেমেছি।

বাংলামটর মোড়ে যান চলাচল স্বাভাবিক রাখতে কাজ করছেন ১৮ স্বেচ্ছাসেবক। তাদের মধ্যে রেড ক্রিসেন্ট সদস্য রয়েছেন চারজন। বাকিরা বিশ্ববিদ্যালয় ও কলেজের শিক্ষার্থী। সকাল থেকেই তারা টানা রোদ উপেক্ষা করে ট্রাফিক ব্যবস্থা নিয়ন্ত্রণে কাজ করেন। তাদের এই কার্যক্রম দেখে অনেকেই পানি ও শুকনো খাবার দিয়ে যাচ্ছেন। আবার কিছু প্রতিষ্ঠান ক্যাপ ও ছাতা দিয়ে সহযোগিতা করছে।

তেমনি এক শিক্ষার্থী জহুরুল ইসলাম। সোনারগাঁও বিশ্ববিদ্যালয়ের স্নাতকের এই ছাত্র দুপুর ১টা থেকে বাংলামটর মোড়ে ট্রাফিকের কাজ করছেন। তিনি বলেন, আমরা মোড়গুলোতে গণপরিবহন দাঁড়াতে দিচ্ছি না। নির্দিষ্ট যাত্রীছাউনিতে যাত্রী ও বাস দাঁড়াতে বাধ্য করছি।

শিক্ষার্থীদের এমন কাজে উচ্ছ্বসিত সাধারণ মানুষ। বিশেষ করে চালকরা বেশি খুশি। অন্যান্য সময় রাস্তায় বের হলেই ট্রাফিক পুলিশ বিভিন্ন ঝামেলা করত। গত দু’দিন ধরে সেই ধরনের জটিলতায় পড়তে হয়নি।

উত্তরা এলাকায় নওয়াব হাবিবুল্লাহ বাহার কলেজের শিক্ষার্থীরা সড়কে কাজ করেন। রামপুরা-বাড্ডা সড়কের বাংলাদেশ টেলিভিশন ভবনের সামনের ইউলুপের নিচে, রাস্তার দুই ধারে অবস্থান নিয়েছেন শিক্ষার্থী ও তরুণরা। সবার হাতে একটি করে লাঠি। দূর থেকেই সেই লাঠি দিয়ে বাস ও অন্যান্য যানবাহনের দিকনির্দেশনা দিচ্ছেন তারা।

শিক্ষার্থীরা বলেন, একজন ট্রাফিক যেভাবে সড়কে দায়িত্ব পালন করতেন, তারাও চেষ্টা করছেন। তবে সড়কের নীতিগুলো অনুসরণের বিষয়গুলো দেখছেন তারা। মোটরসাইকেলে দু’জনের বেশি বসতে দেখলে জীবনের ঝুঁকির বিষয়ে সচেতন হওয়ার বিষয়টি স্মরণ করিয়ে অন্তত একজনকে নেমে যাওয়ার অনুরোধ করছেন।

ছাত্র-জনতা সামাল দিচ্ছেন ঢাকা এলিভেটেড এক্সপ্রেসওয়ের প্রবেশ মুখও। মোটরসাইকেল, অটোরিকশা, হেঁটে যাওয়া উৎসুক সাধারণ মানুষ যে যেভাবে পেরেছেন গত দু’দিন উঠেছেন ঢাকা এলিভেটেড এক্সপ্রেসওয়েতে। কিন্তু গতকাল পরিস্থিতি পাল্টে গেছে। ছাত্র-জনতার পক্ষ থেকেই ফিরিয়ে দেওয়া হচ্ছে নিষিদ্ধ সব যানবাহন। মোটরসাইকেল ও অটোরিকশা উঠতে দেওয়া হচ্ছে না।"
2024-08-08 04:47:31,কর্মস্থলে নেই আওয়ামীপন্থি চিকিৎসক-স্বাস্থ্যকর্মী,"আওয়ামী লীগ সরকারের পতনের পর অফিস-আদালত সব খুলে দেওয়া হয়েছে। তবে আতঙ্কে হাসপাতালে এখনও আসছেন না আওয়ামী লীগপন্থি প্রশাসক, চিকিৎসক ও স্বাস্থ্যকর্মী।

এমনকি সরকার পতনের খবর শুনে রোগী রেখে হাসপাতাল থেকে চিকিৎসক ও স্বাস্থ্যকর্মী পালিয়ে যাওয়ার ঘটনাও ঘটেছে। অনেক হাসপাতালের বহির্বিভাগ চলছে অর্ধেক জনবল দিয়ে। এতে স্বাভাবিক সেবা ব্যাহত হচ্ছে। স্বল্পসংখ্যক ল্যাব চালু থাকায় হচ্ছে না সব পরীক্ষা-নিরীক্ষা। হাসপাতালে হাসপাতালে বিএনপি-সমর্থিত চিকিৎসকদের সংগঠন ডক্টরস অ্যাসোসিয়েশন অব বাংলাদেশ (ড্যাব) সভা ও মিছিল করেছে। গতকাল রাজধানীর একাধিক হাসপাতালে খোঁজ নিয়ে এমন চিত্র পাওয়া যায়।

স্বাস্থ্য অধিদপ্তর, জাতীয় হৃদরোগ ইনস্টিটিউট, শেখ রাসেল জাতীয় গ্যাস্ট্রোলিভার ইনস্টিটিউট ও হাসপাতাল, শহীদ সোহরাওয়ার্দী মেডিকেল কলেজ হাসপাতাল, বঙ্গবন্ধু শেখ মুজিব মেডিকেল বিশ্ববিদ্যালয়সহ অধিকাংশ স্বাস্থ্যসেবা প্রতিষ্ঠানে পরিচালক-মহাপরিচালকসহ চিকিৎসক, কর্মকর্তা-কর্মচারীদের বেশির ভাগ আসেননি।

বঙ্গবন্ধু শেখ মুজিব মেডিকেল বিশ্ববিদ্যালয়ে গিয়ে দেখা যায়, শিশু বহির্বিভাগে মাত্র তিনজন দায়িত্ব পালন করছেন। তবে এই বিভাগে ছয়জনের ডিউটি ছিল। বাকি তিনজন আওয়ামী লীগপন্থি হওয়ায় আসেননি। প্রশাসনিক ভবনের চতুর্দিকেই যেন সুনসান নীরবতা। উপাচার্য অধ্যাপক ডা. দীন মো. নূরুল হকসহ উপ-উপাচার্যদের কক্ষ তালাবদ্ধ। এই বিশ্ববিদ্যায়ের প্রশাসনিক ব্লকে উপাচার্য, উপ-উপাচার্য মিলে ৩০ জনের বেশি কর্মকর্তার অফিস। তবে গতকাল তাদের কাউকে দেখা যায়নি।

গত সোমবার বিকেলে সরকার পতনের সংবাদ শুনে জরুরি বিভাগে রোগী রেখে পালিয়ে যান চিকিৎসক ও কর্মচারীরা। এ সময় অনেক রোগীও নিরাপত্তহীনতায় হাসপাতাল থেকে ছুটি নিয়ে চলে যান। এ বিষয়ে উপাচার্যের সঙ্গে যোগাযোগ করতে মোবাইল ফোনে একাধিকবার কল দেওয়া হলেও তিনি সাড়া দেননি। তবে বিশ্ববিদ্যালয়ের জনসংযোগ কর্মকর্তা প্রশান্ত কুমার মজুমদার বলেন, নিরাপত্তাহীনতায় ভুগছি। সরকার গঠন ছাড়া আর অফিসে আসা সম্ভব নয়। সবার কক্ষ তালাবদ্ধ। অনেকে ভয়েই আসছেন না। এভাবে চলতে থাকলে তো বিশ্ববিদ্যালয়ের কাঠামো ভেঙে পড়বে, চিকিৎসকরা ক্ষতিগ্রস্ত হবেন।

স্বাস্থ্য অধিদপ্তরে গিয়েও একই চিত্র দেখা গেছে। অধিদপ্তরের মহাপরিচালক, অধিদপ্তরের সিডিসির লাইন ডিরেক্টর, জাতীয় প্রতিষেধক ও সামাজিক চিকিৎসা প্রতিষ্ঠানের (নিপসম) পরিচালকসহ বেশির ভাগ কর্মকর্তাকে কর্মস্থলে অনুপস্থিত দেখা গেছে। স্বাস্থ্য শিক্ষা অধিদপ্তরের মহাপরিচালক, অতিরিক্ত মহাপরিচালকসহ (চিকিৎসা শিক্ষা) এই দপ্তরের বেশ কিছু ঊর্ধ্বতন কর্মকর্তাকে কর্মস্থলে পাওয়া যায়নি।

হাসপাতালের সেবাদান পরিস্থিতি সম্পর্কে জানতে রাজধানীর ছয়টি সরকারি হাসপাতাল ঘুরে সেখানে একজন পরিচালককেও দেখা যায়নি। চিকিৎসকদের অনুপস্থিতির কারণে শেখ রাসেল জাতীয় গ্যাস্ট্রোলিভার হাসপাতালেও সব ধরনের অস্ত্রোপচার বন্ধ থাকতে দেখা যায়। এই হাসপাতালের পরিচালকের সঙ্গে দেখা করতে গেলে তাকেও পাওয়া যায়নি। কর্তব্যরতরা জানান, পরিচালক হাসপাতালে আসেননি।

জাতীয় হৃদরোগ ইনস্টিটিউটের পরিচালক অধ্যাপক ডা. মীর জামাল উদ্দিন গতকাল প্রতিষ্ঠানে যান। তবে বিএনপিপস্থি কর্মকর্তা-কর্মচারীরা ধাওয়া দিলে হাসপাতাল থেকে পালিয়ে যান। এ ছাড়া প্রতিষ্ঠানটির চিকিৎসক অধ্যাপক ডা. জুলফিকার আলী লেলিন, অধ্যাপক ডা. মাহবুবুর রহমান বাবু, সহযোগী অধ্যাপক ডা. কাজল কুমার কর্মকার, অধ্যাপক ডা. আতাউল হক, সহযোগী অধ্যাপক আশ্রাফুল হক সিয়ামসহ একাধিক চিকিৎসকের কক্ষ তালাবদ্ধ দেখা যায়। এই হাসপাতালের এক চিকিৎসক বলেন, এভাবে যদি চিকিৎসক-কর্মচারী অনুপস্থিত থাকেন, তাহলে হাসপাতালে স্বাভাবিক সেবা ভেঙে পড়বে। অস্ত্রোপচার বন্ধ হয়ে যাবে। হার্টের রিং পরাতে পারবেন না গুরুতর রোগীরা। এমন সমস্যা দ্রুত নিরসন প্রয়োজন।

ঢাকা মেডিকেল কলেজ হাসপাতালেও এমন অবস্থা দেখা যায়। পরীক্ষা-নিরীক্ষা বন্ধ রয়েছে। আগের রিপোর্ট পেতে আরও সময় লাগবে বলে জানিয়েছে কর্তৃপক্ষ। এমন পরিস্থিতিতে অনুপস্থিত চিকিৎসক ও স্বাস্থ্যকর্মীর তালিকা তৈরি করছে হাসপাতাল প্রসাশন।

ঢাকা মেডিকেল কলেজ হাসপাতালের পরিচালক ব্রিগেডিয়ার জেনারেল মো. আসাদুজ্জামান বলেন, হাসপাতালে অনুপস্থিত চিকিৎসক, কর্মকর্তা ও কর্মচারীর তালিকা করা হচ্ছে। যারা অসুস্থ থাকবে তাদের অসুস্থ সনদ নিয়ে হাসপাতালে আসতে হবে।"
2024-08-08 04:44:52,সাবেক সেনাপ্রধান আজিজের পরিবারের সদস্যরা দেশ ছেড়েছেন,"বিদেশে চলে যাওয়ার চেষ্টা চালানোর সময় মঙ্গলবার মধ্যরাতে হযরত শাহজালাল বিমানবন্দরে আটক হয়েছেন ওই দিনই বরখাস্ত হওয়া মেজর জেনারেল জিয়াউল আহসান। রানওয়েতে যাওয়ার সময় এমিরেটস এয়ারলাইন্সের ৫৮৫ ফ্লাইট আটকে দেয় বিমানবাহিনী।

বোর্ডিং ব্রিজে ফেরত এনে জিয়াউলকে বিমান থেকে নামিয়ে আনা হয়। তাঁকে আটক করেন আইনশৃঙ্খলা বাহিনীর সদস্যরা। এদিকে সাবেক সেনাপ্রধান জেনারেল (অব.) আজিজ আহমেদ চৌধুরীর পরিবারের সদস্যরা দেশ ছেড়েছেন বলে জানা গেছে। একই ফ্লাইটে আজিজ আহমেদেরও টিকিট কাটা ছিল। কিন্তু তিনি চেকইন করেননি।

বিমানবন্দরের এক জ্যেষ্ঠ কর্মকর্তা জানান, গালফ এয়ারের জিএফ-২৫১ ফ্লাইট বুধবার ভোর ৫টা ৪০ মিনিটে ঢাকা থেকে উড্ডয়নের কথা ছিল। তবে সেটি ভোর ৬টা ২০ মিনিটে বাহরাইনের উদ্দেশে ঢাকা ছাড়ে। এতে আজিজের পরিবারের সদস্যরা ছিলেন। তাদের গন্তব্য দুবাই।

পদত্যাগ করা শেখ হাসিনা সরকারের মন্ত্রী, এমপিসহ আওয়ামী লীগ ও অঙ্গসংগঠনের নেতা অনেকেই দেশ ছেড়েছেন। পাশাপাশি আওয়ামী লীগের সঙ্গে ঘনিষ্ঠ সরকারি কর্মকর্তা ও তাদের পরিবারের সদস্যরাও দেশ ছাড়ছেন। এরই মধ্যে সাবেক মন্ত্রীসহ বেশ কয়েকজনকে আটক করেছেন বিমানবন্দরের নিরাপত্তা কর্মীরা।

গতকাল বিমানবন্দরে গিয়ে জানা যায়, আগে ভিআইপি যাত্রীদের একটি তালিকা ভিআইপি টার্মিনালের প্রবেশ ফটকের কর্মীদের কাছে দেওয়া থাকত। এদিন এ রকম কোনো তালিকা রাখা ছিল না। দায়িত্ব পালনকারীরাও এ বিষয়ে কিছু বলতে পারেননি। ভিআইপি টার্মিনাল ছিল একেবারই সুনসান। তবে সন্দেহভাজন হলে ফটক থেকেই ঊর্ধ্বতন কর্তৃপক্ষকে অবহিত করার কথা বলা হয়েছে দায়িত্বরতদের।

এদিকে সরকার পতনের পর থেকে বিমানবন্দর নিরাপত্তা হুমকির মুখে পড়েছে। নিরাপত্তার ঘাটতি থাকায় গতকাল সৌদি এয়ারলাইন্সের তিনটি ও এমিরেটস এয়ারলাইন্সের ২টি ফ্লাইট বাতিল করা হয়েছে। এসব ফ্লাইটের যাত্রীকে পরবর্তী সময়ে সুবিধাজনক ফ্লাইটে পাঠানোর ব্যবস্থা করা হতে পারে। ফ্লাইট বাতিল হওয়ায় ভোগান্তিতে পড়েন শত শত যাত্রী।

আর্মড পুলিশ ব্যাটালিয়নের (এপিবিএন) সদস্যরাই বিমানবন্দরের মূল নিরাপত্তার দায়িত্ব পালন করতেন। পুলিশ সদস্যরা অনুপস্থিত থাকায় মঙ্গলবার সকাল থেকে আনসার ও বিমানবাহিনীর সদস্যদের দায়িত্ব দেওয়া হয়। কিন্তু তা পর্যাপ্ত নয় বলে যাত্রীদের অভিযোগ।

দেখা যায়, বহির্গমন টার্মিনালের ওপরে থাকা এপিবিএন চৌকিগুলো ফাঁকা পড়ে আছে। অথচ এতদিন ১ হাজার ২০০ সদস্যকে এ দায়িত্বে রাখা ছিল। তারা পুরো বিমানবন্দরের চারপাশের নিরাপত্তা নিশ্চিত করার দায়িত্ব পালন করতেন।"
2024-08-08 04:42:23,পুলিশশূন্য ঢাকায় বেড়েছে ডাকাতি ছিনতাই,"রাজধানীর মোহাম্মদপুরের নবোদয় হাউজিংয়ের একটি বাড়ির মালিক গত মঙ্গলবার রাতে বাসায় ঘুমিয়ে ছিলেন। ভোরে হঠাৎ বাড়ির মূল গেটে ধাক্কাধাক্কির শব্দে তাঁর ঘুম ভাঙে। উঠে দেখেন, স্থানীয় সিরাজের ছেলে আলমগীরসহ কয়েকজন ‘কাকা কাকা’ ডাকতে ডাকতে গেট ধাক্কাচ্ছে। দরজা খুলে বের হলে ওরা বলে, ‘কাকা ভয় পাবেন না, একটু কথা আছে, বের হয়ে আসেন।’ এরপর যা ঘটেছে, তাতে এখনও আতঙ্ক কাটেনি ওই ব্যক্তির।

ভুক্তভোগী বলেন, বিশাল এক রামদা গলায় ধরে ওরা পাঁচ লাখ টাকা দাবি করে। মারধরও করে। একপর্যায়ে ঘরে থাকা সৌদি রিয়ালসহ প্রায় দুই লাখ টাকা নিয়ে ওই ছেলেরা অন্য বাসাগুলোতেও হানা দিচ্ছিল। পরে সেনাবাহিনীর একটি দল ঘটনাস্থলে পৌঁছালে স্থানীয়রা ১১ জনকে আটক করে তাদের হাতে তুলে দেয়। দ্রুত সময়ের মধ্যে থানাগুলোকে সক্রিয় করা না হলে এ ধরনের ঘটনা আরও বাড়বে বলে আশঙ্কা করছেন বাসিন্দারা।

মঙ্গলবার রাতে মোহাম্মদপুর, গুলশান, যাত্রাবাড়ী, রামপুরা ও ভাটারা এলাকায় ডাকাতি, চুরি ও ছিনতাই হয়েছে বলে জানিয়েছেন বাসিন্দারা। ডাকাতির আতঙ্কে নির্ঘুম রাত পার করেছেন রাজধানীর অনেক এলাকার বাসিন্দা। আতঙ্কে তারা রাত জেগে পাহারা দিচ্ছেন। ছাত্ররাও লাঠি হাতে পাহারা বসিয়েছেন।

ওই রাতে মোহাম্মদপুরের নবোদয় হাউজিং, মোহাম্মদিয়া হাউজিং, চাঁন মিয়া হাউজিং, চাঁদ উদ্যান, ঢাকা উদ্যান, চন্দ্রিমা হাউজিং এলাকায় ডাকাতি আতঙ্ক ছড়িয়ে পড়ে। স্থানীয়রা জানান, এ রাতে অন্তত দেড়শ ছিনতাইকারী পুরো এলাকায় সক্রিয় ছিল। তাদের হাতে ছিল ধারালো দেশীয় অস্ত্র। ফেসবুক গ্রুপ ‘আমাদের মোহাম্মদপুর’-এর মাধ্যমে এ খবর জানতে পারেন এলাকাবাসী। এ সময় মসজিদের মাইকের মাধ্যমে সবাইকে সতর্ক করা হয়। একই সঙ্গে এলাকাবাসীকে বাসা থেকে বের হয়ে প্রতিরোধ গড়ে তোলার আহ্বান জানানো হয়। সেই আহ্বানে সাড়া দিয়ে সড়কে নেমে আসেন শত শত বাসিন্দা।

চন্দ্রিমা মডেল টাউন এলাকার বাসিন্দা কামাল হোসেন বলেন, ‘আমাদের পাশের এলাকা ঢাকা উদ্যানে ডাকাতি হচ্ছে, এমন খবর শোনার পর আমরা মসজিদের মাইকে বাসা থেকে নেমে আসার আহ্বান জানাই। পরে মোড়ে মোড়ে পাহারা বসিয়েছি। বিভিন্ন মাদ্রাসা ও কলেজের ছাত্ররা সারারাত পাহারা দিয়েছে।’ তিনি বলেন, ‘আমরা ছয় ছিনতাইকারীকে দেখেছি। তবে দৌড়ে ধরতে পারিনি।’

মোহাম্মদপুরের বছিলার বাসিন্দা মো. সেকান্দার বলেন, গভীর রাতে একদল লোক দেশীয় অস্ত্র নিয়ে তাদের পাশের বাসায় এসে হামলা করে। বাসার মূল ফটক খুলে তারা নগদ টাকা, অলংকার লুট করে নিয়ে যায়। এ সময় পুরো এলাকায় আতঙ্ক ছড়িয়ে পড়ে।

ওই এলাকার আরও কয়েক বাসিন্দা বলেন, মোহাম্মদপুরের নবীনগর, নবোদয় হাউজিং ও ঢাকা উদ্যান এলাকার কয়েকটি বাসায় রাতে ডাকাতি হয়েছে। যেসব বাসায় ডাকাতি হয়েছে, সেখানে বাসিন্দারা চিৎকার করে সাহায্য চেয়েছেন। কিন্তু কেউ এগিয়ে আসেনি। কয়েকটি দোকানে লুট হয়েছে।

স্থানীয়রা বলেছেন, দেশীয় অস্ত্র হাতে তরুণ-কিশোরদের ছোট ছোট দলকে রাস্তায় ঘোরাফেরা করতে দেখেছেন তারা। বিভিন্ন বাড়ির দরজা ধাক্কা দিয়ে দরজা খুলতে বলছিল তারা। পুলিশবিহীন অরক্ষিত রাতে তরুণ-কিশোরদের ওই আনাগোনা মানুষের মাঝে আতঙ্ক ছড়ায়। ‘ডাকাত পড়েছে’ বলে এলাকার মসজিদগুলোতে মাইকিং শুরু হয়। সেখানে বলা হয়, ‘কেউ ঘুমাবেন না, আপনারা সজাগ থাকুন।’ তখন অনেকেই লাঠিসোটা হাতে নিচতলার গ্যারেজে এসে দাঁড়ান। একপর্যায়ে তারা রাস্তায় নামেন। পরে সেনাবাহিনীর একাধিক দল এলে স্বস্তি ফেরে।

মিরপুরের বসতি আবাসিক এলাকার কয়েকটি বাসায় গতকাল রাতে ডাকাতি হয়েছে বলে জানা যায়। চলমান নৈরাজ্য সম্মিলিতভাবে ঠেকাতে গতকাল মিরপুর-১-এ মসজিদে মাইকিং করে মানুষকে সচেতন করা হয় বলে জানান এক বাসিন্দা।

গতকাল দুপুরে মোহাম্মদপুর ও আদাবর থানা ঘুরে দেখা যায়, সেখানে কোনো পুলিশ নেই। ফলে এ বিষয়ে পুলিশের কারও বক্তব্যও পাওয়া যায়নি। তবে যে কোনো নাশকতামূলক কর্মকাণ্ড বা হানাহানি হলে কিংবা কেউ প্রাণনাশের হুমকির মুখোমুখি হলে সেনাবাহিনীর ক্যাম্পে যোগাযোগ করার জন্য অনুরোধ করা হয়েছে। সেজন্য সারাদেশে জেলাভিত্তিক যোগাযোগের ফোন নম্বরও প্রকাশ করেছে আইএসপিআর।

সেনাবাহিনীর মোবাইল ফোন নম্বর

জরুরি দরকার মনে করলে লালবাগ, ধানমন্ডি, মোহাম্মদপুর, শ্যামলী, আগারগাঁও, মহাখালী, তেজগাঁও, এলিফ্যান্ট রোড এবং কাঁটাবন এলাকার বাসিন্দারা ০১৭৬৯০৫১৮৩৮ ও ০১৭৬৯০৫১৮৩৯ নম্বরে যোগাযোগ করবেন। গুলশান, বারিধারা, বনানী, বসুন্ধরা, বাড্ডা, রামপুরা, শাহজাহানপুর, উত্তরখান, দক্ষিণখান এবং বনশ্রীর বাসিন্দারা যোগাযোগ করবেন ০১৭৬৯০১৩১০২ ও ০১৭৬৯০৫৩১৫৪ নম্বরে। মিরপুর-১ থেকে মিরপুর-১৪, খিলক্ষেত, উত্তরা এবং হযরত শাহজালাল আন্তর্জাতিক বিমানবন্দর এলাকার বাসিন্দারা যোগাযোগ করতে পারবেন ০১৭৬৯০২৪২১০ ও ০১৭৬৯০২৪২১১ নম্বরে। মতিঝিল, সেগুনবাগিচা, কাকরাইল, শান্তিনগর, ইস্কাটন, রাজারবাগ, পল্টন, গুলিস্তান এবং পুরান ঢাকার বাসিন্দাদের জন্য এই নম্বর ০১৭৬৯০৯২৪২৮ ও ০১৭৬৯০৯৫৪১৯।"
2024-08-08 04:39:29,"পণ্য সরবরাহ স্বাভাবিক, দাম কমতির দিকে","জাতীয় ভোক্তা অধিকার সংরক্ষণ অধিদপ্তরের মহাপরিচালক (ডিজি) এ এইচ এম সফিকুজ্জামান বলেছেন, নিত্যপণ্যের বাজারে সরবরাহ এখন স্বাভাবিক রয়েছে। দামও অনেক ক্ষেত্রে সাধ্যের মধ্যে আছে; অনেক ক্ষেত্রে কমতির দিকেও।

গতকাল বুধবার রাজধানীর কারওয়ান বাজারে তদারকি শেষে তিনি সাংবাদিকদের এসব কথা বলেন। ভোক্তা অধিদপ্তরের মহাপরিচালক বাজারে তদারকির সময় বিভিন্ন খুচরা, পাইকারি ও আড়ত পর্যায়ের ব্যবসায়ীদের সঙ্গে কথা বলে পণ্যের দাম ও সরবরাহের বিষয়ে জানতে চেয়েছেন। ব্যবসায়ীদের দেওয়া তথ্যের ভিত্তিতে তিনি বলেন, গত কয়েক দিনের তুলনায় নিত্যপ্রয়োজনীয় পণ্যের মূল্য হ্রাস পেয়েছে; পণ্যের মজুত স্বাভাবিক রয়েছে। আশা করা যায়, আগামী কয়েক দিনের মধ্যে পণ্যের সরবরাহ পুরোপুরি স্বাভাবিক হয়ে আসবে।

পণ্যের দাম কমে যাওয়ার কারণ খুঁজতে গিয়ে ব্যবসায়ীদের ‘হিডেন কস্ট’ সব কমে গেছে বলে জানতে পেরেছেন সফিকুজ্জামান। তিনি বলেন, এতদিন যে পরিস্থিতি ছিল বা যে সময়গুলো আমরা পার করে এসেছি, সেখান থেকে খরচ অনেক কমে গেছে। এভাবে যদি বাজারগুলোর পরিস্থিতি ধরে রাখতে পারি, তাহলে বাজারে স্বাভাবিক পরিস্থিতি ফিরে আসবে। কারণ, মানুষের এখন বড় উদ্বেগের বিষয় দ্রব্যমূল্য।

ভোক্তার ডিজি বলেন, বাজারের ‘হিডেন কস্ট’ সম্পর্কে আপনারাও জানেন যে, কোথায় এ ধরনের কস্ট ছিল। ব্যবসায়ীদের সেসব খরচ কমে গেলে বা দিতে বাধ্য না হলে পণ্যের সরবরাহ বা ভোক্তা পর্যায়ে পণ্য প্রাপ্তিতে সমস্যা হবে না। দামও স্থির রাখা সম্ভব হবে।

তদারকি দলে আরও ছিলেন অধিদপ্তরের পরিচালক মুহাম্মদ আসাদুজ্জামান, পরিচালক ফকির মুহাম্মদ মুনাওয়ার হোসেন, সহ অধিদপ্তরের প্রধান কার্যালয়, ঢাকা বিভাগীয় কার্যালয় ও ঢাকা জেলা কার্যালয়ের কর্মকর্তারা।"
2024-08-08 04:21:06,আট জেলায় বাড়িঘরে হামলা ভাঙচুর লুট পিটুনিতে নিহত ১,"আওয়ামী লীগ সরকারের পতনের পর থেকে দেশের বিভিন্ন স্থানে দলটির নেতাকর্মীর বাড়িঘরে হামলা-ভাঙচুর ও লুটপাট করেছে দুর্বৃত্তরা। মঙ্গলবার রাত থেকে গতকাল বুধবার সন্ধ্যা পর্যন্ত অন্তত আট জেলায় এমন ঘটনা ঘটেছে। হামলা হয়েছে আদালতেও।

মেহেরপুরের গাংনীতে আওয়ামী লীগের এক কর্মীকে পিটিয়ে হত্যা করা হয়েছে। ঝালকাঠির কাঁঠালিয়ায় লাঞ্ছিত করা হয় বীর মুক্তিযোদ্ধাকে। পালিয়ে ভারতে যাওয়ার চেষ্টাকালে চুয়াডাঙ্গার দর্শনা সীমান্তে আটক হয়েছেন রাজশাহী সিটির ওয়ার্ড কাউন্সিলর ও তাঁর ভাতিজা।

হবিগঞ্জের আজমিরীগঞ্জ আদালতে মঙ্গলবার ভোরে আগুন দেয় দুর্বৃত্তরা। এতে গুরুত্বপূর্ণ নথি ও দুটি কম্পিউটার পুড়ে গেছে। পেশকার ঝলক দাস জানান, দুর্বৃত্তরা আদালত এলাকায় ঢুকে জানালা দিয়ে দুটি কক্ষে আগুন দেয়। পিরোজপুরের মঠবাড়িয়ার টিকিকাটা ইউনিয়ন পরিষদ কার্যালয়ে গতকাল সকালে ভাঙচুর, অগ্নিসংযোগ ও লুটের ঘটনা ঘটে। নৈশপ্রহরী ফারুক প্যাদা জানান, দু’জন চেয়ারম্যানের কার্যালয় থেকে চার লাখ টাকা লুট করে পেট্রোল ঢেলে আগুন ধরিয়ে দেয়।

রাজবাড়ী সদরের মিজানপুর ইউনিয়নের গঙ্গপ্রসাদপুর গ্রামে মঙ্গলবার রাত ২টার দিকে যুব মহিলা লীগের কর্মী তাপসী বিশ্বাস অন্তরার বাড়িতে হামলা ও লুটপাট করে দুর্বৃত্তরা। তাপসী জানান, একদল দুর্বৃত্ত তাদের বাড়ি থেকে নগদ টাকা, স্বর্ণালংকার, এমনকি গ্যাস সিলিন্ডারও নিয়ে গেছে।

মাদারীপুর-১ আসনের সাবেক সংসদ সদস্য ও চিফ হুইপ নূর-ই-আলম চৌধুরী লিটন, মাদারীপুর-২ আসনের এমপি ও আওয়ামী লীগ সভাপতিমণ্ডলীর সদস্য শাজাহান খান, ঢাকা-৮ আসনের সাবেক সংসদ সদস্য ও আওয়ামী লীগের যুগ্ম সাধারণ সম্পাদক আ ফ ম বাহাউদ্দীন নাছিম ও তাদের স্বজনের বাড়ি এবং বিভিন্ন স্থাপনায় সোমবার সন্ধ্যায় ভাঙচুর ও আগুন দিয়েছে দুর্বৃত্তরা।

এদিকে মঙ্গলবার সকালে মাদারীপুর সদরের ঘটকচর এলাকায় সিলেট শাহজালাল বিজ্ঞান ও প্রযুক্তি বিশ্ববিদ্যালয়ের বৈষম্যবিরোধী ছাত্র আন্দোলনের সমন্বয়ক আহাদ রহমানের বাড়িতে হামলা হয় কেন্দুয়া ইউনিয়নের আওয়ামী লীগের সভাপতি জয়নাল মাতুব্বরের নেতৃত্বে। এ সময় তাঁর বাবা দুলাল বেপারীকেও মারধর করা হয়।

নেত্রকোনা-৩ আসনের সাবেক এমপি ও আওয়ামী লীগের সংস্কৃতিবিষয়ক সম্পাদক অসীম কুমার উকিলের কেন্দুয়া পৌর শহরের বাড়িতে আগুন দেওয়া হয়েছে। ভেঙে দেওয়া হয়েছে উপজেলা পরিষদ প্রাঙ্গণে বঙ্গবন্ধুর ম্যুরাল। নড়াইলের লোহাগড়া উপজেলার শালনগর ইউনিয়নে আওয়ামী লীগ নেতাকর্মীর অন্তত ২০টি বাড়িতে ভাঙচুর ও লুটপাট করেছে দুর্বৃত্তরা। এ সময় পুড়িয়ে দেওয়া হয় একটি প্রাইভেটকার। পশ্চিম সুন্দরবনের সাতক্ষীরা রেঞ্জের চুনকুড়ি টহল ফাঁড়িতে মঙ্গলবার রাত ২টার দিকে হামলা করে মুখোশধারী পাঁচজন। তারা বনকর্মীদের মারধর করে ল্যাপটপসহ মূল্যবান জিনিসপত্র নিয়ে যায়।

নোয়াখালী-১ আসনের সদ্য সাবেক এমপি এইচ এম ইব্রাহিমের গ্রামের বাড়ি চাটখিলে গতকাল ভাঙচুর ও আগুন দিয়েছে দুর্বৃত্তরা। উপজেলা ছাত্রলীগের সাবেক সভাপতি সালাহউদ্দিন সুমন জানান, মিছিল নিয়ে মাইক্রোবাস ও মোটরসাইকেলে এসে ৭০-৮০ জন দ্বিতল বাড়িতে ভাঙচুর শেষে আগুন ধরিয়ে দেয়। এ সময় ইব্রাহিম বাড়িতে ছিলেন না।

চুয়াডাঙ্গার দর্শনা জয়নগর চেকপোস্ট দিয়ে ভারতে পালানোর চেষ্টাকালে গতকাল দুপুরে বিজিবির হাতে আটক হয়েছেন রাজশাহী সিটি করপোরেশনের ১ নম্বর ওয়ার্ড কাউন্সিলর ও ওয়ার্ড আওয়ামী লীগের সাধারণ সম্পাদক রজব আলী এবং তাঁর ভাতিজা নাজমুল হোসেন। এ ছাড়া ঝালকাঠির কাঁঠালিয়ায় ভাঙচুরের প্রতিবাদ করাই গতকাল দুপুরে উপজেলা সদরে বীর মুক্তিযোদ্ধা গিয়াস উদ্দিন বাচ্চু সিকদারকে লাঞ্ছিত করে দুর্বৃত্তরা। গিয়াস উদ্দিন জানান, পোস্ট অফিস রোডে তাঁর বাসার তালা ও সাইন বোর্ড ভাঙচুর করতে থাকেন স্থানীয় শাহজাহান মৌলভীর নাতি ও তাঁর সহযোগীরা। প্রতিবাদ করলে ভাইসহ তাঁকে মারধর করা হয়।

মেহেরপুরে আ’লীগ কর্মী নিহত

মেহেরপুরের গাংনীতে নাহারুল ইসলাম (৫০) নামে আওয়ামী লীগের এক কর্মী নিহত হয়েছেন। মঙ্গলবার রাত সাড়ে ১০টার দিকে উপজেলার বাওট গ্রামে এ ঘটনা ঘটে। নাহারুল গ্রামের মহিরুদ্দীন ওরফে কুরু বিশ্বাসের ছেলে।

(প্রতিবেদন তৈরিতে তথ্য দিয়েছেন সংশ্লিষ্ট প্রতিনিধিরা)"
2024-08-08 04:19:20,আইকাওর নির্দেশনা মানছে না অভ্যন্তরীণ বিমানবন্দর,"বাংলাদেশের অভ্যন্তরীণ বিমানবন্দরগুলো আন্তর্জাতিক সিভিল এভিয়েশন অর্গানাইজেশনের (আইকাও) নির্দেশনা মেনে পরিচালিত হচ্ছে না। সংস্থাটি অভ্যন্তরীণ বিমানবন্দরের জন্য সেবা কার্যক্রম ও নিরাপত্তা সংক্রান্ত নির্দেশনা দিয়ে থাকে।

কিন্তু বাংলাদেশের বিমানবন্দরগুলোতে এসব নির্দেশনার বাস্তবায়ন নেই। তবে দেশের আন্তর্জাতিক বিমানবন্দরগুলোর ক্ষেত্রে আইকাওর লাইসেন্স (অ্যারোড্রাম সার্টিফিকেশন) রয়েছে। বেসামরিক বিমান চলাচল কর্তৃপক্ষ (বেবিচক) সূত্রে এসব তথ্য জানা গেছে।

অভ্যন্তরীণ বিমানবন্দরগুলোর মধ্যে রয়েছে– রাজশাহীর শাহ মখদুম বিমানবন্দর, নীলফামারীর সৈয়দপুর বিমানবন্দর, যশোর বিমানবন্দর, কক্সবাজার বিমানবন্দর ও বরিশাল বিমানবন্দর। আন্তর্জাতিক বিমানবন্দরগুলোর মধ্যে ঢাকার হযরত শাহজালাল বিমানবন্দর, চট্টগ্রামের শাহ আমানত বিমানবন্দর ও সিলেট ওসমানী বিমানবন্দর। এসব বিমানবন্দরে আলাদাভাবে অভ্যন্তরীণ টার্মিনাল রয়েছে। বিমানবন্দরগুলোর অপারেটর ও রেগুলেটর কর্তৃপক্ষ বলতে বেবিচক চেয়ারম্যানকেই বোঝায়।

বেবিচক সূত্রে জানা যায়, আইকাওর নির্দেশনা ও সুপারিশ অনুযায়ী সিভিল এভিয়েশন কর্তৃপক্ষ দুই ভাগে বিভক্ত। এসব ব্যাপার খতিয়ে দেখতে প্রতিটি দেশের সিভিল এভিয়েশন পরিদর্শন করে আইকাও বিশেষজ্ঞ টিম। বিমানবন্দরগুলোতে সেবা কার্যক্রম ও নিরাপত্তার বিষয়ে বিভিন্ন নির্দেশনা ও সুপারিশ করে থাকে সংস্থাটি। তবে আইকাওর এই নির্দেশনা ও সুপারিশ মেনে পরিচালিত হচ্ছে না বাংলাদেশের অভ্যন্তরীণ বিমানবন্দর।

বেবিচকের এক ঊর্ধ্বতন কর্মকর্তা জানান, সিভিল এভিয়েশন অ্যাক্ট-২০১৭ এর সেকশন-৩ এ উল্লেখ আছে, আন্তর্জাতিক বিমানবন্দরগুলোর ক্ষেত্রে লাইসেন্স (অ্যারোড্রাম সার্টিফিকেশন) বাধ্যতামূলক। এসব বিষয় নিশ্চিত করার কথা বেবিচকের ফ্লাইট সেফটি অ্যান্ড রেগুলেশন্স (এফএসআর) বিভাগের। এসব বিষয় খতিয়ে দেখতে আগামী সেপ্টেম্বরে ফের পরিদর্শনে আসছে আইকাওর বিশেষজ্ঞ টিম।

বেবিচক কর্মকর্তাদের দাবি, বিশ্বের সব বিমানবন্দর আইকাওর নির্দেশনা ও সুপারিশ মেনে চলতে পারে না। বেবিচকের সদস্য (পরিচালনা ও পরিকল্পনা) এয়ার কমডোর এএফএম আতিকুজ্জামান সমকালকে বলেন, বিভিন্ন সময় আইকাও টিম এসেছে। তারা বিমানবন্দর পরিচালনার বিষয়ে বিভিন্ন নির্দেশনা ও সুপারিশ করে। তাদের সুপারিশ বাস্তবায়নে কাজ চলছে। তিনি বলেন, অভ্যন্তরীণ বিমানবন্দরগুলোর পরিচালককে এরই মধ্যে চিঠি দেওয়া হয়েছে।

আইকাওর নির্দেশনায় বলা আছে, ‘বিমানবন্দরগুলোতে নিয়ন্ত্রণ ও পরিচালনার ক্ষেত্রে আলাদা কর্তৃপক্ষ থাকতে হবে।’ কিন্তু বাংলাদেশে বেবিচকের এফএসআর বিভাগ এককভাবে অন্তর্জাতিক এবং অভ্যন্তরীণ বিমানবন্দরগুলো নিয়ন্ত্রণ ও পরিচালনা করে। এ কারণে বিমানবন্দর পরিচালনা, সেবা কার্যক্রম ও নিরাপত্তার ক্ষেত্রে নানা ত্রুটি রয়ে গেছে। তা ছাড়া অনিয়ম-দুর্নীতির বিরুদ্ধে কার্যক ব্যবস্থাপনা নেই।

এ ব্যাপারে বেবিচক চেয়ারম্যান এয়ার কমডোর সাদিকুর রহমান চৌধুরী সমকালকে বলেন, আইকাও সুপারিশ অনুযায়ী সিভিল এভিয়েশনে দুই কর্তৃপক্ষ থাকতে হবে। বিশ্বের কিছু দেশে কর্তৃপক্ষ আলাদা আছে। তিনি বলেন, হযরত শাহজালালসহ দেশের তিনটি আন্তর্জাতিক বিমানবন্দরের অ্যারোড্রাম সার্টিফিকেশন আছে। তবে অভ্যন্তরীণ বিমানবন্দরগুলোর ক্ষেত্রে তা নেই।"
2024-08-08 04:15:23,আর কালক্ষেপণ নহে,"গণঅভ্যুত্থানের মুখে শেখ হাসিনা প্রধানমন্ত্রীর পদ ত্যাগ করার পর সেনাবাহিনী প্রধান জেনারেল ওয়াকার-উজ-জামান দেশ ও জাতির উদ্দেশে তাঁহার প্রথম ভাষণে বলিয়াছিলেন, রাষ্ট্রপতির সহিত আলোচনা করিয়া একটি অন্তর্বর্তীকালীন সরকার গঠন করা হইবে। এই অন্তর্বর্তীকালীন সরকারের অধীন দেশের সকল কার্যক্রম চলিবে।

তাঁহার সেই কথায় আশ্বস্ত হইয়া অন্য সকল শান্তিপ্রিয় ও দেশপ্রেমিক নাগরিকের ন্যায় আমরাও ভাবিয়াছিলাম, আরাধ্য সেই অন্তর্বর্তীকালীন সরকারটি দুই-এক দিনের মধ্যেই গঠিত হইবে। আমরা দেখিয়াছি, সেই লক্ষ্যে কিছু তৎপরতাও শুরু হইয়াছিল। রাষ্ট্রপতির সহিত বিভিন্ন রাজনৈতিক দলের নেতৃবৃন্দ বৈঠক করিয়াছেন; ‘বৈষম্যবিরোধী ছাত্র আন্দোলন’-এর নেতৃবৃন্দ, শিক্ষক প্রতিনিধি এবং তিন বাহিনীর প্রধানগণও একসঙ্গে রাষ্ট্রপতির সহিত বৈঠক করিয়াছেন।

সেই সকল বৈঠকের ফলস্বরূপ ইতোমধ্যে অন্তর্বর্তীকালীন সরকারের প্রধান উপদেষ্টাও নির্ধারিত হইয়াছে। কিন্তু বাস্তবতা হইল, শেখ হাসিনার পদত্যাগের পর ইতোমধ্যে তিন দিন পার হইলেও সেই সরকারটি গঠিত হয় নাই। ফলে বিশেষত উপযুক্ত নির্দেশনার অভাবে সরকারি প্রশাসন প্রায় অচল হইয়া আছে। একই সঙ্গে অতীতের প্রতিটি রাজনৈতিক পালাবদলের ন্যায় এবারও প্রশাসনের বিভিন্ন স্তরে ব্যাপক অস্থিরতা দৃশ্যমান। ফলে একদিকে বিভিন্ন সরকারি প্রতিষ্ঠানের রুটিন কাজও যেমন বন্ধ হইয়া আছে, অন্যদিকে সংশ্লিষ্ট সেবাপ্রত্যাশীরাও বঞ্চিত হইতেছেন। একই কারণে পুলিশসহ বিভিন্ন আইনশৃঙ্খলা রক্ষাকারী বাহিনীর কার্যক্রম সম্পূর্ণ স্থবির হওয়ার ফলে গত তিন দিন যাবৎ দেশে কী প্রকার অরাজকতা চলিতেছে, উহারও বিশদ বর্ণনার প্রয়োজন নাই।

এই সময়ে গণভবন, জাতীয় সংসদ ও বঙ্গবন্ধু স্মৃতি জাদুঘরের ন্যায় উল্লেখযোগ্য সংখ্যক সরকারি-বেসরকারি স্থাপনায় হামলা, লুটপাট, অগ্নিসংযোগের ঘটনা ঘটিয়াছে। বিভিন্ন ধর্মীয় ও জাতিগত সংখ্যালঘু মানুষের– বিশেষত হিন্দু সম্প্রদায়ের সদস্যদের বাড়িঘর, ব্যবসায় প্রতিষ্ঠান ও উপাসনালয়ে হামলা ও অগ্নিসংযোগ এবং রাজনৈতিক প্রতিপক্ষের ওপর প্রতিশোধমূলক সহিংসতার উদ্বেগজনক ঘটনাবলির কথাও আমরা জানি। এহেন নিন্দনীয় ঘটনার সংখ্যা কিছুটা হ্রাস পাইলেও একেবারে থামিয়া যায় নাই। বিশেষত বিভিন্ন পল্লি অঞ্চলে রাজনৈতিক প্রতিপক্ষের ওপর হামলার ঘটনা ঘটিয়াই চলিয়াছে।

আমরা মনে করি, এই সকল হামলা, অগ্নিসংযোগ ও খুনের ঘটনা একদিকে সামাজিক সংহতিকে দুর্বল করিতেছে, অন্যদিকে দেশে দীর্ঘ প্রত্যাশিত সুস্থ রাজনৈতিক ব্যবস্থা গড়ার পথেও অন্তরায়। বিশেষভাবে উল্লেখ্য, গত কয়েক দিনে রাজধানীসহ দেশের অন্তত সাড়ে চারশত থানা, ফাঁড়ি ও পুলিশের স্থাপনায় হামলা, অগ্নিসংযোগ এমনকি গুলিসহ আগ্নেয়াস্ত্র লুটের ঘটনা ঘটিয়াছে। বহু পুলিশকে মধ্যযুগীয় কায়দায় পিটাইয়া হত্যা করা হইয়াছে। নিঃসন্দেহে, অতীতের ধারাবাহিকতায় বিগত সরকারের আমলেও সরকারি প্রশাসন ও আইনশৃঙ্খলা বাহিনী ব্যাপক দলীয়করণের শিকার হইয়াছে; অতএব প্রশাসন ও আইনশৃঙ্খলা বাহিনীসমূহের সদস্যদের সম্পর্কে জনপরিসরে অভিযোগ ও অসন্তোষের মাত্রা অধিক হওয়া বিচিত্র নহে। কিন্তু ইহার সমাধান কোনো যুক্তিতেই সংস্থাসমূহকে বিলুপ্ত বা নিষ্ক্রিয় করিয়া মিলিতে পারে না। এই জন্যই দেখা গেল, বিদ্যমান পরিস্থিতির সুযোগে একাধিক স্থানে কারাগার ভাঙিয়া এমনকি দাগি আসামিরাও বাহিরে আসিয়া পড়িয়াছে, বর্তমান আশঙ্কাজনক আইনশৃঙ্খলা পরিস্থিতির জন্য যাহা কম দায়ী নহে। গণতন্ত্রের অপরিহার্য অনুষঙ্গ আইনের শাসন প্রতিষ্ঠার জন্যও যাহা একপ্রকার হুমকিস্বরূপ।

আমরা মনে করি, প্রশাসনের সঙ্গে আইনশৃঙ্খলা বাহিনীসমূহকে রাজনৈতিক প্রভাবমুক্ত করা অবশ্যই একটা আশু করণীয় বিষয়। কিন্তু ইহা যেমন রাত্রিকালেই প্রত্যাশিত মাত্রায় সম্ভব নহে, তেমনি একটি সর্বজনস্বীকৃত সরকারই পারে প্রক্রিয়াটি আরম্ভ করিতে। এ কারণেই কালবিলম্ব না করিয়া একটি অন্তর্বর্তী সরকার গঠনকে আমরা অগ্রাধিকার দেওয়ার পক্ষপাতী। সত্য, সংবিধান অনুসারে বর্তমানে রাষ্ট্রপতির হস্তে সকল নির্বাহী ক্ষমতা। কিন্তু ইহাও সত্য, একটা নিয়মিত সরকার বলিতে যাহা বোঝায়, উহা আদৌ তাহা নহে। প্রকৃতপক্ষে সোমবার দুপুর হইতে দেশে সরকার অনুপস্থিত।

সামরিক বাহিনী আইনশৃঙ্খলা রক্ষার দায়িত্ব স্বীয় স্কন্ধে লইয়াছে বটে, তবে এ কাজে প্রশিক্ষিত বিশাল পুলিশ বাহিনীর অনুপস্থিতিজনিত শূন্যতা পূরণ তাহাদের পক্ষে বাস্তব কারণেই সম্ভব নহে। শিক্ষার্থীরা রাজপথে যান চলাচলে শৃঙ্খলা রক্ষার কাজটি বেশ ভালোভাবে করিলেও, তাহারা এ কাজে দক্ষ একটা বাহিনীর বিকল্প হইতে পারে না। তাই আমাদের প্রত্যাশা, সেনাপ্রধান বুধবার অপরাহ্ণে সংবাদকর্মীদের সম্মুখে অন্তর্বর্তীকালীন সরকারের শপথ অনুষ্ঠানের যে সময় ঘোষণা করিয়াছেন, উহা কার্যকর হইবে।"
2024-08-08 04:13:40,নব্বইয়ের গণঅভ্যুত্থান পরবর্তী প্রতারণা ও ভুলের পুনরাবৃত্তি হতে দেওয়া যাবে না,"লেখক ও গবেষক আনু মুহাম্মদ জাহাঙ্গীরনগর বিশ্ববিদ্যালয়ের অর্থনীতি বিভাগের অবসরপ্রাপ্ত অধ্যাপক। তিনি জাহাঙ্গীরনগর বিশ্ববিদ্যালয়ের যৌন নিপীড়নবিরোধী নীতিমালা প্রণয়ন ও যৌন নিপীড়ন প্রতিরোধ মঞ্চে অগ্রণী ভূমিকা পালন করেছেন। বর্তমানে ত্রৈমাসিক জার্নাল সর্বজনকথার সম্পাদক হিসেবে দায়িত্ব পালন করছেন। বিশ্ববিদ্যালয় শিক্ষক সমিতি ও বাংলাদেশ বিশ্ববিদ্যালয় শিক্ষক সমিতি ফেডারেশনেও নেতৃত্ব দিয়েছেন। বাংলাদেশ লেখক শিবিরের সাধারণ সম্পাদক (১৯৮৪-৯৩) এবং তেল-গ্যাস-খনিজসম্পদ বিদ্যুৎ-বন্দর রক্ষা জাতীয় কমিটির সদস্য সচিব (২০০৫-২০) হিসেবেও দায়িত্ব পালন করেছেন। সাক্ষাৎকার নিয়েছেন সমকালের সহযোগী সম্পাদক শেখ রোকন ও সহসম্পাদক ইফতেখারুল ইসলাম।

সমকাল: প্রবল পরাক্রমশালী শেখ হাসিনা সরকারের যে পতন হতে যাচ্ছে, সেটা কি ৫ আগস্টের আগে কোনোভাবে অনুমান করতে পেরেছিলেন?

আনু মুহাম্মদ: কোনো সরকারের পতন হচ্ছে কিনা, এর কিছু লক্ষণ রয়েছে। সবচেয়ে বড় লক্ষণ ছিল কোটা সংস্কার আন্দোলনে ব্যাপক জনসমর্থন। সরকার যত বল প্রয়োগ করেছে, আন্দোলনের কর্মসূচিতে জনসমাগম তত বাড়তে থাকে। আরেকটি লক্ষণ হলো, সমাজের বিভিন্ন অংশের সম্পৃক্ততা। আমরা দেখেছি, শিক্ষার্থীদের যখন দলে দলে হত্যা করা হচ্ছিল, তখন শিক্ষকরা, অভিভাবকরা, আইনজীবীরা, সাংবাদিকরা, শ্রমিকরা, শিল্পীরা, অভিনেতারা, ব্যাংকাররা দাঁড়াতে থাকল। নারী-পুরুষ নির্বিশেষে, পেশাজীবী নির্বিশেষ সর্বস্তরের মানুষ যোগ দিচ্ছিল। পাবলিক ইউনিভার্সিটি, প্রাইভেট ইউনিভার্সিটি একাকার হয়ে রাজপথে নেমে আসছিল। সাংবাদিক ও বুদ্ধিজীবীদের মধ্যে যাদের সাধারণত প্রতিবাদের মধ্যে প্রত্যক্ষভাবে দেখা যায় না, তারাও যখন রাস্তায় নামা শুরু করল, তখন স্পষ্ট হয়ে গেল যে, এই আন্দোলন আর পেছনে ফেরানো যাবে না। তখনই বোঝা গেল, মানুষের মধ্যে ব্যাপক সংহতি এবং সরকারের বিরুদ্ধে চরম বিদ্রোহ তৈরি হয়েছে।

সমকাল: ক্ষমতাচ্যুতির আগে সরকার তো বিভিন্ন বাহিনীর শক্তি প্রয়োগও করেছে যথেষ্ট।

আনু মুহাম্মদ: পুলিশ ও বিজিবি দিয়েও কাজ হয়নি। ব্যাপক হতাহতের পরও মানুষ দমে যায়নি বা সরে যায়নি। তারপর সরকার চূড়ান্ত শক্তি প্রয়োগের সিদ্ধান্ত নিল, কারফিউ দিল, সামরিক বাহিনীকে মাঠে নামিয়ে জরুরি অবস্থার মতো পরিস্থিতি তৈরি করল। কিন্তু মানুষ যখন কারফিউ ভেঙে রাস্তায় আসতে থাকল, তখন বোঝা গেল যে আর দমনপীড়ন করেও সরকারের পক্ষে পতন ঠেকানো সম্ভব হবে না। কারণ, সরকারের সর্বোচ্চ পদক্ষেপ ছিল কারফিউ দেওয়া, সেনাবাহিনী ডাকা। সেটা ব্যর্থ হওয়ার পর বিদায় ছাড়া তাদের আর কিছুই করার ছিল না। কারফিউ চলাকালেই আমরা বুঝতে পারি, শেখ হাসিনা আর থাকতে পারছেন না।

সমকাল: কারফিউ চলাকালেই ৪ আগস্ট প্রেস ক্লাবে এক সংবাদ সম্মেলনে শিক্ষক নেটওয়ার্কের পক্ষ থেকে বাংলাদেশে বৈষম্যহীন গণতান্ত্রিক রূপান্তরের যাত্রার রূপরেখা দিয়েছিলেন আপনি। সেই রূপরেখা অনুযায়ী কি রূপান্তর প্রক্রিয়া চলছে?

আনু মুহাম্মদ: পরিস্থিতি এখন পর্যন্ত স্পষ্ট নয়। শেখ হাসিনার ক্ষমতাচ্যুতির পর রূপান্তর প্রক্রিয়ায় প্রথম বিচ্যুতি ঘটল সেনাপ্রধানের দায়িত্ব নেওয়া ও আলোচনায় বসার ঘোষণায়। তিনি যাদের সঙ্গে আলোচনায় বসলেন, দেখা গেল, যারা মূল আন্দোলনের মূল শক্তি কিংবা যাদের নেতৃত্বে গণঅভ্যুত্থান সংঘটিত হলো, তাদের কেউ নেই। বরং এমন সব লোককে আলোচনায় ডাকা হলো, আন্দোলনে যাদের কোনো ভূমিকা নেই। বরং এমন লোকজনও আছে, যাদের বিরুদ্ধে আন্দোলনবিরোধী ভূমিকার অভিযোগ আছে। আন্দোলনের মূল শক্তি আলোচনার অংশীদার না থাকায় একটা শূন্যতা তৈরি হলো। সেনাপ্রধানের কথা থেকেও বোঝা গেল, তারাও এমন পরিস্থিতির জন্য প্রস্তুত নন; কোনো চিন্তাভাবনা করে আসেননি।

সমকাল: সেই শূন্যতা তো দ্রুতই পূরণ হয়েছিল।

আনু মুহাম্মদ: বৈষম্যবিরোধী ছাত্র আন্দোলনের নেতৃবৃন্দের অনুপস্থিতিতে কয়েক ঘণ্টার শূন্যতার ওপর ভিত্তি করেই পরবর্তী সময়ে সারাদেশে অনাকাঙ্ক্ষিত ঘটনা ঘটতে থাকল। গণঅভ্যুত্থানের স্পিরিটের বিরুদ্ধেই নানা তৎপরতা দেখা গেল। যেমন– সংখ্যালঘু জনগোষ্ঠীর ওপর আক্রমণ, ভাস্কর্য থেকে স্থাপনা ভাঙচুর, আগুন কিংবা নির্বিচারে মানুষের ওপর আক্রমণ। এগুলো ঘটতে থাকল, কারণ সেনাসদরের আলোচনায় ছাত্র নেতৃবৃন্দের শূন্যতা ও নির্দেশনার অভাব ছিল। এই সমস্যাটা তৈরি হলো। এখন অবশ্য বৈষম্যবিরোধী ছাত্র আন্দোলন নেতৃবৃন্দ দৃশ্যপটে চলে এসেছে, অন্তর্বর্তীকালীন সরকারের রূপরেখা দিচ্ছে। আর আমাদের রূপরেখাটি ছিল অন্তর্বর্তীকালীন সরকার গঠনের পরে সেই সরকারের করণীয় সম্পর্কে। সরকার গঠিত হওয়ার পর বোঝা যাবে, পরিস্থিতি কোনদিকে যাচ্ছে।

সমকাল: অন্তর্বর্তীকালীন সরকার গঠন প্রক্রিয়া আপনারা কীভাবে চেয়েছিলেন?

আনু মুহাম্মদ: আমরা পরিষ্কারভাবে বলেছিলাম, শিক্ষার্থী-জনতার অভ্যুত্থানের মূল শক্তিগুলোর সম্মতিক্রমে, নাগরিক ও রাজনৈতিক শক্তিগুলোর মতামতের ভিত্তিতে শিক্ষক, বিচারপতি, আইনজীবী ও নাগরিক সমাজের অংশীজন নিয়ে জাতি-ধর্ম-লিঙ্গ-শ্রেণির অন্তর্ভুক্তিমূলক অন্তর্বর্তীকালীন সরকার গঠন করা হবে। এই সরকারের সদস্য নির্বাচনে আন্দোলনরত শিক্ষার্থীরা মুখ্য ভূমিকা পালন করবে।

সমকাল: আপনারা তো ছায়া সরকারের কথাও বলেছিলেন।

আনু মুহাম্মদ: ঠিক, আমরা লিখিতভাবেই বলেছিলাম, শিক্ষার্থী-জনতার অভ্যুত্থানের মূল শক্তিগুলোর অংশীজনের প্রতিনিধিত্বকারী সংগঠনগুলোর সমন্বয়ে সর্বদলীয় শিক্ষার্থী-শিক্ষকসহ নাগরিকদের নেতৃত্বে একটি ছায়া সরকার গঠিত হবে। তারা অন্তর্বর্তীকালীন সরকারের জবাবদিহি এবং স্বচ্ছতা নিশ্চিত করবে, যেন দেশে একটি গণতান্ত্রিক নির্বাচনের উপযুক্ত পরিবেশ নিশ্চিত হয় এবং এই গণঅভ্যুত্থানের প্রকৃত দাবি ‘বৈষম্যহীন বাংলাদেশ’ প্রতিষ্ঠার পথে যথেষ্ট পদক্ষেপ গ্রহণ করা হয়। এ ধরনের ছায়া সরকার নির্বাচিত গণতান্ত্রিক ব্যবস্থায়ও অব্যাহত থাকতে পারে।

সমকাল: যে প্রক্রিয়াতেই হোক, অন্তর্বর্তীকালীন সরকার গঠিত হচ্ছে। বৃহস্পতিবার সন্ধ্যায় সরকার শপথ নেবে। নতুন সরকারের প্রথম ও প্রধান করণীয় কী কী হওয়া উচিত?

আনু মুহাম্মদ: প্রথমত গত ১৫ বছরে জাতীয় প্রতিষ্ঠানগুলো অকার্যকর হয়ে গেছে। যেমন নির্বাচন কমিশন পুরোপুরি অকার্যকর। দুর্নীতি দমন কমিশন, মানবাধিকার কমিশন, বিচার বিভাগ– এগুলো সরকারের আদেশক্রমে চলত। আদেশক্রমে চলা এসব প্রতিষ্ঠান স্বাধীন ও কার্যকর করতে হবে। তা না হলে গণতান্ত্রিক রূপান্তর সম্ভব নয়। এই প্রতিষ্ঠানগুলো ঠিক করতে গেলে স্বচ্ছতা আনতে হবে, জনগণের কাছে দায়বদ্ধ প্রতিষ্ঠান হিসেবে দাঁড় করানোর জন্য প্রাতিষ্ঠানিক সংস্কার করতে হবে। একই সঙ্গে সংবিধান সংশোধনেও মনোযোগ দিতে হবে।

সমকাল: সংবিধান সংশোধন জরুরি কেন?

আনু মুহাম্মদ: কারণ, শুধু ক্ষমতাচ্যুত সরকার নয়; বহু বছর ধরে সংবিধানে যে সংশোধনগুলো হয়েছে, তাতে সংবিধানেই সাম্প্রদায়িক, অগণতান্ত্রিক ও স্বৈরতান্ত্রিক উপাদান রেখে দেওয়া হয়েছে। সুতরাং, এই সংবিধান সংশোধন না করে যে সরকারই ক্ষমতায় আসুক; ক্ষমতার কেন্দ্রীভবন হবে, সম্পদের কেন্দ্রীভবন হবে। সাংবিধানিকভাবেই শ্রেণিগত বৈষম্য, লিঙ্গীয় বৈষম্য, জাতিগত ও ধর্মীয় বৈষম্য রয়ে যাবে।

সমকাল: সংবিধান সংশোধন তো অন্তর্বর্তীকালীন সরকার করতে পারবে না।

আনু মুহাম্মদ: অন্তর্বর্তীকালীন সরকার সংবিধান সংশোধন করতে পারবে না, কিন্তু সংশোধনের বুদ্ধিবৃত্তিক ভিত্তি তৈরি করা; নথিপত্র তৈরি করা, জনমত তৈরি করা, জনপরিসরে আলোচনার মধ্যে নিয়ে যাওয়া, রাজনৈতিক এজেন্ডা করার কাজগুলো করতে পারবে। সংবিধান সংশোধনের বিষয়টিকে এজেন্ডা হিসেবে সামনে আনতে হবে, যাতে পরবর্তী সময়ে নির্বাচিত সরকার সেটা করতে পারে।

সমকাল: তাহলে পরবর্তী নির্বাচনগুলো অবাধ ও সুষ্ঠু হওয়াই কি মূল এজেন্ডা হওয়া উচিত নয়? তাহলেই সংস্কারগুলো পরবর্তী সরকার করার ক্ষেত্রে জবাবদিহি নিশ্চিত হবে। কারণ পাঁচ বছর পর তাকে জনগণের কাছে ভোটের জন্য যেতে হবে।

আনু মুহাম্মদ: নির্বাচন সুষ্ঠু করার জন্য প্রাতিষ্ঠানিক সংস্কার, আইনগত সংস্কার এবং সংবিধান সংস্কার নির্বাচন সুষ্ঠুভাবে করার ব্যাকগ্রাউন্ড হিসেবে কাজ করবে। মানে পরিপ্রেক্ষিতটা তৈরি করার জন্য নিশ্চয়তা তৈরি করার কাজগুলো অন্তর্বর্তীকালীন সরকারের করতে হবে।

সমকাল: এ কাজগুলো করতে হলে সময় লাগবে। অন্তর্বর্তীকালীন সরকারের মেয়াদ নিয়ে ইতোমধ্যে বিতর্ক তৈরি হয়েছে।

আনু মুহাম্মদ: না, দীর্ঘ সময়ের প্রয়োজন নেই। সব কাজ করে ফেলতে হবে না; ভিত্তিটা তৈরি করতে হবে। যেমন, নির্বাচন কমিশন পুনর্গঠন করতে আইনগত কিছু সংস্কার করতে হবে। ২০০৭-০৮ সালেও কিছু সংস্কার হয়েছিল, যেগুলো পরবর্তী সময়ে আওয়ামী লীগ সরকার নির্বাচিত হয়ে বাতিল করে দিয়েছিল। ওই সংস্কারগুলোকে নমুনা হিসেবে সামনে আনা যেতে পারে।

সমকাল: তার মানে, রক্ষাকবচ জরুরি। আওয়ামী লীগ এসে যেমন ওয়ান-ইলেভেন সরকারের সংস্কারগুলো পরিবর্তন করে দিয়েছিল, তেমন যেন না হয়। সংস্কারের রক্ষাকবচ কী?

আনু মুহাম্মদ: জনগণের অভ্যুত্থানের মধ্য দিয়ে যে পরিবর্তন এসেছে, সেই শক্তিকে সক্রিয় রাখতে হবে। এটা ছাড়া রক্ষাকবচ দেখি না। আইনগত সংস্কার, প্রাতিষ্ঠানিক সংস্কার যা-ই করা হোক না কেন; জনঅংশীদারিত্ব যদি না থাকে, জনগণ যদি সক্রিয় না থাকে, পরবর্তী সময়ে নির্বাচিত সরকার আবার আগের পথে যেতে পারে।

সমকাল: নব্বইয়ের গণঅভ্যুত্থানও কিন্তু পরবর্তী সময়ে সক্রিয় থাকতে পারেনি।

আনু মুহাম্মদ: আগের যে কোনো গণঅভ্যুত্থানের সঙ্গে এবারের গণঅভ্যুত্থানের পার্থক্য আছে। নব্বইয়ের গণঅভ্যুত্থানে নেতৃত্বে ছিল রাজনৈতিক দল। তারা তিন জোটের রূপরেখা দিয়েছিল। কিন্তু তিন জোটের রূপরেখার অংশীদার সবাই পরবর্তী সময়ে ক্ষমতায় গিয়ে রূপরেখাবিরোধী কাজ করেছে। এবারের গণঅভ্যুত্থানে রাজনৈতিক নেতৃত্ব ছিল না। নেতৃত্ব দিয়েছে শিক্ষার্থীরা। শিক্ষার্থীদের সংগঠন বৈষম্যবিরোধী ছাত্র আন্দোলনের রাজনৈতিক পরিচয় নেই; ঘোষিত কিছু আকাঙ্ক্ষা ও লক্ষ্য আছে। সেখানে বৈষম্যহীন, গণতান্ত্রিক, অসাম্প্রদায়িক বাংলাদেশের কথা আছে। পাশাপাশি এই আন্দোলনের মধ্য দিয়ে শিক্ষার্থীদের পাশে অনেক শিক্ষক এসে দাঁড়িয়েছেন, যারা আগে কখনও দায় অনুভব করেননি। সাংবাদিকরা দাঁড়িয়েছেন, আইনজীবীরা দাঁড়িয়েছেন। আমি মনে করি, এটি তাৎপর্যপূর্ণ ও সুদূরপ্রসারী। গণঅভ্যুত্থানের এই চরিত্র প্রধান রক্ষাকবচ হিসেবে কাজ করবে বলে আমি মনে করি। যে কারণে আমরা ছায়া সরকারের ধারণা দিয়েছি। ছায়া সরকার মানে হলো, সমাজের শক্তিগুলোর মধ্য থেকে সরকারকে মনিটরিং করার শক্তি ও সক্ষমতা অর্জন করা।

সমকাল: অন্তর্বর্তীকালীন সরকারের সম্ভাব্য চ্যালেঞ্জ কী হতে পারে?

আনু মুহাম্মদ: গত কয়েক দশকে, গত ১৫ বছরে বাংলাদেশে একটি খুবই অতি ধনী ক্লাস তৈরি হয়েছে। মানে বিপুল সম্পদ কেন্দ্রীভূত হয়েছে যাদের হাতে এবং এরা স্বৈরতন্ত্রের সুবিধাভোগী। এরা বাংলাদেশের গণতান্ত্রিক রূপান্তরের জন্য বড় ধরনের হুমকি। পাশাপাশি সামরিক, বেসামরিক আমলাতন্ত্রকে যেভাবে সাজানো হয়েছে; দলের স্বার্থে কিংবা লুণ্ঠনজীবীদের স্বার্থে যেভাবে ব্যবহৃত হয়েছে; ক্রসফায়ার, গুম, খুন– এগুলো যেভাবে হয়েছে, তা গণতান্ত্রিক রূপান্তরের প্রাতিষ্ঠানিক কাঠামোর জন্য বড় ধরনের হুমকি। আন্তর্জাতিক বিভিন্ন শক্তিও স্বৈরতন্ত্রের বিশেষ সুবিধাভোগী হয়। ধরেন, ভারতের আদানি ও আম্বানির বিশেষ সুবিধা হয় বাংলাদেশে স্বৈরতন্ত্র থাকলে। একই কথা যুক্তরাষ্ট্র, চীন, রাশিয়ার ক্ষেত্রে প্রযোজ্য। আমি সবসময় বলেছি, বাংলাদেশে সরকারের মধ্যে বিভিন্ন লবি থাকে; মার্কিন লবি, চীন লবি, রাশিয়া লবি, ইন্ডিয়ান লবি তো খুবই শক্তিশালী। কিন্তু বাংলাদেশ লবিটাকে খুঁজে পাওয়া যায় না। এই আন্তর্জাতিক সুবিধাভোগী গোষ্ঠী কিংবা স্বার্থ গোষ্ঠী, তারাও গণতান্ত্রিক রূপান্তরে আমাদের জন্য বড় ধরনের হুমকি। তাদের ব্যবসায়িক স্বার্থ, কৌশলগত স্বার্থ, এই অঞ্চলে আধিপত্য রাখার স্বার্থ বাস্তবায়ন করতে অগণতান্ত্রিক শক্তি প্রয়োজন হয়। এটা গণতান্ত্রিক রূপান্তরের ক্ষেত্রে সমস্যার সৃষ্টি করে। তার মানে, গত কয়েক দশকে শক্তিশালী হয়ে ওঠা বিপুল ধনিক শ্রেণি, সামরিক-বেসামরিক আমলাতন্ত্র, আন্তর্জাতিক লবি– এই তিন গোষ্ঠী সম্পর্কে সতর্ক না থাকলে কিংবা তাদের এজেন্ডার অধীন হয়ে গেলে গণতান্ত্রিক রূপান্তর বড় ধরনের ঝুঁকির মধ্যে পড়ে যেতে পারে।

সমকাল: ক্ষমতাপ্রত্যাশী রাজনৈতিক দলগুলো কি গণতান্ত্রিক রূপান্তর প্রক্রিয়া মেনে নেবে?

আনু মুহাম্মদ: সে জন্য স্বচ্ছতার সঙ্গে জনগণকে যুক্ত করে যত তাড়াতাড়ি সম্ভব সংস্কার কাজগুলো করতে হবে। অন্তর্বর্তীকালীন সরকার যদি বিএনপি, জামায়াত কিংবা সামরিক-বেসামরিক আমলাতন্ত্র কিংবা দূতাবাসনির্ভরশীল হয়, তাহলে গণতান্ত্রিক রূপান্তরের কাজটা করতে তারা ব্যর্থ হবে।

সমকাল: স্বচ্ছতার সঙ্গে মানে কী?

আনু মুহাম্মদ: সব অংশীজনের সঙ্গে আলোচনা করে কাজ করা। যেমন রাষ্ট্রপতি, সেনাপ্রধানের সঙ্গে অনেক রাজনৈতিক দলের বৈঠক হয়েছে। বাম সংগঠনগুলোকে কেন ডাকা হয়নি? তাদের সঙ্গেও কথা বলতে হবে ও মতামত নিতে হবে। তারা গণঅভ্যুত্থানে সক্রিয়ভাবে অংশগ্রহণ করেছে। আমি বলব, তাদের যুক্ত করলে গণতান্ত্রিক রূপান্তরের কাজটা অন্তর্বর্তীকালীন সরকারের জন্য আরও সহজ হবে। কারণ কয়েক দশক ধরে যারা চুরি, ডাকাতি, দখল, লুটপাট, ব্যাংক ফোকলা করেছে, তারাই তো বড় রাজনৈতিক দলগুলোর প্রধান পৃষ্ঠপোষক। এদের বিরুদ্ধে ব্যবস্থা নিতে গেলে সেই দলগুলো থেকে আপত্তি আসতে পারে।

সমকাল: মুক্তির মন্দির সোপানতলে অনেক প্রাণ বলিদান হয়। নব্বইয়ের গণঅভ্যুত্থানে হারানো প্রাণের কি বিচার হয়েছে? এই জুলাই হত্যাকাণ্ডের কি বিচার হবে?

আনু মুহাম্মদ: না, একই ঘটনার পুনরাবৃত্তি হতে দেওয়া যাবে না। নব্বইয়ের গণঅভ্যুত্থানের পর যে ধরনের প্রতারণা ও ভুল হয়েছে, সেটার পুনরাবৃত্তি হতে দেওয়া যাবে না। আওয়ামী লীগ শাসনামলে যে নিপীড়ন, দখল, দাপট আমরা দেখেছি, তার পুনরাবৃত্তি আর হতে দেওয়া যাবে না। সেটার অংশ হিসেবে জুলাই হত্যাকাণ্ডের বিচার হবে একটা দৃষ্টান্ত। রাষ্ট্রের যে ধরনের বিধি জুলাই হত্যাকাণ্ডকে সহায়তা করেছে, যে ধরনের সংস্কৃতি ও মতাদর্শ এ ধরনের কাজকে বৈধতা দিয়েছে; এগুলোকে চ্যালেঞ্জ করে গণতান্ত্রিক রূপান্তরে দিকে এগিয়ে যেতে হবে। হত্যাকাণ্ড ধামাচাপা দিয়ে কোনো গণতান্ত্রিক রূপান্তর সম্ভব হবে না।

সমকাল: অস্থির সময়েও আমাদের সময় দেওয়ার জন্য ধন্যবাদ।"
2024-08-08 03:59:26,আগে নিরাপত্তা পরে অন্য হিসাব,"বিজয়ের আনন্দে যখন সবাই মাতোয়ারা, ঠিক তখন থেকেই এ দেশে শুরু হয়ে গেছে লুটপাট, হামলা ও ভাঙচুর। ভাস্কর্য ভেঙে ফেলা থেকে লুটপাট, অমুসলিমদের ওপর হামলা, ডাকাতি, ছিনতাই– সবই হচ্ছে। কারণ আইনশৃঙ্খলা ব্যবস্থা ভেঙে পড়েছে। অবস্থা এমন যে, রাজধানীসহ দেশের বেশির ভাগ থানায় এখন পুলিশের কোনো সদস্য অবস্থান করছেন না। জীবন বাঁচানোর তাগিদে অনেকেই অপেক্ষাকৃত নিরাপদ স্থানে চলে গেছেন।

আন্দোলন চলাকালে সিরাজগঞ্জের এনায়েতপুর থানায় হামলা চালিয়ে ১৩ পুলিশ সদস্যকে হত্যা করা হয়। এ ছাড়া যাত্রাবাড়ীর রায়েরবাগের পুলিশ সদস্যকে হত্যা করে মরদেহ ফুট ওভারব্রিজে ঝুলিয়ে রাখা হয়। এমনকি সরকার পতনের পরও হবিগঞ্জের বানিয়াচংয়ে আইনশৃঙ্খলা বাহিনীর সদস্যদের কাছ থেকে এক পুলিশ কর্মকর্তাকে ছিনিয়ে নিয়ে পিটিয়ে মেরে থানার সামনেই গাছে ঝুলিয়ে রাখা হয়।

সংবাদমাধ্যমে প্রকাশিত সূত্র অনুযায়ী সারাদেশে চারশর বেশি থানায় হামলা. ভাঙচুর, অগ্নিসংযোগ, লুটপাট হয়েছে। সেনাবাহিনীর সদস্যরা বহু থানায় আটকে পড়া পুলিশ সদস্যদের উদ্ধার করেছেন। শুধু তাই নয়; থানা থেকে লুট হওয়া জিনিসপত্র, অস্ত্র ও গোলাবারুদ উদ্ধার করা হয়েছে। পুলিশ সদস্যরা আতঙ্কিত; জীবন হারানোর ভয়ে ভীত। এমনকি দুই দিন ধরে অনেক জায়গায় সাধারণ মানুষ ট্রাফিক এবং অন্যান্য আইনশৃঙ্খলার কাজ করছে। তবে গতরাতে পুলিশ স্টেশনের অভ্যন্তরীণ নিরাপত্তা এবং রাজধানী ঢাকার ট্রাফিকের দায়িত্ব আনসার ব্যাটালিয়নকে দেওয়া হয়েছে। পাশাপাশি শাহজালাল আন্তর্জাতিক বিমানবন্দরের দায়িত্বও তাদের দেওয়া হয়েছে। তবে ‘বাংলাদেশ পুলিশ অধস্তন কর্মচারী সংগঠন’ ইতোমধ্যে সংবাদ বিজ্ঞপ্তিতে জানিয়েছে, পুলিশ সদস্যদের জীবনের নিরাপত্তা নিশ্চিত না হওয়া পর্যন্ত তারা কর্মবিরতি পালন করবে।

এটা নিশ্চিত করেই বলা যায়, বাংলাদেশের পুলিশ বাহিনীর এমন দৃশ্য আর কখনও দেখা যায়নি। এর কারণ কী? দেশের আইনশৃঙ্খলা পরিস্থিতি এমন হলো কেন? বলাই বাহুল্য, জনগণের সঙ্গে পুলিশের এ ধরনের সম্পর্ক এক দিনে হয়নি। দীর্ঘদিন থেকেই পুলিশের ওপর খুব বেশি আস্থা নেই এ দেশের জনগণের। সেটার নানা ধরনের রাজনৈতিক-অর্থনীতি রয়েছে।

দীর্ঘদিন ধরে বিরোধী দল এবং শিক্ষার্থী এবং শিক্ষক আন্দোলন যা-ই ঘটুক না কেন; সবকিছুকে দমানোর জন্য ক্ষমতায় থাকা রাজনৈতিক দলগুলো তাদের সব সময় ব্যবহার করেছে। যার কারণে জনগণ-পুলিশ সাংঘর্ষিক অবস্থায় বেশির ভাগ সময়ই দাঁড়িয়ে। পাশাপাশি পুলিশের নানা হয়রানি, বলপ্রয়োগ এবং দুর্নীতিও বেশির ভাগ সময় আলোচিত ছিল। তবে এ আন্দোলনে পুলিশবিরোধী অবস্থান অনেকটাই তীব্র হয়েছে রংপুরে পুলিশের গুলিতে আবু সাঈদের প্রাণ হারানোর পর থেকেই আমরা দেখেছি বিভিন্ন থানার ওপর আক্রোশ তৈরি হয় এবং অনেক থানা সেই আন্দোলনের সময় পুড়িয়ে দেওয়া হয়।

এখানে গুরুত্বপূর্ণ তথ্য, শেখ হাসিনার পদত্যাগের পর সেনাপ্রধান যে বক্তব্য দিয়েছেন, সেখানে বলেছিলেন– তিনি দায়িত্ব নিয়েছেন। কিন্তু আমরা দেখলাম অন্য চিত্র। নিরাপত্তার কোনো ব্যবস্থাই নেওয়া হয়নি। এ কারণে প্রথমে গণভবন, ঐতিহাসিক ৩২ নম্বর বাড়ি, ঢাকাসহ বিভিন্ন জায়গায় ম্যুরাল ভাঙা হয়। সেদিন থেকেই দেশের প্রায় সব জেলাতে সংখ্যালঘুরাও আক্রান্ত হচ্ছেন, মন্দির ভাঙা হচ্ছে, দোকানপাট, ঘরবাড়ি লুটপাট হচ্ছে। অনেক জায়গায় অমুসলিমদের অবরুদ্ধ করে রাখা হয়েছে। তারা নানা ধরনের হুমকির মধ্যে আছে। ইতোমধ্যে অনেক সংখ্যালঘুর জমিও দখল হয়ে গেছে।

অনেকের মতো আমাদের কাছেও প্রচুর অমুসলিম শিক্ষার্থীর ফোন এসেছে। তাদের বাড়িতে হামলা হয়েছে ও হচ্ছে। কিন্তু কে নিরাপত্তা দেবে? কার দায়িত্ব এ দেশের মানুষের নিরাপত্তা দেওয়ার? কেউই তা জানে না। ওদিকে ৫ আগস্ট সেনা সদরে আলোচনার জন্য আমন্ত্রিত ১৮ জনের মধ্যে আটজনই ছিলেন জামায়াতে ইসলামী, হেফাজতে ইসলামসহ অন্যান্য ইসলামিক দলের সদস্য। এমন দৃশ্যই কি সংখ্যালঘু সম্প্রদায়ের ওপর হামলায় উৎসাহ দিয়েছে?

প্রশ্ন হচ্ছে, এখন কী করণীয়? কীভাবে সাধারণ মানুষের কাছে পুলিশ প্রশাসন আস্থাভাজন হয়ে উঠতে পারে, সে বিষয়েই প্রথম কাজ করতে হবে এবং অতি দ্রুত। পুলিশের নিরাপত্তা দ্রুত নিশ্চিত করে তাদের থানাগুলোতে পাঠাতে হবে। পুলিশের নিরাপত্তা নিশ্চিত করার পাশাপাশি নিশ্চয়তা দেওয়া না হলে এই বৈরিতার ক্ষত দীর্ঘমেয়াদি প্রভাব ফেলবে। আর ২৪ ঘণ্টারও বেশি এই অবস্থা নতুন করে ভয় ও শঙ্কা যেমন তৈরি করছে, অন্যদিকে দেশকে নতুন করে গড়ে তোলার প্রত্যয়ের বিপরীতে হুমকি তৈরি করছে।

এ মুহূর্তে সেনাবাহিনীর প্রথম কাজ হলো, দেশের জনগণের নিরাপত্তার বিষয়টি আমলে নেওয়া। পুলিশের নিরাপত্তা নিশ্চিতের পাশাপাশি তারা যেন জনগণের নিরাপত্তা নিশ্চিত করতে পারে, সে বিষয়ে আস্থা তৈরি করা। যারা অভ্যুত্থান করে একটি ব্যবস্থার পতন ঘটাল, তাদের মধ্যে অনেক সংখ্যালঘু সম্প্রদায়ের শিক্ষার্থী, অভিভাবক ও শিক্ষক ছিলেন; তারাও আক্রান্ত হয়েছেন। তাহলে তাদের আত্মত্যাগের বিনিময়ে যখন একটি নতুন বাংলাদেশ গড়ার স্বপ্ন দেখছি আমরা, তখন কেন দেশের জনগণ নিরাপত্তাহীনতায় ভুগবে?

এ রকম অবস্থা বেশি দিন চললে বাংলাদেশ দেশ হিসেবে আর কখনও উঠে দাঁড়াতে পারবে না। থানাগুলোতে সত্যিকারের সেবকদের বসান। তাদের জনগণের বন্ধু হয়ে পাশে থাকবে কীভাবে, সেই প্রশিক্ষণ দিন। দুর্নীতির জায়গাগুলোকে একেবারেই মুছে ফেলতে বলুন। পাশাপাশি মানুষকেও জানান দিন– পুলিশ কোনো রাজনৈতিক দলের ভাড়া খাটবে না; তাদের মাস্তান হিসেবে কাজ করবে না। আপাতভাবে হয়তো কাজটা কঠিন মনে হচ্ছে, কিন্তু মনে রাখতে হবে– এ ছাড়া কোনো বিকল্প নেই এবং এটি অচিরেই করতে হবে। এ মুহূর্তে দেশের জনগণের নিরাপত্তা নিশ্চিতের বাইরে আর কোনো কিছু নিয়ে ভাবার অবকাশ কম।"
2024-08-08 03:54:36,আয়নাঘরের উন্মোচন,"বিএনপির সাবেক নেতা ইলিয়াস আলী ২০১২ সালে গুম হন। পরিবার এখনও জানে না– তিনি জীবিত আছেন, নাকি মারা গেছেন। তবে শেখ হাসিনার নেতৃত্বাধীন সরকারের পদত্যাগের পর তাঁর পরিবার এখনও আশা করে আছে– তিনি ফিরবেন। এমনকি বুধবার গুজব ছড়ায়– ইলিয়াস আলী ফিরছেন। শুধু আয়নাঘরের ক্যারিশমায়ই তিনি ফিরতে পারেন।

আয়নাঘর হলো একটি গোপন বন্দিশালা, যেখানে আওয়ামী লীগ আমলে মানুষকে আটকে রাখা হতো। এখানে বন্দিরা, তাদের পরিবার দূরে থাক, নিজেরাও জানত না, তারা কোথায় আছে। এই বন্দিশালার অস্তিত্ব সরকার সর্বদা অস্বীকার করেছে। তবে সোমবার গণঅভ্যুত্থানে শেখ হাসিনা সরকারের পতনের পর এর অস্তিত্ব মানুষ দেখতে পেল।

বুধবার আয়নাঘর থেকে মুক্তি পেয়েছেন পার্বত্য চট্টগ্রামের আঞ্চলিক সংগঠন ইউনাইটেড পিপলস ডেমোক্রেটিক ফ্রন্টের (ইউপিডিএফ) নেতা মাইকেল চাকমা। ২০১৯ সালের এপ্রিলে নারায়ণগঞ্জ থেকে তিনি নিখোঁজ হন। তাঁকে পাওয়ার জন্য তাঁর সংগঠন থেকে নানা চেষ্টা-তদবির করা হয়। পুলিশ তাঁর সন্ধানে এতটাই অসহযোগিতা করে যে, থানায় জিডিও নেওয়া হয়নি। উল্টো সোনারগাঁ থানার ওসি প্রথম আলোকে বলেছিলেন, আমরা তদন্ত করে দেখেছি, মাইকেল চাকমার বিরুদ্ধে ১১টি মামলা আছে। এর মধ্যে চারটি হত্যা মামলা। হয়তো তিনি আত্মগোপনে আছেন বা অন্য সমস্যা হতে পারে। বিষয়টি নিয়ে ইউপিডিএফ আদালতেও গিয়েছিল। ২০২০ সালে ইউপিডিএফ থেকে অভিযোগ করা হয়, প্রতিবাদী কণ্ঠ তথা পার্বত্য চট্টগ্রামসহ দেশে ক্রমবর্ধমান আন্দোলন স্তব্ধ করতেই রাষ্ট্রীয় কোনো সংস্থা মাইকেল চাকমাকে তুলে নিয়েছে। পাঁচ বছর পর আয়নাঘর থেকে তাঁর মুক্তি বাস্তবে সেটাই প্রমাণ করেছে।

এর আগের দিন মঙ্গলবার আয়নাঘর থেকে মুক্তি পেয়েছেন জামায়াতে ইসলামীর সাবেক আমির গোলাম আযমের মেজো ছেলে সেনাবাহিনীর সাবেক ব্রিগেডিয়ার জেনারেল আবদুল্লাহিল আমান আযমী ও দলটির নেতা মীর কাসেম আলীর ছোট ছেলে মীর আহমাদ বিন কাসেম (আরমান)। তারাও ২০১৬ সালে হঠাৎ গুম হয়ে যান।

বস্তুত আয়নাঘর নিয়ে ২০২২ সাল থেকেই মানুষের কৌতূহল; নেত্রনিউজের অনুসন্ধানে ওই সময় কুখ্যাত এই বন্দিশালার বিস্তারিত উঠে আসে। ওই প্রতিবেদনেও ইঙ্গিত দেওয়া হয়, আমান আযমী ও আরমান আয়নাঘরে বন্দি আছেন। এর পরও তাদের মুক্ত করা যায়নি। কারণ জাতীয় ও আন্তর্জাতিক মানবাধিকার সংগঠনগুলো বাংলাদেশে সরকারি বাহিনী কর্তৃক গুম নিয়ে এক দশকের বেশি সময় ধরে অভিযোগ করলেও সরকার বরাবরই তা অস্বীকার করে আসছিল। ২০২১ সালে আন্তর্জাতিক মানবাধিকার সংগঠন হিউম্যান রাইটস ওয়াচ ৮৬ জনের একটি তালিকা প্রকাশ করে, যাদেরকে অন্তত ১০ বছর ধরে বন্দি রাখা হয় কিংবা খোঁজ পাওয়া যায়নি।

আইন অনুসারে যে কোনো নাগরিককে আটক করার ২৪ ঘণ্টার মধ্যে আদালতে হাজির করতে হয়। অথচ মাইকেল চাকমা, আমান আযমী কিংবা আরমানকে রাষ্ট্রীয় বাহিনী আটক করলেও আদালতে হাজির না করেই বছরের পর বছর আয়নাঘরে আটকে রাখে। আয়নাঘরের কিছু চিত্রও নেত্রনিউজে প্রকাশ হয়। যেগুলো আসলে ঘর নয়, বীভৎস নির্যাতন কেন্দ্র। একজন বন্দির বর্ণনা অনুসারে, সেখানে দিনরাত উচ্চশব্দে এগজস্ট ফ্যান চলত। নির্যাতন করলেও শব্দ যাতে বাইরে না যায়।

বলা বাহুল্য, আয়নাঘর কর্তৃত্ববাদী শাসনের ভয়ানক নজির। শেখ হাসিনা সরকার বিরোধীদের ওপর দমন-নিপীড়ন চালিয়েছিল এবং বেআইনিভাবে নাগরিকদের ধরে আয়নাঘরে রেখেছিল। যারা সেখানে এখনও আটক আছে, তাদের ছেড়ে দেওয়া জরুরি। বিনাবিচারে আটক গুম-খুনের শিকার পরিবারগুলো বারবার আইনশৃঙ্খলা বাহিনীর কাছে ধরনা দিয়েও প্রিয়জনকে পায়নি। কেউ মারা গেলে অন্তত তার লাশও তো পরিবার প্রত্যাশা করে। গুমের শিকার ব্যক্তিদের সন্তানদের যে কান্না আমরা বিভিন্ন কর্মসূচিতে দেখে আসছিলাম, হয়তো তাতেই লেখা ছিল জনরোষে সরকারের এমন অপমানজনক পতন।"
2024-08-08 03:52:38,আ.লীগের মুসলিম লীগের পরিণতি এবং নতুন বাংলাদেশ নির্মাণের পথ,"৫ আগস্ট গণঅভ্যুত্থানের রাত। পাড়ার দুই শ্রমজীবী মানুষের আড্ডার সংলাপ কানে এলো, ‘তুই তো দেশের মাটিত কবর হওয়ার সুযোগটাও একেবারে হারালু রে। তুই দ্যাশ ছাড়লু ক্যা?’ এমন ভাষা দেশবাসী শুনেছিল বীর আবু সাঈদ শহীদ হওয়ার পরে। এরা যেন সেই একই মায়ের ছাও, যে মা বলেছিল, ‘হামার ব্যাটাক মারলু ক্যানে।’

আমাদের ছেলেদের মারলে কেন ফরিয়াদ থেকে শেখ হাসিনা স্বৈরাচারের পতন হয়। পতন এরশাদ স্বৈরাচারেরও হয়েছিল। সেই স্বৈরাচার কিন্তু দেশ ছাড়েনি। ইনি ছেড়েছেন। কারণ নিজের অপরাধের ভয়াবহতা তিনি জানতেন। মানুষ তাঁকে কোনোভাবেই ক্ষমা করত না, করবেও না। শেখ হাসিনা দেশ ছেড়ে যেখানে গেলেন, সেই ঠিকানা তাঁর রাজনৈতিক মৃত্যু নিশ্চিত করে দিল। ব্রিগেডিয়ার সাখাওয়াত হোসেন ঠিকই বলেছেন, পালিয়ে গিয়ে তিনি তাঁর দলের সর্বনাশ করে গেলেন।

২০০৬ সালে খালেদা জিয়াও সেনা সমর্থিত সরকারের পথ করে দিতে পদত্যাগ করেছিলেন। কিন্তু গণভিত্তি ছিল বলে তাঁকে দেশ ছাড়তে হয়নি। তিনি জেলবাস করেছেন। বিদেশে নির্বাসন নিতে অস্বীকার করেছেন। শেখ হাসিনাও জেলে গিয়েছিলেন জরুরি অবস্থার সময়। আবার আপসের মাধ্যমে ক্ষমতায়ও বসে গেছেন।

খালেদা জিয়ার দেশের মাটিতে জেলবাস ছিল সাহসের ব্যাপার। ঘটনাটা তাঁর অনুসারীদের এই বার্তা দিয়েছিল যে, আমি তোমাদের সঙ্গেই আছি। তোমাদের যা হবে আমারও তা-ই হবে। তিনি দেশে ছিলেন বলেই বিএনপিকে ভাঙার চেষ্টা সফল হয়নি। এদিকে শেখ হাসিনা নিজের পাপে দলের সব পুঁজি-পাট্টা খেয়ে ফেললেন।

২০১৪ সালের নির্বাচনী প্রহসনের পরে বলেছিলাম, আওয়ামী লীগের মুসলিম লীগে পরিণত হওয়া কেবল সময়ের অপেক্ষা। কথাটা সত্য প্রমাণিত হতে যাচ্ছে। ১৯৪৭ সালে ব্রিটিশ শাসনমুক্ত হওয়ার সময় মুসলিম লীগ ছিল মুসলিম সংখ্যাগরিষ্ঠ জনপ্রিয় দল। পাকিস্তান প্রতিষ্ঠার কৃতিত্ব দলটিকে পাকিস্তানের স্বাধীনতার নেতৃত্বের গৌরব দিয়েছিল। মোহাম্মদ আলী জিন্নাহ ছিলেন সেই পাকিস্তানের জাতির পিতা। সেই দলটিই প্রতিশ্রুতি ভঙ্গ করার কারণে তৎকালীন বাংলাদেশে অজনপ্রিয় হয়ে পড়ল। ভাষা আন্দোলনের মাধ্যমে দলটার রাজনৈতিক কবর খোঁড়া হয়ে গেল। বিপুল জনপ্রিয়তা থেকে জনবিচ্ছিন্ন হয়ে যাওয়ার সেই ইতিহাসের পুনরাবৃত্তি ঘটছে। মুসলিম লীগের ঔরসে জন্ম নেওয়া আওয়ামী লীগও মুসলিম লীগের পরিণতি পাচ্ছে।

পরপর তিনটি অবৈধ ‘নির্বাচন’ করে আওয়ামী লীগ জনবিচ্ছিন্ন হয়ে গিয়েছিল। একের পর এক বিপজ্জনক ষড়যন্ত্র, লাগাতার লুটপাট, নৃশংস হত্যাকাণ্ডের মাধ্যমে শেখ হাসিনা দলটিকে লুটেরা ও খুনিদের আখড়া বানিয়ে ফেলেছিলেন। মুক্তিযুদ্ধের প্রধান নেতার দলটি চলে গিয়েছিল বাংলাদেশের স্বাধীনতা ও সার্বভৌমত্বেরও বিপক্ষে।

তথ্যভিত্তিক গবেষণা দেখায়, বাংলাদেশের সবচেয়ে সহিংস দলটি হলো আওয়ামী লীগ। বাংলাদেশের রাজনৈতিক সহিংসতা নিয়ে সমীক্ষা চালিয়েছেন ঢাকা বিশ্ববিদ্যালয়ের রাষ্ট্রবিজ্ঞান বিভাগের অধ্যাপক আইনুল ইসলাম। গবেষণাপত্রটি দেখিয়েছে, ১৯৯১ থেকে ২০১৮ সাল পর্যন্ত সংঘটিত মোট রাজনৈতিক সহিংসতার ৩০.২ শতাংশ ঘটনায় আওয়ামী লীগ জড়িত ছিল। ৩৭.৭ শতাংশ লোক এসব সহিংসতায় আহত হয়েছেন। একইভাবে মোট প্রাণহানির ২২.৩ শতাংশ হয় আওয়ামী সহিংসতায়। অন্যদিকে বিএনপির ভাগ ছিল কম, ২৫.২ শতাংশ। তাদের কারণে আহত ও নিহতের অনুপাতও কম, যথাক্রমে ৩৪.৩ ও ১৫.৬ শতাংশ (দেখুন, প্রতিচিন্তা, জুলাই-সেপ্টেম্বর সংখ্যা, ২০২২)।

এই পরিসংখ্যান কেবল প্রকাশিত ও সরকারস্বীকৃত তথ্যের ভিত্তিতে রচিত। পিলখানায় সেনা অফিসার হত্যা, শাপলা চত্বরে চালানো হত্যাকাণ্ড এবং আয়নাঘরের বীভৎসতা পুরোপুরি জানা গেলে, ক্রসফায়ার ও গুমের হিসাব যোগ করলে আওয়ামী লীগের সহিংসতার ভয়াবহ মাত্রাটা ধরা পড়বে। গত এক মাসে ছাত্রজনতার ওপর যে বর্বর হত্যালীলা চালানো হয়েছে, উঠতি তরুণরা কি কোনো দিন তা ভুলতে পারবে? ঘরের শিশুদের মনে পর্যন্ত ট্রমা তৈরি করেছে তারা। প্রজন্মের পর প্রজন্ম এই জুলাই বিপ্লবের স্মৃতি ও শেখ হাসিনার নৃশংসতা মনে রাখবে।

দুই.

বাংলাদেশ দ্বিতীয় মুক্তিযুদ্ধে নেমে পড়েছে। প্রথমবার যাদের নেতৃত্বে জয় এসেছিল, দ্বিতীয়বার তা হওয়ার নয়। পুরোনো বন্ধু এখন শত্রুর ভূমিকায়। পুরোনো বাংলাদেশকেও বদলে দিচ্ছে ছাত্র-তরুণরা। দ্বিদলীয় নাগরদোলার বাইরে নতুন রাজনৈতিক গন্তব্য তৈরি হচ্ছে। পরিবারতন্ত্রের বাইরে আসতে চায় এই বাংলাদেশ। তরুণরা শুধু শেখ হাসিনার বিদায়ই চায়নি, তারা চেয়েছে ‘ফ্যাসিবাদী ব্যবস্থার বিলোপ’। যাতে আর কেউ রাষ্ট্রক্ষমতায় জনগণের প্রভু সেজে বসতে না পারে, দেশটাকে বিক্রি করে দিতে না পারে।

এখন প্রশ্ন উঠেছে, অন্তর্বর্তীকালীন সরকারের মেয়াদ কী হবে। পুরোনো রাজনৈতিক ধারার লোকেরা এবং এমনকি আওয়ামী লীগের রেখে যাওয়া লোকেরা তিন মাসের বেশি সময় দিতে চায় না। এর পরে নির্বাচনের মাধ্যমে বিএনপি-জামায়াত জোট ক্ষমতাসীন হলেও তারা খুশি। ২০০৬ সাল থেকে বিএনপি কোণঠাসা ও নির্যাতিত। দলটির অনেক নেতাই নিহত কিংবা বয়োবৃদ্ধ। বিএনপির হারানো স্বাস্থ্য ও মেজাজ ফিরে পেতে সময় লাগবে। এই দল ভোটে জিততে পারলেও, অপুষ্ট ও দুর্বল নেতৃত্বের কারণে ক্ষমতা ধরে রাখতে পারবে কিনা সন্দেহ। কেননা বিতাড়িত শক্তির মাথাটা বিদেশে থাকলেও লেজ দেশের ভেতরে প্রায় সব প্রতিষ্ঠানেই রয়ে গেছে। তাদের হাতে এখনও বিপুল অস্ত্র এবং লুটপাটে অর্জিত পাহাড়প্রমাণ সম্পদ রয়েছে। এর সঙ্গে বিদেশি মদদও রয়েছে। সব মিলিয়ে দুর্বল সরকারকে তারা সহসাই কাবু করে প্রতিবিপ্লব ঘটিয়ে দিতে পারতেও পারে। বুদ্ধিমানের কাজ হবে, সময় নিয়ে দল ও চিন্তাভাবনা গুছিয়ে রাজনৈতিক প্রতিযোগিতার জন্য তৈরি হওয়া। প্রিম্যাচিউর বেবির অনেক জটিলতা হয়ে থাকে। বিপ্লবের শিশুকে প্রিম্যাচিউর অবস্থায় ভূমিষ্ঠ করানো হবে চরম অদূরদর্শিতা।

ফ্যাসিবাদের অবশেষ পরিষ্কার করার জন্য, রাষ্ট্র মেরামতের জন্য এবং বিভ্রান্ত ও বিধ্বস্ত প্রতিষ্ঠানগুলিকে ঠিক লক্ষ্যে ফেরানোর জন্য সময় প্রয়োজন। সময় প্রয়োজন অর্থনীতি পুনরুদ্ধারের জন্যও। বিদেশি রাষ্ট্রগুলির সঙ্গে সুস্থ সম্পর্ক তৈরির জন্যও সময় দরকার। যে ছাত্রসমাজ এই পরিবর্তনে নেতৃত্ব দিয়েছে, সময় পেলে তারা আরও বিকশিত হবে। নতুন প্রশাসনেও তাদের অনেকে মেধার ভিত্তিতে স্থান পাবে। সংবাদমাধ্যমকে দলদাসের ভূমিকা থেকে স্বাধীন ভূমিকায় আনতে হবে। এই সব কিছুর জন্য সময় প্রয়োজন।

গতকালের চাইতে আজ পরিস্থিতি অনেক ভালো হয়েছে অনেক দিকেই। বিজয়ের উদ্বেলতার মধ্যে এবং তার সুযোগে কিছু খারাপ জিনিস ঘটেছে। এগুলি দেখা যায়। কিন্তু দেখার আড়ালে অনেক কিছু ঘটছে। সংগ্রাম ও ষড়যন্ত্র থেমে নাই। আশার কথা হলো, এক দিনেই পরিস্থিতির উন্নতি দৃশ্যমান হয়েছে। সন্দেহবাদীদের ছদ্মবেশে রেজিমের ছারপোকাদের কূটচাল শাহীনের মতো ধরে ফেলতে পারতে হবে। রাজপথ ছাড়ার সময় তাই আসেনি।

বিএনপি বহুদিন পর রাজপথে নিজেদের হাজিরানার জানান দিচ্ছে। গণতন্ত্রের লড়াইয়ে তাদের ত্যাগস্বীকার যতটা, সফলতা ততটা নাই। আজকের সফলতা কেবল এক দিন বা এক মাসের সংগ্রামের ফল না। এর পেছনে রয়েছে দীর্ঘ ১৫-১৬ বছরের সংগ্রাম। সেই সংগ্রামে দেশের অনেকেই শামিল ছিল, শুধু বিএনপি নয়। কিন্তু নতুন পরিস্থিতিতে বিএনপি যদি রাজপথ দখলে রেখে, অন্তর্বর্তী সরকারের ওপর চাপ বজায় রেখে, ক্ষমতার দণ্ডটাকে নিজের হাতে আনতে চায়, সেই তড়িঘড়ির ফল তাদের জন্যও ভালো হবে না, দেশের জন্যও না। আওয়ামী লীগ ও ছাত্রলীগের কায়দা আর বাংলাদেশ নেবে না।

যেনতেন সরকার না, ছাত্রজনতার বিপ্লবের বিশ্বস্ত অভিভাবক হবে, কঠিন কাজগুলি দক্ষতার সঙ্গে করতে পারবে; তেমন অন্তর্বর্তী সরকার আমরা চাই। রাষ্ট্র মেরামত সময়সাপেক্ষ ব্যাপার। তার জন্য ন্যূনতম দীর্ঘ সময় এবং সকল দেশপ্রেমী অংশের সমঝোতার মাধ্যমে একে শক্তিশালী ম্যান্ডেট দিতে হবে। আবার জনগণের কাছে জবাবদিহিও নিশ্চিত করার উপায় থাকা লাগবে। আলাপ-আলোচনা ও জনগণের মুক্ত অংশগ্রহণের মধ্য দিয়ে নতুন সংবিধান রচনা করতে হবে। সেই সংবিধান যেন হয় গণতন্ত্র, নাগরিক অধিকার, মানবিক মর্যাদা ও জাতীয় স্বাধীনতার রক্ষাকবচ। তার অধীনেই কেবল একটা প্রকৃত গণতান্ত্রিক নির্বাচন অনুষ্ঠিত হবে। তাতে যদি মুসলিম লীগে পরিণত হওয়া আওয়ামী লীগও অংশ নিতে চায়, নেবে। আমরা কোনো দলকেই নিষিদ্ধের পক্ষপাতী হতে পারি না।"
2024-08-08 03:47:34,হট সিরিজে গেমিং স্মার্টফোন,"দৃষ্টিনন্দন গ্রাফিক্স আর দ্রুতগতির সঙ্গে প্রয়োজন হয় দীর্ঘস্থায়ী ব্যাটারি পারফরম্যান্স ও স্থিতিশীল ইন্টারনেট নেটওয়ার্ক। এসব কিছুকে প্রাধান্য দিয়ে তারুণ্যের চাহিদা পূরণে গেমিং স্মার্টফোনে হট সিরিজ উন্নয়ন করেছে ইনফিনিক্স ব্র্যান্ড।

চলতি বছরে উন্মোচিত হয় হট ৪০ সিরিজের প্রথম ফোন ‘হট ৪০ আই’। পরে আসে আরও দুটি স্মার্টফোন ৪০ প্রো ও ৪০।

বিশেষ বৈশিষ্ট্য মেটামেটেরিয়াল অ্যান্টেনা, এক্সবুস্ট গেমিং ইঞ্জিন ও ৫ হাজার মিলিঅ্যাম্পেয়ার ব্যাটারি লাইফ। শুরু থেকেই সব গেমিং স্মার্টফোন সেগমেন্টে ব্র্যান্ডটি নেতৃত্ব দিয়েছে।

নির্মাতারা জানান, স্মুথ গেমিং নিশ্চিতে মডেলে আছে মিডিয়াটেক হেলিও জি-৯৯ প্রসেসর ও ৮ গিগাবাইট র‌্যাম। ১২০ হার্টজ রিফ্রেশ রেটসহ

৬.৭৮ ইঞ্চি এফএইচডি প্লাস ডিসপ্লেতে জনপ্রিয় গেম হবে প্রাণবন্ত।

পারফরম্যান্সকে অপ্টিমাইজ করতে ‘হট ৪০ প্রো’ মডেলে আছে গেম মোড ও গেম টার্বোর মতো ট্রেন্ডিং সব ফিচার। ১০৮ মেগাপিক্সেলের ব্যাক ও ৩২ মেগাপিক্সলের সেলফি ক্যামেরাসমৃদ্ধ মডেলের দাম ১৯ হাজার ৯৯৯ টাকা।

হট ৪০ মডেলে গেম অ্যান্টেনা ফোনের ওয়াইফাই জোনকে বর্ধিত করে। আধুনিক প্রযুক্তি গেমিংয়ের সময় সিগন্যাল রিসিপশন বাড়ানোর জন্য বিশেষভাবে ডিজাইন করা। গেমাররা ধীরগতি ছাড়াই গেমের সঙ্গে যুক্ত থাকতে পারবে।

গেমিংয়ের চাহিদা পূরণে মসৃণ ডিসপ্লের ফোনে থাকছে মিডিয়াটেক হেলিও জি-৯৬ প্রসেসর ও ৮ গিগাবাইট র‌্যাম। ব্যাটার ৫ হাজার মিলিঅ্যাম্পেয়ার ও ৩৩ ওয়াটের ওয়্যারড চার্জিং অ্যাডাপ্টর, যা দিয়ে ৩৫ মিনিটে শতকরা ২০ থেকে ৭৫ ভাগ চার্জ হয়ে যায়। দাম ১৭ হাজার ৯৯৯ টাকায়। হট সিরিজের সাশ্রয়ী গেমিং ফোন মডেল হট ৪০ আই। নিরবচ্ছিন্ন গেমিং অভিজ্ঞতা দিতে অক্টাকোর ইউনিসক টি ৬০৬ প্রসেসর, ৮ গিগাবাইট র‌্যাম ও ৯০ হার্টজ রিফ্রেশ রেট। দাম ১৩ হাজার ৯৯৯ টাকা। ব্র্যান্ডটির আছে হট ৩০ সিরিজ। সিরিজের ফোনে নেটওয়ার্ক ও ভিজ্যুয়াল অভিজ্ঞতা দেবে বলে জানিয়েছে নির্মাতারা।"
2024-08-08 03:46:08,ব্রাউজার হিস্ট্রি বেহাত!,"ইনস্টাগ্রাম বা ফেসবুকের কাছে চলে যাচ্ছে ব্রাউজার হিস্ট্রি। ইন্টারনেটে যা খুঁজছেন, তা সহজেই জেনে যায় সোশ্যাল মিডিয়ার সব প্ল্যাটফর্ম। কীভাবে তা আটকানো যায়, তা জানেন না অনেকেই। কিছুদিন আগে মেটা এমন অপশন উন্মোচন করেছে, যার মাধ্যমে ইউজার ইন্টারনেট অ্যাক্টিভিটি বন্ধ রাখা সম্ভব। প্রশ্ন আসছে কীভাবে, যা জানা জরুরি।

ইন্টারনেটের হঠাৎ পছন্দের কোনো ব্র্যান্ডের জামা বা জুতার ছবিতে নজরে পড়ল। কিনবেন না হয়তো। কিন্তু সোশ্যাল মিডিয়ায় আসতেই দেখতে পাবেন ওই ব্র্যান্ডের জুতা আর জামা। শুধু তাই নয়, পরপর ওই সংশ্লিষ্ট প্রতিষ্ঠানের পণ্য আসবে স্ক্রিনে। প্রায় সবাই বিরক্ত হয়েই বিজ্ঞাপন দেখতে বাধ্য হন।

আগ্রহী ভোক্তার সব ধরনের ইন্টারনেট অ্যাক্টিভিটি জেনে যায় ফেসবুক আর ইনস্টাগ্রাম। চাইলে তা আটকানো সম্ভব। বিজ্ঞাপনের অযাচিত জ্বালাতন বন্ধে ফিচার ডেভেলপ করেছে মেটা। মূলত প্রাইভেসি সেটিং বন্ধ করলে ইন্টারেনেটের ব্রাউজিং হিস্ট্রি বা ঠিক কী করছেন, তা আড়ালে চলে যাবে। শুধু তাই নয়, নির্দিষ্ট কোন কোন কোম্পানি মেটাকে ব্রাউজারের তথ্য পাঠাচ্ছে, তাও জানা যাবে।

অ্যাক্টিভিটি বন্ধ

প্রথমে ফেসবুক প্রোফাইলে গিয়ে থ্রি ডটে ক্লিক। তারপর সেটিংস ও প্রাইভেসি অপশনে সেটিংসে ট্যাপ। দৃশ্যমান হবে ‘ইয়োর ফেসবুক ইনফরমেশন’। ক্লিক করে অফ-ফেসবুক অ্যাক্টিভিটি অপশনে ক্লিক। সেখানে ম্যানেজ ইয়োর অফ-ফেসবুক অ্যক্টিভিটি অপশনে ট্যাপ করে ম্যানেজ ফিউচার অ্যাক্টিভিটিতে ক্লিক করতে হবে। তারপর ফিউচার অফ-ফেসবুক অ্যাক্টিভিটি অপশনে ক্লিক করলেই কাজ সমাপ্ত। ঠিক একইভাবে ইন্টারেন্ট অ্যাক্টিভিটি বন্ধ করা যায়। যদিও থার্ড পার্টি বিজ্ঞাপন সংস্থার থেকে তথ্য সংগ্রহ করে ফেসবুক, যা বন্ধ করার জন্য প্রাইভেট ব্রাউজিং মোড (ভিপিএন) ব্যবহার করা শ্রেয়।"
2024-08-08 03:39:38,৮৪৮ কোটি টাকার বেনামি ঋণের চেক ফেরত দিল ইসলামী ব্যাংক,"সরকার পরিবর্তনের পর দ্রুত হাওয়া বদলাচ্ছে ২০১৭ সালে দখল হওয়া বেসরকারি খাতের ইসলামী ব্যাংক বাংলাদেশে। গত দু’দিনে এস আলম গ্রুপের স্বার্থসংশ্লিষ্ট দুই প্রতিষ্ঠানের ৮৪৮ কোটি টাকার বেনামি ঋণের চেক ফেরত দিয়েছে ব্যাংকটির প্রধান কার্যালয়।

এর মধ্যে গতকাল বুধবার ফেরত দেওয়া হয় ৫৪৮ কোটি টাকার চেক। আগের দিন দেওয়া হয় আরও ৩০০ কোটি টাকার চেক। ইসলামী ব্যাংকে ঋণের বিপরীতে এসব অর্থ তুলে নেওয়ার চেষ্টা হয়। এ ছাড়া ব্যাংকটিতে ২০১৭ সালের পরে নিয়োগ পাওয়া ও দ্রুততার সঙ্গে পদোন্নতি দেওয়া কাউকে ঢুকতে দেওয়া হয়নি বলে জানা গেছে।

সংশ্লিষ্টরা জানান, বাংলাদেশ ব্যাংকের সহায়তায় ২০১৭ সালের ৫ জানুয়ারি ইসলামী ব্যাংক দখলে নেয় এস আলম গ্রুপ। ব্যাংকটির পরিচালনা পর্ষদের চেয়ারম্যানসহ সব পরিচালক ও ব্যবস্থাপনা পরিচালককে তুলে নিয়ে রাজধানীর র‍্যাডিসন ব্লু হোটেলে ব্যাংকের মালিকানা বদল করা হয়। সেই বদলে গভীর রাত পর্যন্ত কর্মকর্তাদের বসিয়ে রেখে অনুমোদন দেন ওই সময়ের গভর্নর ফজলে কবির ও ডেপুটি গভর্নর এস কে সুর চৌধুরী।

এদিকে, কর্মকর্তা-কর্মচারীদের বিক্ষোভের মুখে ব্যাংকের অতিরিক্ত ব্যবস্থাপনা পরিচালক মুহাম্মদ কায়সার আলী গতকাল পদত্যাগে বাধ্য হন। তিনি এস আলম গ্রুপের কর্ণধার সাইফুল আলম মাসুদের ঘনিষ্ঠ হিসেবে পরিচিত। ব্যাংকের ব্যবস্থাপনা পরিচালক মুহাম্মদ মুনিরুল মওলার হাতে তিনি পদত্যাগপত্র দিয়ে দ্রুত প্রধান কার্যালয় ছেড়ে যাওয়ার চেষ্টা করেন। এ সময় তাঁকে দালাল, ভুয়া ইত্যাদি আখ্যা দিয়ে অনেকে স্লোগান দিয়ে মারমুখী অবস্থান নেন। তিনি যেন আর কখনও ব্যাংকে না আসেন সে হুঁশিয়ারি দেওয়া হয়। দুপুরের পর কর্মকর্তাদের অনেকেই ব্যাংকের সামনে রাস্তায় নেমে আসেন বলে জানান সংশ্লিষ্টরা।

গতকালের বিক্ষোভ থেকে কর্মকর্তা-কর্মচারীরা বলেন, অবিলম্বে ব্যাংকটির পরিচালনা পর্ষদ ঢেলে সাজাতে হবে। কায়সার আলীর পাশাপাশি এস আলম গ্রুপের ঋণ অনিয়মে সহায়তাকারী কর্মকর্তাদের দ্রুত চাকরিচ্যুত ও বিচারের আওতায় আনতে হবে। এই তালিকায় আছেন– সাইফুল আলম মাসুদের সাবেক ব্যক্তিগত সহকারী ও ব্যাংকের ডিএমডি মো. আকিজ উদ্দিন, ব্যাংকের কোম্পানি সেক্রেটারি ও এএমডি জে কিউ এম হাবিবুল্লাহ, ডিএমডি মিফতাহ উদ্দিন, মোহাম্মদ সাব্বির ও কাজী রেজাউল করিম, দুই এসইভিপি মো. মাকসুদুর রহমান ও আহমেদ জোবায়েরুল হক। গত মঙ্গলবারই এসব কর্মকর্তার রুমের সামনে থেকে নেমপ্লেট খুলে ফেলা হয়।

ইসলামী ব্যাংকের কর্মকর্তারা দাবি জানান, নিয়মবহির্ভুতভাবে ২০১৭ সালের পর থেকে যাদের নিয়োগ দেওয়া হয়েছে অবিলম্বে তা বাতিল করতে হবে। এদের আর ব্যাংকে ঢুকতে দেওয়া হবে না। এ ছাড়া নিয়ম লঙ্ঘন করে এই সময়ে দ্রুততার সঙ্গে পদোন্নতি পাওয়া সব কর্মকর্তাকে অপসারণ, জোরপূর্বক যাদের চাকরি থেকে বাদ দেওয়া হয়েছে তাদের পুনর্বহাল ও বঞ্চিতদের পদোন্নতির দাবি জানানো হয়। অনিয়মে জড়িতদের কেউ যেন দেশ ছাড়তে না পারেন সে দাবি করা হয়। তারা বলেন, এক সময় দেশের সেরা ব্যাংকটিকে নানা অনিয়মের মাধ্যমে ফোকলা করা হয়েছে। কারা কীভাবে ঋণ বের করে নিয়েছে তা ফেরত আনতে হবে।

জানা গেছে, ব্যাংকটির চলতি হিসাব ঋণাত্বক থাকায় তাদের চেক আরটিজিএস বা বিএসিএইসের মাধ্যমে নিষ্পত্তি হচ্ছে না। এ রকম অবস্থায় রূপালী ব্যাংকের মাধ্যমে ৫৪৮ কোটি ৩৯ লাখ টাকার একটি চেক জমা হয়। ইসলামী ব্যাংকের চট্টগ্রামের খাতুনগঞ্জ শাখার ঋণগ্রহীতা প্রতিষ্ঠান টপ টেন ট্রেডিং হাউস নামের একটি প্রতিষ্ঠানের নামে সম্প্রতি এ ঋণ অনুমোদন করে ব্যাংক। এই হিসাব খোলা হয় ২০২৩ সালের ১৩ এপ্রিল। এই প্রতিষ্ঠানের মালিকানা দেখানো হয়েছে জনৈক মো. আলমাস আলীকে। সেখানে দেওয়া মোবাইল ফোনে টেলিফোন করে তা বন্ধ পাওয়া যায়। এর আগের দিন সোনালী, জনতা ও রূপালী ব্যাংকের মাধ্যমে আগ্রাবাদ শাখার গ্রাহক গোল্ডেন স্টার নামের একটি প্রতিষ্ঠানের ৩০০ কোটি টাকার পাঁচটি চেক জমা হয়। প্রধান কার্যালয়ে আসার পর এই চেকও আটকে দেওয়া হয়।

ইসলামী ব্যাংকের একজন কর্মকতা সমকালকে বলেন, শাখাগুলো নির্ধারিত পরিমাণের চেক নগদায়ন করতে পারে। বেশি চেক নগদায়নের জন্য প্রধান কার্যালয়ের অনুমোদন নিতে হয়। এসব চেক প্রধান কার্যালয়ে আসার পর ব্যাংক জানতে পারে, এর সুবিধাভোগী এস আলম গ্রুপ। এরপর তা আর ছাড় করা হয়নি। তিনি জানান, তারা সিদ্ধান্ত নিয়েছেন আপাতত এ রকম ঋণ আর ছাড় করা হবে না।"
2024-08-08 03:37:45,অর্থনীতির ঝুঁকি বাড়িয়েছে রাজনৈতিক সংকট,"বাংলাদেশে সাম্প্রতিক সময়ের রাজনৈতিক সংকট অর্থনৈতিক প্রবৃদ্ধি, আর্থিক সক্ষমতা ও বৈদেশিক খাতে ঝুঁকি আরও বাড়িয়েছে বলে মনে করছে স্ট্যান্ডার্ড অ্যান্ড পুওরস (এসঅ্যান্ডপি) গ্লোবাল। বুধবার এক বিবৃতিতে যুক্তরাষ্ট্রভিত্তিক এই ক্রেডিট রেটিং এজেন্সিটি এমন পর্যবেক্ষণ তুলে ধরেছে বলে জানায় ব্লুমবার্গ।

অবশ্য এসঅ্যান্ডপি বলেছে, দেশের সামাজিক ও রাজনৈতিক অবস্থা দ্রুত স্বাভাবিক হলে বর্তমান রেটিং বহাল থাকতে পারে। অন্যদিকে সমস্যা চলতে থাকলে রপ্তানি আয় প্রত্যাশার চেয়ে কম হওয়ার পাশাপাশি বৈদেশিক মুদ্রার রিজার্ভ আরও কমে যেতে পারে বলে মনে করছে প্রতিষ্ঠানটি।

গত মাসের শেষ দিকে বাংলাদেশের দীর্ঘমেয়াদি ঋণমান কমায় এসঅ্যান্ডপি গ্লোবাল। বাংলাদেশের দীর্ঘমেয়াদি সার্বভৌম ক্রেডিট রেটিং কমিয়ে ‌‘বি প্লাস’ দিয়েছে তারা। এর আগে গত বছরের জুলাই মাসে যা ছিল ‘বি বি মাইনাস’।

এসঅ্যান্ডপি জানায়, বহিস্থ খাতে চাপ বিশেষ করে বৈদেশিক মুদ্রার রিজার্ভ অব্যাহতভাবে কমে যাওয়াসহ আরও নানা বিষয় রেটিংয়ে প্রতিফলিত হয়েছে। আমদানি ব্যয় কমাতে বাংলাদেশ ব্যাংকের নানা উদ্যোগ এবং চলতি হিসাবে অপেক্ষাকৃত কম ঘাটতি সত্ত্বেও এমনটি ঘটেছে। রেটিং কমালেও বর্তমান অবস্থার পরিপ্রেক্ষিতে ভবিষ্যতের জন্য বাংলাদেশের পূর্বাভাস বা আউটলুক ‘নেতিবাচক’ থেকে ‘ইতিবাচক’ হয়েছে। এ ছাড়া স্বল্প মেয়াদে আগের মতোই ‘বি’ রেটিং রেখেছে এসঅ্যান্ডপি।

এসঅ্যান্ডপির ক্রেডিট রেটিংয়ে মোট ১০টি স্কেল রয়েছে। এগুলো হচ্ছে যথাক্রমে ‘এএএ’, ‘এএ’, ‘এ’, ‘বিবিবি’, ‘বিবি’, ‘বি’, ‘সিসিসি’, ‘সিসি’, ‘সি’ ও ‘ডি’। এর মধ্যে সবচেয়ে ভালো ঋণমান হচ্ছে ‘এএএ’। সবচেয়ে খারাপ ‘ডি’। অন্যদিকে প্রতিষ্ঠানটির বিচারে ভবিষ্যতের জন্য সামগ্রিক পরিস্থিতি বা আউটলুক ‘ইতিবাচক’, ‘স্থিতিশীল’, ‘নেতিবাচক’ ও ‘উন্নয়নশীল’– এই চার ভাগে ভাগ করা হয়ে থাকে।"
2024-08-08 03:35:47,আইনশৃঙ্খলা পরিস্থিতি উন্নয়নে দ্রুত পদক্ষেপ চায় সার্ক চেম্বার,"বর্তমান প্রেক্ষাপটে দেশের আইনশৃঙ্খলা পরিস্থিতি স্বাভাবিক রাখা এবং অর্থনৈতিক কার্যক্রমে গতি ফিরিয়ে আনতে দ্রুত পদক্ষেপ নেওয়ার আহ্বান জানিয়েছে সার্ক চেম্বার্স অব কমার্স অ্যান্ড ইন্ডাস্ট্রি (এসসিসিআই)। একই সঙ্গে আইনশৃঙ্খলা পরিস্থিতি উন্নয়ন এবং আর্থিক ক্ষয়ক্ষতি রোধ করার লক্ষ্যে অনতিবিলম্বে আইনগতভাবে সিদ্ধ একটি অন্তর্বর্তীকালীন সরকার গঠনের আহ্বানও জানিয়েছে সংগঠনটি।

গতকাল বুধবার এসসিসিআইর এক সংবাদ বিজ্ঞপ্তিতে এ কথা বলা হয়। এতে বলা হয়, সাম্প্রতিক সময়ের আন্দোলনে যারা শহীদ হয়েছেন, তাদের আত্মার মাগফেরাত কামনা করেছে এসসিসিআই। শোকসন্তপ্ত পরিবারের প্রতি গভীর সমবেদনাও জানিয়েছে সংগঠনটি।

এসসিসিআই বলেছে, বর্তমান প্রেক্ষাপটে আমদানি-রপ্তানি কার্যক্রম ও সাপ্লাই চেইনসহ দেশের বিভিন্ন ধরনের অর্থনৈতিক কর্মকাণ্ড ব্যাপকভাবে ব্যাহত হচ্ছে, যার ফলে উদ্যোক্তা ও ব্যবসায়ীরা অনেক ক্ষতিগ্রস্ত হচ্ছেন। এমন বাস্তবতায় দ্রুত সময়ের মধ্যে যথাযথ ও কার্যকর ব্যবস্থা না নেওয়া হলে অর্থনীতি আরও ক্ষতির সম্মুখীন হবে।

বিজ্ঞপ্তিতে বলা হয়, এ মুহূর্তে দেশ ও জাতির স্বার্থে শিল্পকারখানা ও অর্থনৈতিক কার্যক্রমকে পুরোদমে সচল রাখা অত্যন্ত জরুরি। তাই দ্রুত অন্তর্বর্তীকালীন সরকার গঠনের মধ্য দিয়ে আইনশৃঙ্খলা পরিস্থিতির উন্নয়ন ঘটিয়ে অর্থনৈতিক কার্যক্রমকে বেগবান করতে আহ্বান জানাচ্ছে এসসিসিআই। অর্থনীতির চাকা সচল করতে এবং জাতীয় সমৃদ্ধির লক্ষ্যে সব বাণিজ্য সংগঠন ও অন্তর্বর্তীকালীন সরকারের সঙ্গে কাজ করার জন্য অঙ্গীকারবদ্ধ এসসিসিআই। দ্রুততম সময়ের মধ্যেই জাতীয় অর্থনীতি আগের ধারায় ফিরে আসবে বলে আশা করছে সার্ক চেম্বার।"
2024-08-08 03:30:58,বিএসইসিতেও পরিবর্তনের রব,"পরিবর্তনের রব উঠেছে শেয়ারবাজার নিয়ন্ত্রক সংস্থা বিএসইসিতেও। সংস্থাটির কর্মকর্তারা চান, রাজনৈতিক বিবেচনায় কমিশনের চেয়ারম্যান বা কমিশনার পদে নিয়োগ হবে না এবং শুধু শেয়ারবাজারের স্বার্থে কমিশন বিদ্যমান আইন ও বিধি অনুযায়ী কার্যক্রম পরিচালনা করবে ও সিদ্ধান্ত নেবে।

পাশাপাশি কর্মকর্তাদের কাছে পদ অনুযায়ী সিদ্ধান্ত গ্রহণের ক্ষমতাও কমিশনের কাছে চান তারা। এ ছাড়া বাংলাদেশ ব্যাংকের মতো অভিজ্ঞ ও অবসরপ্রাপ্ত কর্মকর্তাদের মধ্য থেকে কমিশনার পদে নিয়োগ প্রদানেরও দাবি তুলেছেন তারা।

গতকাল বুধবার বিএসইসির নির্বাহী পরিচালক ও সংস্থার অফিসার্স ওয়েলফেয়ার অ্যাসোসিয়েশনের সভাপতি সাইফুর রহমানের কক্ষে কর্মকর্তারা আলোচনা করে এ সিদ্ধান্ত নিয়েছেন। এর আগে গত মঙ্গলবার এই অ্যাসোসিয়েশনের সভায় কমিশনের আইন ও বিধিবিধানের সঙ্গে সামঞ্জস্যপূর্ণ নয়, এমন কোনো সুপারিশ বা কাজ কমিশনের কর্মকর্তারা শুনবেন না বা মানবেন না বলেও সিদ্ধান্ত হয়।

কমিশনের কর্মকর্তারা এমন সময় এ সিদ্ধান্ত নিয়েছেন– যখন ছাত্র-জনতার অভ্যুত্থানে শেখ হাসিনা পদত্যাগ করে দেশ ছেড়ে ভারতে পালানোর খবর পাওয়ার পর থেকে বিএসইসির চেয়ারম্যান শিবলী রুবাইয়াত-উল-ইসলাম ও জ্যেষ্ঠ কমিশনার শেখ শামসুদ্দিন আহমেদ অফিস করছেন না। তারা কোথায় আছেন, তা কেউ জানে না। গত মঙ্গলবার তাদের অবস্থান জানতে ফোন করা হলেও সাড়া দেননি শামসুদ্দিন আহমেদ। তবে শিবলী রুবাইয়াত ইসলাম হোয়াটসঅ্যাপ মেসেজের ফিরতি উত্তরে শুধু বলেছিলেন, ‘নতুন সরকার আসুক, তারপর জানাব।’

কমিশনের বর্তমান অবস্থা জানতে কমিশনার এ টি এম তারিকুজ্জামান সমকালকে বলেন, ‘কমিশনের স্বাভাবিক কার্যক্রম চলছে। তবে দাপ্তরিক সফর শেষে গত রোববার কানাডা থেকে দেশে ফেরেন চেয়ারম্যান শিবলী রুবাইয়াত ও কমিশনার শেখ শামসুদ্দিন। তবে গত দু’দিন অফিসে আসেননি। সম্প্রতি নিয়োগ পাওয়া কমিশনার মহসিন চৌধুরীও অফিসে আসেননি। অন্য কমিশনার রুমানা ইসলাম মঙ্গলবার অফিস না করলেও বুধবার অফিস করেছেন।

কমিশনের একাধিক কর্মকর্তা সূত্রে জানা গেছে, অফিস না করলেও গত মঙ্গলবার হোয়াটসঅ্যাপে ফোন করে শিবলী রুবাইয়াত তাঁর আস্থাভাজন কর্মকর্তাদের নানা নির্দেশনা দিয়েছেন। গতকাল নির্বাহী পরিচালক সাইফুর রহমানকে ফোন করে তিনি জানতে চান, তিনি অফিসে আসবেন কিনা বা আসা উচিত হবে কিনা। তবে পরিস্থিতি বিবেচনায় না আসতে অনুরোধ জানান সাইফুর রহমান।

কমিশন সূত্রে আরও জানা গেছে, অফিসে আসার বিষয়ে ঊর্ধ্বতন কর্মকর্তাদের পরামর্শ চাওয়ার বিষয়ে অর্থ মন্ত্রণালয়ের আর্থিক প্রতিষ্ঠান বিভাগের সচিব আব্দুর রহমান খান জেনেছেন। তিনিও এদের দু’জনকে কোনোভাবেই অফিসে উপস্থিত না হতে বলেছেন।

জানতে চাইলে নির্বাহী পরিচালক সাইফুর রহমান সমকালকে বলেন, ‘চেয়ারম্যান স্যার ফোন করে জানতে চেয়েছিলেন, তিনি অফিসে আসবেন কিনা। আমি তাকে শুধু জানিয়েছি, গত সোমবার উত্তেজিত জনতা ১৫ আগস্টের শোক দিবসকেন্দ্রিক ব্যানার দেখে বিএসইসির অফিসে হামলা করতে এসেছিল। তাদের বুঝিয়ে নিবৃত্ত করা হয়েছে।’ তিনি কি দেশে আছেন– এমন প্রশ্নে এ কর্মকর্তা বলেন, ‘কথা শুনে মনে হলো, দেশেই আছেন।’

নাম প্রকাশে অনিচ্ছুক কয়েকজন ঊর্ধ্বতন কর্মকর্তা সমকালকে বলেন, কমিশনের অধিকাংশ কর্মকর্তাই চান চেয়ারম্যান নিজেই পদত্যাগ করুন বা সরকার নিয়োগ বাতিল করুক। গণমাধ্যমে তাঁর বিরুদ্ধে নানা আর্থিক কেলেঙ্কারির প্রতিবেদন এসেছে, তাঁর সুষ্ঠু তদন্ত করে বিচারের মুখোমুখি করা হোক। এর অন্যথা হলে ছাত্রদের আন্দোলনের পর দেশজুড়ে যে পরিবর্তনের হাওয়া চলছে, তার বিরুদ্ধে যাওয়া হবে। এতে নিয়ন্ত্রক সংস্থা আরও গ্রহণযোগ্যতা হারাবে।

শেয়ারবাজার সংক্ষেপ

এদিকে গতকাল প্রধান শেয়ারবাজার ডিএসইতে লেনদেন হওয়া ৬৬ শতাংশ শেয়ারের দর বাড়ার বিপরীতে ২৮ শতাংশের দর কমেছে। এতে প্রধান মূল্যসূচক ডিএসইএক্স ১৯২ পয়েন্ট বেড়ে ৫৬১৮ পয়েন্টে উঠেছে। লেনদেন হওয়া ৫৩ শেয়ার লেনদেনের শেষ পর্যন্ত সার্কিট ব্রেকার নির্ধারিত সর্বোচ্চ দরে কেনাবেচা হয়েছে। কমপক্ষে ৫ শতাংশ দর বেড়েছে ১৪৯ শেয়ারের। দিনব্যাপী শুধু ডিএসইতে ৭৭৫ কোটি টাকার শেয়ার কেনাবেচা হয়েছে।"
2024-08-08 03:26:28,থানার নিরাপত্তায় আনসার,"নাশকতাকারীদের হামলায় ঢাকায় পুলিশের সদরদপ্তরসহ বিভিন্ন থানা ও ইউনিট লণ্ডভণ্ড। গত দু’দিনেও এসব থানা ও ইউনিটের চিত্র পরিবর্তন হয়নি। তবে গতকাল সকালে সদরদপ্তরে নবনিযুক্ত আইজিপি যাওয়ার আগে কিছুটা পরিষ্কার করা হয়।

সকালে বেশ কয়েকটি থানায় গিয়ে দেখা যায়, নিরাপত্তায় দায়িত্ব পালন করছেন আনসার সদস্য ছাড়াও স্থানীয় লোকজন এবং শিক্ষার্থীরা। এখনও সুযোগসন্ধানীরা থানার ধ্বংসস্তূপ থেকে নানা জিনিস সরানোর চেষ্টা করছেন। এদিন ঢাকার অধিকাংশ থানার সরকারি নাম্বারে যোগাযোগ করে কাউকে পাওয়া যায়নি।

ঢাকার যাত্রাবাড়ী, কদমতলী, বংশাল, মুগদা, খিলগাঁও, বাড্ডা, মোহাম্মদপুর, উত্তরা পূর্বসহ বেশ কয়েকটি থানা ভাঙচুর করে আগুন দিয়েছিল নাশকতাকারীরা। ফলে এসব থানাসহ অক্ষত থানায়ও কাউকে প্রবেশ করতে দেওয়া হচ্ছে না।

আনসারের পক্ষ থেকে বলা হয়, পুলিশ কাজে ফিরলে তাদের কাছে থানা হস্তান্তর করা হবে। এর আগে কাউকেই প্রবেশ করতে দেওয়া হবে না।

থানাসহ সরকারি স্থাপনার দায়িত্বে থাকা কয়েক আনসার সদস্যের সঙ্গে কথা বলে জানা যায়, গত মঙ্গলবার রাতে তাদের নিরাপত্তার দায়িত্বে পাঠানো হয়। তবে ক’দিন এই দায়িত্বে থাকতে হবে, সেটা তারা বলতে পারছেন না। পরবর্তী নির্দেশ না দেওয়া পর্যন্ত থানার নিরাপত্তায় তারা থাকবেন। ঢাকার প্রতিটি থানার নিরাপত্তায় আটজন করে দায়িত্ব পালন করছেন।

দুপুরের দিকে পুলিশ সদরদপ্তরে গিয়ে দেখা যায়, অভ্যর্থনা কক্ষ থেকে শুরু করে আইজিপি ভবনের দোতলা পর্যন্ত ধ্বংসের চিহ্ন। এই ধ্বংসস্তূপের মধ্যে নিরাপত্তার দায়িত্ব পালন করছেন এপিবিএন ও সেনাবাহিনীর সদস্যরা।

দেখা যায়, পুলিশ সদরদপ্তরের নিরাপত্তা চৌকি ভেঙে ফেলেছে নাশকতাকারীরা। এর পর তারা আইজিপি ভবনের নিচতলা থেকে শুরু করে তিনতলা পর্যন্ত ধ্বংসযোগ্য চালায়। কাচের সব দরজা ভেঙে ফেলা হয়েছে। গতকাল সকাল থেকে ভাঙা কাচ সরিয়ে ফেলতে কাজ করেন শ্রমিক ও কর্মচারীরা।"
2024-08-08 03:23:49,"খুলেছে পোশাক কারখানা, হামলা ভাঙচুর অব্যাহত","টানা দু্’দিন বন্ধ থাকার পর গতকাল বুধবার খুলেছে দেশের অধিকাংশ পোশাক কারখানা। তবে নিরাপত্তাজনিত অনিশ্চয়তায় অনেক কারখানা বন্ধই রয়েছে। আবার কিছু প্রতিষ্ঠানে উৎপাদন কার্যক্রম শুরু হওয়ার পর দুর্বৃত্তরা হামলা ও ভাঙচুর চালায়।

আক্রান্ত হওয়ার পর সেগুলোও বন্ধ করে দেয় কর্তৃপক্ষ। ঢাকার আশুলিয়া এবং নারায়ণগঞ্জের বিভিন্ন স্থানে হামলার ঘটনা বেশি ঘটেছে। সব মিলিয়ে ১০ শতাংশের মতো কারখানা গতকালও বন্ধ ছিল। এমন প্রেক্ষাপটে গতকাল সংবাদ সম্মেলন করেন ইন্টারন্যাশনাল চেম্বার অব কমার্স বাংলাদেশ– আইসিসিবি। অনুষ্ঠানে আইনশৃঙ্খলা পরিস্থিতির উন্নয়নে দ্রুত ব্যবস্থা নিতে রাষ্ট্রপতি মোঃ সাহাবুদ্দিন এবং তিন বাহিনী প্রধানের প্রতি অনুরোধ জানিয়েছেন দেশের ব্যবসায়ী নেতারা। তারা বলেন, কারখানায় অগ্নিসংযোগ, থানায় হামলা, বাড়িঘর ভাঙচুর করছে দুর্বৃত্তরা।

নারায়ণগঞ্জে ১০% কারখানায় উৎপাদন বন্ধ ছিল

নারায়ণগঞ্জের বিসিক শিল্প নগরীসহ অধিকাংশ পোশাক কারখানায় উৎপাদন শুরু হয়েছে। শ্রমিকরা কাজে যোগ দিয়েছেন। তবে ফতুল্লার কুতুবপুর এলাকায় কারখানায় দুর্বৃত্তরা ব্যাপক ভাঙচুর ও লুটপাট করেছে। এসব কারণে শিল্পাঞ্চলের অনেক শ্রমিক কাজে এলেও নিরাপত্তার অভাবে মালিকরা কারখানা বন্ধ রাখে। সকাল ৯টায় সদর উপজেলার পঞ্চবটির বিসিক শিল্পনগরী এলাকায় গিয়ে দেখা যায়, এখানকার ৩০০ পোশাক কারখানার মধ্যে নব্বই শতাংশ শ্রমিক কাজে যোগ দিয়েছেন।

ইভসটেক্স এর ব্যবস্থাপনা পরিচালক সালাউদ্দিন আহমেদ শামীম জানান, সকালে শ্রমিকরা যখন কারখানায় প্রবেশ করছিল ঠিক সে সময় ৩০ থেকে ৪০ দুর্বৃত্ত মুখে কাপড় বেঁধে, লাঠিসোটা নিয়ে সিকিউরিটি গার্ডদের ভয়ভীতি দেখিয়ে ভেতরে প্রবেশ করে। ভাঙচুর চালায়। এ সময় তারা ফ্যাক্টরির উৎপাদিত পণ্য লুট করে। গাড়ি ভাঙচুর করে। বিপুল পরিমাণ মালপত্র নিয়ে যায়। আরও ৩০০-৪০০ দুর্বৃত্ত ধারালো অস্ত্র, লাঠিসোটা, রড নিয়ে বাইরে অবস্থান করছিল। একটি কাভার্ডভ্যান গাড়িতে আগুন ধরিয়ে দেয়। এ সময় পুলিশ, সেনাবাহিনীর সহযোগিতা চেয়েও পাওয়া যায়নি।

চট্টগ্রামে উৎপাদন স্বাভাবিক

গতকাল চট্টগ্রামের প্রায় সব পোশাক কারখানা খুলেছে। সকালেই কর্মস্থলে যেতে কারখানার শ্রমিকদের দীর্ঘ সারি দেখা যায়। তৈরি পোশাক উৎপাদন ও রপ্তানিকারক উদ্যোক্তাদের সংগঠন বিজিএমইএর ভাইস প্রেসিডেন্ট নাসির উদ্দিন সমকালকে জানান, গতকাল থেকে আবারও পুরোদমে উৎপাদনে গেছে তৈরি পোশাক খাত। কয়েকজন পোশাক শ্রমিক বলেন, টানা ছুটির পর কাজে যোগ দিতে পেরে তারা আনন্দিত। এই কাজ করে চলে লাখ লাখ পোশাক শ্রমিকের পরিবার। তাই তারা চান, কোনো কারণেই যেন কারখানা বন্ধ না থাকে।

এদিকে চট্টগ্রাম চেম্বারের প্রধান নির্বাহী প্রকৌশলী মোহাম্মদ ফারুক স্বাক্ষরিত সংবাদ বিজ্ঞপ্তিতে জানানো হয় জাতীয় অর্থনীতির স্বার্থে চট্টগ্রাম বন্দর ও কাস্টমসের স্বাভাবিক কার্যগতি ফিরিয়ে আনাসহ সংশ্লিষ্ট সব সরকারি অফিস এবং শিল্প ও ব্যবসাপ্রতিষ্ঠান তথা বেসরকারি খাতের পথচলাকে নিরাপদ ও নির্বিঘ্ন রাখতে জরুরি ভিত্তিতে সামগ্রিক আইনশৃঙ্খলা ব্যবস্থা নিশ্চিত করত হবে।

গাজীপুরে নির্বিঘ্নে সব কারখানায় উৎপাদন চলছে

গাজীপুরের কোনাবাড়ী, কালিয়াকৈর উপজেলার শিল্পাঞ্চলে বুধবার পোশাক কারখানাগুলো চালু হয়েছে। সকাল থেকেই শত শত পোশাক শ্রমিক কাজে যোগ দেন। অনেক শ্রমিক পরিবহন সংকটে কারখানায় পৌঁছতে সংকটে পড়েন।

[প্রতিবেদনে তথ্য দিয়েছেন সংশ্লিষ্ট এলাকার সমকাল ব্যুরো ও প্রতিনিধিরা]"
2024-08-08 03:20:45,"চারদিকে পোড়া গন্ধ, তেল লুটে অচল বর্জ্যের গাড়ি","দোতলা ভবনের বিভিন্ন কক্ষ থেকে এখনও বের হচ্ছে ধোঁয়া, চারদিকে পোড়া গন্ধ। একটি কক্ষেরও দরজা-জানালা, চেয়ার-টেবিল, আলমারি, বই-খাতা, কাগজ, টয়লেটের কমোড কিছুই নেই। নিচতলা থেকে দ্বিতীয় তলার সব জায়গায় মেঝেতে ছড়িয়ে আছে পুড়ে যাওয়া কাগজ ও ভাঙা কাচের টুকরা। এর মাঝে গুরুত্বপূর্ণ নথির ধ্বংসাবশেষ খুঁজে বেড়াচ্ছেন কর্মচারীরা।

গতকাল বুধবার সকালে খুলনা জেলা পরিষদে গিয়ে দেখা গেছে এমনই ছবি। গত দু’দিনে দফায় দফায় ভাঙচুর, লুটপাট ও অগ্নিসংযোগ হওয়া সরকারি গুরুত্বপূর্ণ এই দপ্তরটি এখন ধ্বংসস্তূপ। কোথাও বসার জায়গা নেই। কেউ দেয়ালে ঠেস দিয়ে দাঁড়িয়ে, কেউ পুড়ে যাওয়া টেবিলের হেলান দিয়ে অনিশ্চিত ভবিষ্যৎ নিয়ে সহকর্মীর সঙ্গে আলোচনা করছেন। সবার চোখে-মুখে দুশ্চিন্তার ভাঁজ।

এর মধ্যে এলেন জেলা পরিষদের প্রধান নির্বাহী কর্মকর্তা। তাঁরও বসার জায়গা নেই। কিছু সময় দাঁড়িয়ে থেকে বিভিন্ন নির্দেশনা দিলেন কর্মচারীদের। পরে কর্মচারীর আবাসিক ভবন থেকে কয়েকটি প্লাস্টিকের চেয়ার এনে বসতে দেওয়া হলো প্রধান নির্বাহীকে। বাকিরা দাঁড়িয়ে থাকলেন। পাশের ভবনে জেলা পরিষদের মালিকানাধীন দৈনিক খুলনা পত্রিকার কার্যালয়। সেই ভবনও পুড়ে ভস্মীভূত হয়ে গেছে। লুটপাট হয়েছে চেয়ার-টেবিল, কম্পিউটারসহ সবকিছু। ভবনটিতে পোড়া কিছু কাগজ ছাড়া আর কিছুই নেই।

খুলনা জেলা পরিষদের প্রধান নির্বাহী কর্মকর্তা মো. রেজা রশীদ বলেন, ‘ভাঙচুর-আগুনের পর এমনভাবে লুটপাট হয়েছে, যা কাউকে বলে বোঝানো যাবে না। চেক বই, যাবতীয় নথি, প্রকল্পের বিবরণ, বিলের নথি, বিল-ভাউচার, কম্পিউটার কিছুই রেখে যায়নি দুর্বৃত্তরা। আমার ব্যক্তিগত কিছু কাগজ ছিল টেবিলের ড্রয়ারে। সেই ড্রয়ারও নিয়ে গেছে।’ তিনি বলেন, ‘এখন কোন ব্যাংকে কত টাকা আছে, জানার কোনো উপায় নেই। এমনভাবে ভবনটি পোড়ানো হয়েছে–পুনর্নির্মাণ ছাড়া এটা ব্যবহারেরও সুযোগ কম। সেই টাকাই বা কে দেবে?’

পেট্রোল পাম্প লুটের কারণে অচল গাড়ি গত সোমবার খুলনা সিটি করপোরেশনের (কেসিসি) পেট্রোল পাম্প ভাঙচুর ও লুটপাট হয়। দুর্বৃত্তরা পাম্প থেকে তেল তো নিয়েছেই, তেল দেওয়ার মেশিনও খুলে নিয়ে গেছে। নিয়েছে মেশিনের মোটর, দরজা, জানালার গ্রিল, বৈদ্যুতিক তার, সুইচ, লাইট, ফ্যান, বাথরুমের দরজাও খুলে নিয়ে গেছে। পাম্পে তেল রাখার রিজার্ভারের লোহার ঢাকনাগুলোও নেই।

কেসিসি থেকে জানা গেছে, বর্জ্য পরিবহনের জন্য নগরীতে প্রতিদিন কেসিসির ৬৭টি ট্রাক চলাচল করে। পাশাপাশি ৭টি কনটেইনারবাহী গাড়ির সঙ্গে বর্জ্য ব্যবস্থাপনার পে-লোডার এবং ২০টি দাপ্তরিক কাজে ব্যবহৃত গাড়ির জন্য প্রতিদিন জ্বালানি তেলের প্রয়োজন। সব মিলিয়ে প্রতিদিন কেসিসির নিজস্ব গাড়িতে ৩০০ লিটারের বেশি জ্বালানি তেল লাগে।

পাম্প লুট হওয়ায় গাড়িতে তেল দেওয়া যাচ্ছে না। সিটি মেয়র কার্যালয়ে অনুপস্থিত থাকায় অন্য স্থান থেকেও তেল কেনা যাচ্ছে না। এ অবস্থায় গত দু’দিন গাড়িতে তেল দেওয়া বন্ধ ছিল। এর প্রভাব পড়ে নগরীর বর্জ্য ব্যবস্থাপনায়। গাড়ি বন্ধ থাকায় নগরীর বিভিন্ন সড়কে বর্জ্য পড়ে থাকতে দেখা গেছে, যা নিয়ে ভোগান্তিতে পড়েছেন নগরবাসী।

কেসিসির প্রধান নির্বাহী কর্মকর্তা লস্কর তাজুল ইসলাম বলেন, সামান্য কিছু তেল ছিল। তা রেশনিং করে দেওয়া হচ্ছে। আপাতত অন্য একটি পাম্প থেকে বাকিতে তেল কিনে কিছু বর্জ্য পরিবাহী গাড়ি বের করা হচ্ছে।"
2024-08-08 03:18:40,পোড়া দেয়াল হচ্ছে রঙিন শৃঙ্খলা ফিরেছে সড়কে,"কেউ আগুনে পোড়া ভবনের দেয়াল রংতুলিতে রাঙাচ্ছেন, কেউবা আবার সুশৃঙ্খল ট্রাফিক ব্যবস্থাপনায় দিয়েছেন নজর। শহরের নিরাপত্তা দেওয়ার পাশাপাশি আবর্জনা সাফ করছেন কেউ কেউ। বিধ্বস্ত বগুড়া শহরের শৃঙ্খলা ফেরাতে এভাবেই হাতে হাত রেখে নিরলস কাজ করে যাচ্ছেন শিক্ষার্থীরা। ফলশ্রুতিতে যানজটের এ শহরে গত দু’দিন নেই কোনো গাড়ির জট। সড়ক বিভাজকে লাগানো হচ্ছে নানা জাতের গাছ।

ছাত্র-জনতার আন্দোলনের সুযোগ নিয়ে কিছু দুর্বৃত্ত শহরে ব্যাপক ধ্বংসযজ্ঞ চালায়, করে লুটপাট। পুড়িয়ে দেওয়া হয় জেলা আওয়ামী লীগের কার্যালয়, সদর থানা ও ফাঁড়ি, সদর উপজেলা পরিষদ, শিক্ষা অফিস, ভূমি অফিসসহ বহু সরকারি-বেসরকারি স্থাপনা। হামলা-লুটতরাজ চালানো হয় বাণিজ্যিক বিপণিকেন্দ্র ও ব্যবস্থা প্রতিষ্ঠানে। সহিংস পরিস্থিতিতে শহরের সব থানা-ফাঁড়ি ছেড়ে নিরাপদ আশ্রয়ে চলে যায় পুলিশ। এর পর কর্মবিরতি শুরু হওয়ায় তারা কেউ এখন কর্মস্থলে নেই। আন্দোলনরত শিক্ষার্থীদের সঙ্গে কথা বলে জানা গেছে, দু’দিন হলো লাঠি-বাঁশি নিয়ে তারা শহরের রাস্তায় যানজট নিরসনে কাজ করছেন। কেউ কেউ শহরের রাস্তাঘাট পরিচ্ছন্নতার কাজ করছেন।

গতকাল বুধবারও শহরের সাতমাথা থেকে শুরু করে সার্কিট হাউস সড়ক, জলেশ্বরীতলা রোমেনা আফাজ সড়ক, শহীদ আব্দুল জব্বার সড়ক, বীর মুক্তিযোদ্ধা রেজাউল বাকী সড়ক, পৌরসভা লেনসহ বিভিন্ন সড়কে পড়ে থাকা আবর্জনা, ইটের টুকরা, ভাঙা কাচ, পুড়ে যাওয়া জিনিসপত্র, ভস্মীভূত ছাই, খালি পানির বোতল, পলিথিন কুড়াতে দেখা যায় শিক্ষার্থীদের। ধ্বংসস্তূপ থেকে এসব সড়কের চেহারা বদলে মুহূর্তেই হয়ে যায় ঝকঝকে।

অনেকে ঝাড়ু নিয়ে আবর্জনা সরিয়ে নির্দিষ্ট স্থানে ফেলে দেন। তারা জানান, সড়ক অপরিষ্কার থাকায় চলাচলে সমস্যা হচ্ছে। চলাচলের রাস্তা নির্বিঘ্ন করতেই এ উদ্যোগ নেওয়া হয়েছে।

শহরের ব্যস্ততম সড়কগুলোতে শৃঙ্খলা ফেরাতে ট্রাফিক আইন ভঙ্গকারী চালককে জরিমানাও করেন শিক্ষার্থীরা। হেলমেট না থাকা, লেন ভেঙে যান চলাচলের মতো ট্রাফিক আইন ভঙ্গ করায় চালকদের ২০ থেকে ১০০ টাকা জরিমানা করতে দেখা গেছে। জরিমানার এ টাকা দিয়ে শহরের রাস্তায় বৃক্ষরোপণ, শহীদ মিনার নির্মাণ, শহরের দেয়াল থেকে পোস্টার অপসারণ, দেয়াল লিখন মুছে দেওয়া, বিলবোর্ড-ব্যানার অপসারণ, গ্রাফিতি আঁকাসহ পরিচ্ছন্ন শহর গড়ার উদ্যোগ নিয়েছেন তারা।

কলেজছাত্রী আবিলা মেহরিন বলেন, ‘আমরা আমাদেরই আঁকার চেষ্টা করছি। আমাদের ওপর যে অন্যায় হয়েছে, তা তুলিতে ফুটিয়ে তুলছি। আমাদের ভবিষ্যৎ চিন্তাও থাকছে এসব চিত্রে। এদেশ সবার। তাই সবাই মিলে একটি বসবাসযোগ্য নিরাপদ পরিবেশ গড়ে তুলতে হবে।"
2024-08-08 03:12:44,আ’লীগের চার প্রভাবশালী নেতার বাড়ি ধ্বংসস্তূপ,"বরিশাল নগরে প্রথম ডুপ্লেক্স বাড়ি নির্মিত হয় ২০০৫ সালে ব্রাউন কম্পাউন্ড সড়কে। তখনকার সময়ে নগরে সবচেয়ে সুরম্য অট্টালিকাটির নাম দেওয়া হয় ‘বীরউত্তম ভবন’। বাড়িটিকে ঘোষণা করা হয় মুক্তিযোদ্ধা মিলনকেন্দ্র হিসেবে।

তবে এ ভবনে মাঝেমধ্যে শুধু একজন মুক্তিযোদ্ধা এসে বাস করতেন। তিনি হলেন এ অট্টালিকার মালিক ব্যারিস্টার শাহজাহান ওমর। দ্বাদশ সংসদ নির্বাচনের আগে বিএনপির ভাইস চেয়ারম্যান পদ ছেড়ে আওয়ামী লীগ থেকে এমপি হওয়ায় রাজনৈতিক অঙ্গনে আলোচিত-সমালোচিত হন তিনি।

বছর তিনেক আগে নগরের বগুড়া সড়কে আরেকটি ডুপ্লেক্স নির্মাণ করেন আওয়ামী লীগের জ্যেষ্ঠ উপদেষ্টা আমির হোসেন আমু। দুটি অট্টালিকাই এখন পোড়া বাড়ি। ক্ষুব্ধ জনতা তাতে আগুন দিয়ে ভস্মীভূত করেছে।

এই দুই নেতার নির্বাচনী এলাকা ঝালকাঠি। এলাকায় গেলে তারা রাতযাপন করতেন এই বাড়িতে।

নগরীতে আওয়ামী লীগের আরও দুই নেতার বাসভবন পোড়াবাড়িতে পরিণত হয়েছে। তবে তাদের বাড়ি আমু ও ওমরের মতো দৃষ্টিনন্দন ছিল না। কালীবাড়ি সড়কে আবুল হাসানাত আবদুল্লাহ বাড়িটি বরিশালে আওয়ামী লীগের রাজনীতির দীর্ঘ ইতিহাসের সাক্ষী। অপরদিকে স্থানীয় আওয়ামী লীগে হাসানাত বিরোধীদের আশ্রয়স্থল হয়ে উঠেছিল নগরের নবগ্রাম সড়কে সদ্য সাবেক পানিসম্পদ প্রতিমন্ত্রী জাহিদ ফারুক শামীমের ‘বেগম ভিলা’।

এর মধ্যে ৩টি বাড়ি শেখ হাসিনা সরকারের পতনের পর এবং জাহিদ ফারুকের বাড়িটি আন্দোলন চলাকালেই বিক্ষুব্ধ জনতা ভাঙচুর ও আগুন দিয়েছে। উৎসুক জনতা ধ্বংসযজ্ঞ দেখতে আসছেন।

বীরউত্তম ভবন

বুধবার দুপুরে বাড়িটির সামনে গেলে প্রধান ফটক তালাবদ্ধ দেখা যায়। বাড়িটির ঠিক বিপরীত দিকে স্বাস্থ্য অধিদপ্তরের বিভাগীয় পরিচালকের দপ্তর। ফটকের সামনে দাঁড়িয়ে ভেতরের ধ্বংসযজ্ঞ অনুমান করা যায়। ৩ তলা ডুপ্লেক্সে একটি গ্লাসও অবশিষ্ট নেই। সর্বত্র ভাঙচুর ও আগুনে পোড়ার চিহ্ন। পোড়া আসবাবপত্র এখনও ছড়িয়ে ছিটিয়ে রয়েছে ভবনের বাইরে।

বাড়িটির তত্ত্বাবধায়ক জালাল আহমেদ দাবি করেন, দশ বছর আগে এ বাড়িটিতে চাকরি করেছেন। এখন করেন না। তবে চলাফেরা ও বাড়ির দিকে সতর্ক দৃষ্টিতে বোঝা গেছে তিনিই দেখভালের দায়িত্বে আছেন। জালাল ও অন্য প্রত্যক্ষদর্শীরা জানান, সোমবার বিকেলে তালা ভেঙে ভবনে ঢুকে আগুন ধরিয়ে দেয় বিক্ষুব্ধরা।

আমুর বাড়ি

দেশের অন্যতম বৃহৎ ওষুধ প্রস্তুতকারী প্রতিষ্ঠান অপসোনিন গ্রুপের মালিকের বাড়ি বরিশাল নগরের বগুড়া সড়কে। গ্রুপের চেয়ারম্যান সবুর খান ও তাঁর সহোদররা এবং আমু আপন খালাতো ভাই। জানা গেছে, এ বাড়ির দুইশ গজ দূরে অপসো স্যালাইন নামক প্রতিষ্ঠানটি ছিল আমুর পৈতৃক নিবাস। ছাত্র রাজনীতির জীবনে তিনি এ বাড়িতেই থেকেছেন। পৈতৃক ভিটিতে কয়েক দশক আগে অপসো স্যালাইন নির্মিত হলে আমু বরিশালে এলে সবুর খানদের বাড়িতে উঠতেন।

বছর তিনেক আগে বাড়ির সামনে সুরম্য ডুপ্লেক্স করেন আমু। নান্দনিক সৌন্দর্যে সাজানো হয় ভবনের ভেতর-বাইর। কিছুটা আড়ালে থাকা বাড়িটির সৌন্দর্য উপভোগ করতে পথচারীরা উঁকিঝুঁকি দিতেন। সোমবার বিকেলে এ আগুন দেয় ক্ষুব্ধ জনতা।

বুধবার দুপুরে গিয়ে দেখা যায় বাড়িতে প্রবেশের প্রধান ফটক শেকল দিয়ে তালা লাগানো। নিরাপত্তাকর্মী ফজলু জানান, মঙ্গলবার রাতে সেনাবাহিনী এসে বাড়িটিতে তালা মেরেছে। ফটকের সামনে দাঁড়ানো স্থানীয় এক নারী জানান, সোমবার বিকেল থেকে রাত পর্যন্ত অচেনা মুখের কিশোর-যুবকরা এসে বাড়ির আসবাবপত্র নিয়ে গেছে।

সেরনিয়াবাত ভবন

বরিশাল জেলা আওয়ামী লীগের সভাপতি আবুল হাসানাত আবদুল্লাহর বাড়ি থেকে স্বাধীনতা পরবর্তী থেকে আওয়ামী লীগের পুরো জেলা এবং দক্ষিণাঞ্চলের একাংশ নিয়ন্ত্রিত হতো। আওয়ামী লীগ নেতাকর্মীর কাছে গুরুত্বপূর্ণ বাড়িটিকে অনেকে বরিশালের ৩২ নম্বর বাড়িও বলতেন।

সোমবার বিকেলে বিক্ষুব্ধদের দেওয়া আগুনে তিনতলা বাড়িটি এখন ধ্বংসস্তূপ। বিকেল সাড়ে ৪টার দিকে আগুন দেওয়া হলে রাত ৯টা পর্যন্ত জ্বলতে দেখা গেছে। বাড়ির সামনের ৪টি ব্যবসাপ্রতিষ্ঠান ভস্মীভূত হয়েছে। দমকল কর্মীরা রাতে বাড়ির তিনতলা থেকে ৩ জনের পোড়া মৃতদেহ উদ্ধার করে। তার মধ্যে ২ জন সাদিক অনুসারী আওয়ামী লীগ কর্মী এবং একজন গৃহকর্মী বলে জানা গেছে। বুধবার ওই বাড়িতে প্রবেশের প্রধান ফটকে তালা মারা দেখা গেছে। সংলগ্ন সড়কের ব্যবসায়ীদের কেউ এসব বিষয়ে কথা বলতে রাজী হননি।

বেগম ভিলা

নবগ্রাম সড়কের বেগম ভিলা নামের বাড়িটি জাহিদ ফারুক শামীম নির্মাণ করেন এক বছর আগে। পাঁচতলা ভবনটি থেকে তার রাজনৈতিক কার্যক্রম চলত। বৈষম্যবিরোধী ছাত্র আন্দোলনকারী শিক্ষার্থীরা রোববার সকাল থেকে সন্ধ্যা পর্যন্ত তিন দফা হামলা চালায় জাহিদ ফারুকের বাড়িতে। নিচতলায় দেওয়া আগুন তিনতলা পর্যন্ত ছড়িয়েছে। বাসায় থাকা কমপক্ষে ৩০টি মোটরসাইকেল ভাঙচুর করা হয়।"
2024-08-08 03:08:46,থাইরয়েড হরমোন বাড়লে যেসব সমস্যা দেখা দেয়,"থাইরয়েড হরমোন একটি গুরুত্বপূর্ণ বিপাকীয় হরমোন, যা আমাদের গলার ঠিক সামনে অবস্থিত। কোনো কারণে থাইরয়েড অন্তঃক্ষরা গ্রন্থির নিঃসরণ বেড়ে গেলে শারীরবৃত্তীয় অসংখ্য পরিবর্তন ঘটে। এটিকে বলা হয় থাইরোটক্সিকোসিস। এটি একটি ভয়ানক অবস্থা। এ রোগ সাধারণত নারীদের মধ্যে বেশি দেখা যায়।

উপসর্গ

শরীরে থাইরয়েড হরমোন বেড়ে গেলে বিভিন্ন লক্ষণ দেখা দেয়, যেমন– ওজন হ্রাস, অতিরিক্ত ঘাম নিঃসরণ, গরম সহ্য করার ক্ষমতা হ্রাস, বুক ধড়ফড় ইত্যাদি। এতে আক্রান্ত রোগীরা থাকেন অস্থির প্রকৃতির, অতি সংবেদনশীল, খিটখিটে মেজাজের। তাদের হাতে কাঁপুনি শুরু হয়, নাড়ির গতি বেড়ে যায়। এ রোগে রক্তচাপও বেড়ে যেতে পারে। বিশেষ করে সিস্টোলিক ও ডায়াস্টোলিক রক্তচাপের মধ্যে বিশাল একটা পার্থক্য তৈরি হয়। যাদের আগে থেকে হৃদরোগজনিত সমস্যা আছে, থাইরোটক্সিকোসিস এটিকে আরও উসকে দেয়।

থাইরয়েড হরমোন বেড়ে গেলে নখ ক্ষয়ে যেতে থাকে। ত্বক হয়ে পড়ে উত্তপ্ত। হাতের তালু ঘামে। অনেক ক্ষেত্রে হাতের তালু হয়ে পড়ে লাল বর্ণের। মাথার চুল ঝরতে থাকে।

নারীদের মাসিক হয়ে পড়ে অনিয়মিত। এমনকি কখনও বন্ধ হয়ে যেতে পারে‌। বন্ধ্যত্ব নেমে আসতে পারে। বারবার গর্ভপাত হয়ে যেতে পারে। রোগীদের কখনও কখনও শ্বাসকষ্টের অনুভব জাগে। মাংসপেশির ক্ষয় বেড়ে যায়, সক্ষমতা কমে যায়। বসা থেকে দাঁড়াতে খুব কষ্ট হয়। এ রোগে হাড় ক্ষয় হতে থাকে দ্রুতগতিতে। শুরু হতে পারে হাড়ে ব্যথা। এ রোগে ঘন ঘন পায়খানা হতে পারে। দীর্ঘকালীন ঘন ঘন পায়খানার পেছনে হাইপার থাইরয়েডিজম একটি কারণ হিসেবে থাকতে পারে।

কোনো কোনো ক্ষেত্রে থাইরয়েড গ্রন্থি দুই-তিন গুণ পর্যন্ত ফুলে যেতে পারে। সাধারণত গ্রেভস ডিজিজে এমনটি হয়ে থাকে। এসব রোগীর আরও কিছু লক্ষণ প্রকাশ পায়। বিশেষ করে তাদের চোখের ওপর থাইরয়েড হরমোন বিরাট প্রভাব ফেলে। অক্ষিগোলক বড় হয়ে যায়। কোটর থেকে চোখ বেরিয়ে আসার মতো অবস্থা হয়।

চিকিৎসা"
2024-08-08 03:07:03,জাফলং জিরো পয়েন্টের পাথরও লুটপাট,"সরকার পতনের সুযোগে সিলেটের কোম্পানীগঞ্জের ভোলাগঞ্জ ‘সাদাপাথর’ পর্যটন কেন্দ্রের মতো প্রকৃতিকন্যা জাফলংয়ের পাথরও লুট হয়েছে। দুই কেন্দ্র থেকে কয়েকদিনে শত শত নৌকায় ৫০ কোটি টাকার পাথর হরিলুট করা হয় বলে ধারণা করছেন স্থানীয়রা।

এ অবস্থায় গতকাল বুধবার থেকে জাফলং ও মঙ্গলবার থেকে ভোলাগঞ্জে নজরদারি করছে সেনাবাহিনী। পাশাপাশি ছাত্র-জনতাও লুট রোধে কাজ করছে। পাথর রক্ষায় করা হয় মাইকিং।

স্থানীয়রা জানান, গত সোমবার শেখ হাসিনা দেশত্যাগের পর সীমান্তঘেঁষা সাদাপাথর ও জাফলং পাথর কোয়ারি থেকে পাথর লুটে নামে বিভিন্ন শ্রেণির মানুষ। সোমবার রাত থেকে মঙ্গলবার পর্যন্ত জাফলং জিরো পয়েন্ট এলাকা থেকেও শত শত নৌকায় এসে লোকজন পাথর লুট শুরু করে।

একইভাবে ভোলাগঞ্জ সাদা পাথর কেন্দ্রেও চলে লুট। সেখানে ছাত্র-জনতা লুটেরাদের তাড়িয়ে দেওয়ার পর সেনাসদস্যরা অবস্থান নেন। কিন্তু জাফলংয়ে চলছিল বাধাহীন পাথর লুট। গতকাল থেকে জাফলং এলাকায় সেনাবাহিনী ছাড়াও স্থানীয়রা পাথর লুট রোধে কাজ শুরু করেন। এ ছাড়া স্থানীয় জনপ্রতিনিধি জাফলং থেকে পাথর চুরি না করতে মাইকিং করেছেন। জিরো পয়েন্ট এলাকায় মঙ্গলবার রাতে বিএসএফ গুলি ছোড়ে বলেও স্থানীয়রা জানিয়েছেন।

দুটি পর্যটন কেন্দ্রই পাথর কোয়ারি এলাকায়। সীমান্তঘেঁষা সাদা পাথর ও জাফলং পর্যটন কেন্দ্রে স্তূপ আকারে পাথর জমে উঠেছে। সেখানকার পাথরই পর্যটকদের আকর্ষণ করে। জাফলংয়ের বাসিন্দা আলাছ উদ্দিন জানান, দুই দিনে হিসাব ছাড়া পাথর লুট হয়েছে। এখন বন্ধ রয়েছে।

অন্যদিকে সাদাপাথর পর্যটন বাজারে ভাঙচুর চালিয়েছে দুর্বৃত্তরা। এ সময় মালপত্র লুট করা হয়। ব্যবসায়ীরা জানান, হামলায় তাদের প্রায় দুই কোটি টাকার ক্ষয়ক্ষতি হয়েছে। পর্যটন বাজারের জিরো পয়েন্ট, মেঘের বাড়ি, শাহ পরান, জয় বাংলা ও সেই স্বাদ রেস্টুরেন্টেসহ কয়েকটি কসমেটিকসের দোকানও ভাঙচুর করা হয়।

মেঘের বাড়ি রেস্টুরেন্টের মালিক সফাত উল্লাহ বলেন, দুর্বৃত্তরা তার প্রতিষ্ঠান থেকে একটি এসি, তিনটি ফ্রিজ, ২০০টি চেয়ার, ২০টি টেবিল ও দুটি জেনারেটরসহ আসবাবপত্র লুট করে।"
2024-08-08 03:04:46,পদ্মা-যমুনায় রেণু পোনা সংগ্রহের নামে মাছ নিধন,"পাবনা জেলার ওপর দিয়ে প্রবাহিত পদ্মা, যমুনা নদীসহ বিভিন্ন জলাশয় থেকে অবৈধভাবে রেণু পোনা ও ডিমওয়ালা মাছ ধরার মহোৎসব চলছে। এতে ধ্বংস হচ্ছে কোটি কোটি টাকা মূল্যের অসংখ্য দেশি প্রজাতির মাছ।

মৎস্য আইনে অবৈধ রেণু পোনা ও ডিমওয়ালা মাছ শিকারিদের বিরুদ্ধে কঠোর ব্যবস্থা নেওয়ার বিধান থাকলেও স্থানীয় সংশ্লিষ্ট কার্যালয়গুলো এ ব্যাপারে কোনো পদক্ষেপ নিচ্ছে না। বছরের পর বছর ধরে চলা এ নিধনযজ্ঞের কারণে নদী থেকে বিলুপ্ত হয়ে যাচ্ছে বিভিন্ন প্রজাতির মাছ।

জানা গেছে, বৈশাখ থেকে আষাঢ়-শ্রাবণ মাসের মধ্যে নদনদীগুলোতে সাধারণত বিভিন্ন প্রজাতির মাছ ডিম ছাড়ে। সেগুলো সংগ্রহে নেমে পড়েন অবৈধ পোনা সংগ্রহকারীরা। তারা মশারির চেয়েও সূক্ষ্ম পাতন জাল, বেউচি জাল, সাবার জাল প্রভৃতি দিয়ে রেণু পোনা ও ডিম সংগ্রহ করে। পুকুরে চাষ উপযোগী রুই, কাতলা, মৃগেল প্রভৃতি মাছের রেণু পোনা ও ডিম সংগ্রহের উদ্দেশ্যে নদীতে জাল পাতা হলেও অবশিষ্ট থাকে না পোকামাকড়ও। এসব জালে নিধন হয় প্রায় সব ধরনের জলজ প্রাণী। প্রয়োজনীয় রেণুপোনা ও ডিম সংগ্রহ করার পর অন্য প্রাণগুলো অযত্ন ও অবহেলায় ডাঙায় পড়ে থাকে, মারা যায়। এভাবে নষ্ট হয়ে যাচ্ছে জীববৈচিত্র্য।

সরেজমিন ঘুরে দেখা গেছে, যমুনা ও হুরাসাগরসহ বেশ কয়েকটি নদীর অসংখ্য স্থানে জাল পেতে রেণুপোনা ও ডিম সংগ্রহ চলছে। এ ছাড়া নদীর অনেক স্থানে বাঁশের বাঁধ তৈরি করে চলছে ডিমওয়ালা মাছ শিকার।

নগরবাড়ী এলাকায় যমুনা নদীতে জাল পেতে রেণুপোনা ও ডিম সংগ্রহের সঙ্গে যুক্ত কয়েকজন জানান, কয়েক বছর ধরে তারা এভাবে রেণু পোনা ও ডিম সংগ্রহ করে মাছ চাষিদের কাছে বিক্রি করছেন। এভাবে সংগ্রহের সময় বিভিন্ন প্রজাতির পোনা ও ডিম জালে ধরা পড়লেও তারা রুই, কাতলা, মৃগেলসহ কয়েকটি প্রজাতির পোনা-ডিম রেখে বাকিগুলো ফেলে দেন। বেলে, টেংরা, পুঁটি, বোয়াল, বাউশ, পাবদা, বাটকাসহ অসংখ্য মাছের রেণু পোনা ও ডিম জালে আটকা পড়লেও চাষের অযোগ্য বলে সেসব ফেলে দেওয়া হয়। তবে এ ব্যাপারে মৎস্য কার্যালয় বা অন্য কোনো সংস্থা তাদের কখনও বাধা দেয়নি।

স্থানীয়রা উদ্বেগ প্রকাশ করে বলেন, মৎস্য শিকারের সঙ্গে জড়িতরা রেণু পোনা ও ডিম সংগ্রহের মাধ্যমে মাছের সর্বনাশ করছে। বছরের পর বছর ধরে নিধনযজ্ঞ চালাচ্ছে তারা। এতে ইতোমধ্যে পাবনার ৯ উপজেলা থেকে অন্তত ২৫ প্রজাতির মাছ বিলুপ্ত হয়ে গেছে। এভাবে চলতে থাকলে শিগগির বাকি প্রজাতির মাছও চিরতরে হারিয়ে যাবে।

খোঁজ নিয়ে জানা যায়, প্রচলিত মৎস্য আইনে অবৈধ রেণু পোনা ও ডিম শিকারিদের এক বছরের জেল এবং ১ হাজার টাকা জরিমানার বিধান রয়েছে। কিন্তু জেলা ও উপজেলা মৎস্য কার্যালয়ের পক্ষ থেকে অবৈধ সংগ্রহকারীদের বিরুদ্ধে কোনো ব্যবস্থা নেয় না। চালায় না কোনো সচেতনতা কার্যক্রমও।

পাবনা জেলা মৎস্য কর্মকর্তা আবুল কালাম আজাদ বলেন, অবৈধ রেণু পোনা ও ডিম সংগ্রহকারীদের বিরুদ্ধে ব্যবস্থা নেওয়ার ব্যাপারে উপজেলা চেয়ারম্যান ও উপজেলা নির্বাহী কর্মকর্তার সঙ্গে আলোচনা হয়েছে। শিগগির অভিযান চালানোর বিষয়ে সিদ্ধান্ত হয়েছে।"
2024-08-08 03:02:12,ছোট্ট বয়সেই এতিম হলো তিন শিশু,"কিশোরগঞ্জে গত ৪ আগস্ট আওয়ামী লীগ, বিএনপি ও পুলিশের মধ্যে ত্রিমুখী সংঘর্ষ হয়। সেদিন গুলিবিদ্ধ হন কোটা সংস্কার আন্দোলনকারী এক যুবক। তাঁকে বাঁচাতে হাসপাতালে নিয়ে গেলে হৃদরোগে আক্রান্ত হয়ে মারা যান রুবেল আব্দুল্লাহ নামে এক ব্যবসায়ী। সেদিন অগ্নিদগ্ধ, গুলিবিদ্ধ ও দেশীয় অস্ত্রের আঘাতে আরও চারজনের প্রাণহানি ঘটে। আব্দুল্লাহর মৃত্যুতে ছোট্ট বয়সেই এতিম হলো তিন সন্তান।

গতকাল বুধবার দুপুরে শহরের নীলগঞ্জ রোডে রুবেল আব্দুল্লাহর (৩৫) বাসায় গিয়ে কথা হয় তাঁর বাবা আজহারুল ইসলামের সঙ্গে। জেলা প্রাথমিক শিক্ষা অধিদপ্তরের অবসরপ্রাপ্ত চতুর্থ শ্রেণির কর্মচারী আজহারুল ইসলাম (৬৫) ছেলের বর্ণনা দিতে গিয়ে কেবলই কাঁদছিলেন। তিনি নিজেও একজন হৃদরোগী। ফলে তাঁকে থামিয়ে সমকালের সঙ্গে কথা বলেন আব্দুল্লাহর ছোট ভাই রফিকুল ইসলাম তোফায়েল (২১)। খুলনা প্রকৌশল ও প্রযুক্তি বিশ্ববিদ্যালয়ের (কুয়েট) মেকানিক্যাল ইঞ্জিনিয়ারিং বিভাগের তৃতীয় বর্ষের ছাত্র তোফায়েল জানান, শহরের কালীবাড়ি মোড়ে ‘মক্কা মোটরস’ নামে আব্দুল্লাহর একটি দোকান আছে। আগে সেটি ছিল মোটর পার্টসের দোকান। এখন সেখানে পুরোনো মোটরসাইকেল বেচাকেনা হয়। গত ৪ আগস্ট দুপুরে যখন শহরে সংঘর্ষ চলছিল, তখন তিনি দোকানের সামনে কোটা সংস্কার আন্দোলনকারীদের মাঝে খাবার পানি বিতরণ করছিলেন। নিজের টাকায় তিনি পাঁচ ডজন বোতল বিতরণ করেন। এক পর্যায়ে তাঁর সামনেই আন্দোলনকারী এক যুবক গুলিবিদ্ধ হয়ে রাস্তায় পড়ে যান। তাঁকে ধরার মতো কেউ ছিলেন না। তখন রাস্তায় যানবাহনও ছিল না। এ সময় আব্দুল্লাহ নিজেই যুবকটিকে কোলে করে অনেকটা দূরে গিয়ে রিকশায় তুলে হাসপাতালে নিয়ে যান।

সেদিন তোফায়েলের বন্ধু জায়েদ অন্য এক রোগী নিয়ে গিয়েছিলেন সদর হাসপাতালে। তিনি দেখেন আব্দুল্লাহ নিজের বুকের বাঁ পাশে হাত চেপে ধরে বসে আছেন। আব্দুল্লাহ আগে থেকেই হৃদরোগী। তাঁর তিনটি রিং পরানো আছে বলে জানালেন ছোট ভাই তোফায়েল। আব্দুল্লাহকে এ অবস্থায় দেখে জায়েদ তাঁকে চিকিৎসক দেখান। সদর হাসপাতালে হৃদরোগের উন্নত চিকিৎসার ব্যবস্থা না থাকায় চিকিৎসক একটি ওষুধ খাইয়ে আব্দুল্লাহকে শহীদ সৈয়দ নজরুল ইসলাম মেডিকেল কলেজ হাসপাতালে নিতে বলেন। এ সময় জায়েদ তাঁর বন্ধু তোফায়েলকে ফোনে খবর জানান। তোফায়েল গিয়ে বড় ভাই আব্দুল্লাহকে শহীদ সৈয়দ নজরুল ইসলাম মেডিকেল কলেজ হাসপাতালে নিয়ে গেলে চিকিৎসক মৃত ঘোষণা করেন। তোফায়েলের ধারণা, ব্যাপক সংঘর্ষ, সাউন্ড গ্রেনেডের বিকট শব্দ আর গুলিবিদ্ধ একজনকে বহন করে নিয়ে যাওয়ার প্রভাবেই আব্দুল্লাহ হৃদরোগে আক্রান্ত হন। তবে গুলিবিদ্ধ যে যুবকটিকে আব্দুল্লাহ হাসপাতালে নিয়ে গিয়েছিলেন, শেষ পর্যন্ত তার কী পরিণতি হয়েছিল, তা জানেন না তোফায়েলরা।

আব্দুল্লাহর বাবা জানান, তাঁর তিন ছেলের মধ্যে আব্দুল্লাহ ছিলেন দ্বিতীয়। দুই মেয়েও রয়েছেন। আব্দুল্লাহর স্ত্রী মাজেদা আক্তার গৃহিণী। বড় মেয়ে জান্নাতুল ফেরদৌস নুন (৯) মাদ্রাসায় তৃতীয় শ্রেণিতে পড়ে। দ্বিতীয় মেয়ে জান্নাতুল মাওয়া (৭) একটি মাদ্রসায় হাফিজি (হেফজ) পড়ছে। সবার ছোট আড়াই বছরের ছেলে মোহাম্মদ ইবনে আব্দুল্লাহ।

আব্দুল্লাহ খুবই দায়িত্বশীল ছিলেন। সংসারের খরচ চালাতেন। ছোট ভাইয়ের পড়ার খরচ চালাতেন। তিনি চলে গেলেন। ছেলের বর্ণনা দিতে গিয়ে বাবা আজহারুল ইসলাম বারবার কাঁদছিলেন। আব্দুল্লাহ স্ত্রী-সন্তানরা এখন শহরের বাসাতেই আছেন। পরিবারে এখন চলছে মাতম। কিছুতেই যেন সান্ত্বনা মানছে না। আব্দুল্লাহর লাশ সেদিনই সন্ধ্যায় করিমগঞ্জের নোয়াবাদ এলাকায় শ্বশুরবাড়ির গোরাস্তানে দাফন করা হয়েছে।

রোববারের সংঘর্ষে আরও চারজন মারা যান। তাদের মধ্যে রয়েছেন– সদর উপজেলার যশোদল বীর দামপাড়া গ্রামের আলম মিয়ার স্ত্রী অঞ্জনা বেগম (৩৫) ও একই এলাকার মো. জুলকার (৫০), সদর উপজেলার কর্শাকড়িয়াইল ইউনিয়ন যুবলীগের যুগ্ম সাধারণ সম্পাদক মো. মবিন (৩২) ও নিউটাউন এলাকার সবজি বিক্রেতা জুয়েল মিয়া (৩৫)। তাদের মধ্যে প্রথম দু’জন জেলা আওয়ামী লীগের যুগ্ম সাধারণ সম্পাদক সৈয়দ আশফাকুল ইসলামের খড়মপট্টি এলাকার বাসায় আন্দোলনকারীদের অগ্নিসংযোগের ফলে দগ্ধ হয়ে মারা গেছেন। মবিন মারা যান দেশীয় অস্ত্রের আঘাতে। আর জুয়েল মিয়ার মাথায় গুলি লাগে।"
2024-08-08 02:59:00,টোল আদায় বন্ধে ভাঙচুর আগুন,"কুষ্টিয়া-রাজবাড়ী আঞ্চলিক মহাসড়কের কুমারখালী এলাকার গড়াই নদীর ওপর নির্মিত সৈয়দ মাসুদ রুমী সেতুর টোলপ্লাজায় হামলা, ভাঙচুর ও অগ্নিসংযোগ করেছেন বিক্ষুব্ধ জনতা।

বুধবার সকাল সাড়ে ৮টার দিকে এ ঘটনা ঘটে। সেতুর টোল আদায় বন্ধের দাবিতে স্থানীয়রা এই হামলা চালিয়েছেন বলে জানা গেছে। এমনটাই জানিয়েছেন টোলপ্লাজার টোল আদায়কারী, জনপ্রতিনিধি ও প্রত্যক্ষদর্শীরা।

অন্যদিকে, টোলপ্লাজায় হামলার খবর মুহূর্তেই ছড়িয়ে পড়ে সামাজিক যোগাযোগমাধ্যমে। খবর পেয়ে সেতুর দুই প্রান্তে শত শত জনতা ভিড় জমায়। এতে প্রায় আড়াই ঘণ্টা যান চলাচল বন্ধ থাকে। সেতুটি উপজেলার চাপড়া ইউনিয়নে অবস্থিত।

জানা গেছে, সড়ক ও জনপথ (সওজ) ২০০৪ সালে ৩৫ কোটি টাকা ব্যয়ে কুমারখালীতে গড়াই নদীর ওপর নির্মাণ করে সৈয়দ মাসুদ রুমী সেতু। ২০০৫ সাল থেকে সেতু ব্যবহারকারীদের কাছ থেকে ইজারাদারের মাধ্যমে টোল আদায় করছে সওজ। এরই মধ্যে নির্মাণ ব্যয়ের কয়েক গুণ বেশি টাকা উত্তোলন করা হলেও সওজের পক্ষ থেকে টোল আদায় বন্ধে নেওয়া হয়নি পদক্ষেপ। তিন অর্থবছর অন্তর সেতু ইজারা দেওয়া অব্যাহত থাকে। চলতি বছরের জুন মাসে ইজারার মেয়াদ শেষ হলে খাস আদায় করছে সওজ বিভাগ। প্রতিদিন ৩ থেকে ৪ লাখ টাকা খাস আদায় হচ্ছে। সম্প্রতি প্রায় ৩৩ কোটি টাকায় সেতুটি ইজারা হয়েছে। তবে চলমান পরিস্থিতির কারণে দায়িত্ব বুঝে নেননি ইজারাদার।

স্থানীয়রা জানান, সেতুর নির্মাণ ব্যয়ের কয়েক গুণ বেশি টাকা উত্তোলন হলেও টোল আদায় বন্ধ হয়নি। এ নিয়ে মানববন্ধন, আন্দোলন, কর্তৃপক্ষের কাছে স্মারকলিপিও দেওয়া হয়েছে। তবুও টোল আদায় চলমান থাকায় দীর্ঘদিন ধরে ক্ষোভ বিরাজ করছিল স্থানীয়দের মাঝে।

বুধবার সকাল সাড়ে ৮টার দিকে সেতুর পূর্বাঞ্চল থেকে একদল লোক এসে টোল আদায় বন্ধ ঘোষণা করেন। এ নিয়ে আদায়কারীদের সঙ্গে বাগ্‌বিতণ্ডার এক পর্যায়ে তারা টোলপ্লাজা ভাঙচুর করে তাতে অগ্নিসংযোগ করেন। এ সময় একটি বাড়ি ও একটি দোকান ভাঙচুর করা

হলে সেতুর পশ্চিমাঞ্চলেও শত শত মানুষ ছুটে আসেন। থমথমে পরিবেশ সৃষ্টি হলে বন্ধ হয়ে যায় যান চলাচল।

ঘটনাস্থলে গিয়ে দেখা যায়, টোল আদায়কারীদের কেউ টোলপ্লাজায় নেই। যান চলাচল ধীরে ধীরে স্বাভাবিক হচ্ছে। সেখানকার টোলপ্লাজা ভেঙে দেওয়া হয়েছে। তাতে আগুনের পোড়া ক্ষত।

এ সময় সেতুর টোল আদায় বন্ধের দাবি দীর্ঘদিনের বলে জানান নাম প্রকাশে অনিচ্ছুক একজন প্রত্যক্ষদর্শী। তিনি জানান, প্রথমে পূর্বাঞ্চলের লোকজন টোল বন্ধ ঘোষণা করে টোলপ্লাজা, দোকানপাট ও ঘরবাড়িতে ভাঙচুর চালায়। পরে পশ্চিমাঞ্চলের মানুষ ছুটে এসে ধাওয়া করে।

নাম প্রকাশ না করার শর্তে টোল আদায়কারী ও কুষ্টিয়া সওজের কর্মচারী জানান, প্রতিদিনের মতোই তারা টোল আদায় করছিলেন। তবে সকাল সাড়ে ৮টার দিকে একদল লোক এসে টোলপ্লাজায় হামলা চালায় ও আগুন লাগিয়ে টোল আদায় বন্ধ ঘোষণা করেন।

চাপড়া ইউনিয়ন পরিষদের চেয়ারম্যান এনামুল হক মনজু জানান, টোল বন্ধের দাবিতে বিক্ষুব্ধ জনতা ভাঙচুর চালিয়েছে। তবে এখন পরিবেশ স্বাভাবিক।

কুষ্টিয়া সওজের নির্বাহী প্রকৌশলী মুহাম্মদ মনজুরুল করিম জানান, টোলপ্লাজায় ভাঙচুর ও অগ্নিসংযোগ করেছে দুর্বৃত্তরা। আপাতত টোল আদায় বন্ধ। আইনশৃঙ্খলা পরিস্থিতি স্বাভাবিক হলে ঊর্ধ্বতন কর্তৃপক্ষের সঙ্গে কথা বলে পরবর্তী সিদ্ধান্ত নেওয়া হবে।"
2024-08-08 02:52:49,জনপদে শান্তির বার্তা ছাত্র-জনতার,"দুপুর দেড়টা বাজে তখন। মুন্সীগঞ্জ শহরের পুরাতন বাসস্ট্যান্ড এলাকায় প্রখর রোদের মধ্যে যানজট নিরসনের কাজে তুমুল ব্যস্ত আরিয়ান। সে দশম শ্রেণিতে পড়ে মুন্সীগঞ্জ উচ্চ বিদ্যালয়ে। সকাল ৯টা থেকে সড়কে চলাচলকারী গাড়ির শৃঙ্খলা রক্ষার দায়িত্ব পালন করছিল সে। সঙ্গে ছিল আরও কিছু কিশোর-তরুণ। এই কাজ খুব আনন্দ নিয়েই করছিল আরিয়ান।

একই চিত্র দেশের অন্য জেলা শহর ও উপজেলা শহরেও দেখা গেছে গতকাল বুধবার। দিনভর সড়কের যানজট নিরসনে কাজ করেছে তারা। এ ছাড়া ময়লা-আবর্জনাও পরিষ্কারে নামে শিক্ষার্থীরা। বেশির ভাগ জায়গায় তাদের সঙ্গে যোগ দেন স্থানীয় লোকজন, আনসারের সদস্য ও নানা রাজনৈতিক-সামাজিক সংগঠনের কর্মীরা।

ট্রাফিক না ফেরা পর্যন্ত থাকার অঙ্গীকার

গতকাল দুপুর ১২টার দিকে মুন্সীগঞ্জ শহরের সুপার মার্কেট, কাচারি চত্বরসহ শহরের অদূরে সিপাহীপাড়া এলাকায় সড়কে দায়িত্ব পালন করে ছাত্রছাত্রীরা। ছাতা ছাড়াই কেউ পিঠে বাংলাদেশের জাতীয় পতাকা বেঁধে, কেউবা মাথায় ক্যাপ লাগিয়ে, কেউ কোনো সুরক্ষা ছাড়াই দায়িত্ব পালন করে। কিছু ব্যবসায়ীকেও তাদের সহায়তা করতে দেখা যায়।

শহরের প্রেসিডেন্ট প্রফেসর ইয়াজউদ্দিন আহমেদ মডেল স্কুল অ্যান্ড কলেজের একাদশ শ্রেণির ছাত্র আবির হোসাইন দুপুর ২টার দিকে দায়িত্ব পালন করছিলেন সুপার মার্কেট এলাকায়। তিনি বলেন, ‘আমরা সকাল থেকে যানজট নিরসনে ট্রাফিক পুলিশের দায়িত্ব পালন করছি। যতদিন না দেশের অবস্থা স্বাভাবিক হচ্ছে, ট্রাফিক পুলিশের সদস্যরা না আসছেন ততদিন দায়িত্ব পালন করব।’

একই এলাকায় ব্যবসাপ্রতিষ্ঠান রয়েছে আরিফ হোসেনের। হরগঙ্গা কলেজের সাবেক এই ছাত্র বলেন, ‘আমার ভাই-বোনেরা প্রখর রোদ্রে ট্রাফিক পুলিশের দায়িত্ব পালন করছে। আমিও আছি।’

বৃষ্টিতে ভিজেও সড়কে

হবিগঞ্জ শহরের যানজটপ্রবণ এলাকার মধ্যে রয়েছে সবুজবাগ, সিনেমা হল রোড, টাউন হল রোড। বুধবার এখানে ভিন্ন ভূমিকায় দেখা যায় ছাত্রছাত্রীদের। দু’দিনে আগেও যারা লাঠি হাতে অধিকার আদায়ে নেমেছিলেন, এদিন তারা সড়কের শৃঙ্খলা রক্ষায় ব্যস্ত দিনভর।

এদিন কথা হয় ব্র্যাক ইউনিভার্সিটির ছাত্র নাবিল সামস শামেল, বৃন্দাবন সরকারি কলেজের অনার্স দ্বিতীয় বর্ষের ছাত্রী পূর্ণতা আলম ও হবিগঞ্জ সরকারি উচ্চ বিদ্যালয়ের দশম শ্রেণির ছাত্র আহমেদ আরাফাত প্রিয়র সঙ্গে। তারা জানায়, সড়কের শৃঙ্খলা রক্ষায় সকাল থেকে নেমেছেন।

এদিন শিক্ষার্থীদের দেখা গেছে আন্দোলনের ফলে সড়কে জমে থাকা ময়লার স্তূপ পরিষ্কার করতে। সড়ক ও সড়কের পাশ থেকে ময়লা নির্দিষ্ট জায়গায় রাখেন তারা। পাশাপাশি যত্রতত্র ময়লা না ফেলতে সাধারণ মানুষের প্রতিও আহ্বান জানান।

কী সুন্দর শৃঙ্খলা

বুধবার সকাল থেকেই লক্ষ্মীপুরের দক্ষিণ তেহমুনী, উত্তর তেহমুনী, আলীয়া মাদ্রাসা সড়ক, ঝুমুর, সামাদ গেইট, বাজার ব্রিজ ও চকবাজার এলাকায় ছাত্রদের ট্রাফিক পুলিশের দায়িত্ব পালনে দেখা যায়। নিয়মিত সময়ের বিরতিতে গাড়ি ছাড়েন এসব স্বেচ্ছাসেবী। কারও হাতে লাঠি, কারও মুখে বাঁশি। ট্রাফিক পুলিশের মতো ইশারা-ইঙ্গিতে গাড়ি চলাচল স্বাভাবিক রাখার চেষ্টা করেন।

ঝুমুর মোড়ে কয়েকজন ছাত্রীকেও এমন দায়িত্ব পালনে দেখা যায়। স্বেচ্ছাসেবী তাছলিমা বেগম বলছে, তারা পৌর শহরের চলাচলকারী যাত্রী ও চালকদের সহায়তা পাচ্ছেন। এতে খুব খুশি।

সামাদ গেইটে অটোরিকশাচালক সিরাজ মিয়া বলেন, ‘কী সুন্দরভাবে এই ছেলেমেয়েরা দায়িত্ব পালন করছে। দুই মিনিট পর পর একেক পাশের গাড়ি ছেড়ে দিচ্ছে। কোথাও কোনো ঝামেলা হচ্ছে না; বরং ট্রাফিক পুলিশদের চেয়েও ভালো করছে।’

বাগবাড়ি এলাকায় দায়িত্ব পালনকালে লক্ষ্মীপুর ডিবেট অ্যাসোসিয়েশনের যুগ্ম সাধারণ সম্পাদক ওসমান শুভ বলেন, ‘চাইলেই ট্রাফিক ব্যবস্থার পরিবর্তন করা যায়। দেখুন, রাস্তায় সবাই কী সুন্দর সবাই আইন মেনে চলছে। চাইলেই পারে। কিন্তু, কেউ আইন মানতে চায় না। পুরো দেশের রন্ধ্রে রন্ধ্রে দুর্নীতি ঢুকে গেছে। এটা থেকে বের হতে হবে। সময় লাগলেও সেটা অসম্ভব মনে করি না।’

পাশাপাশি স্কাউট সদস্যরাও

কিশোরগঞ্জে বুধবার ট্রাফিকের দায়িত্ব নেয় আনসার সদস্যরা। যদিও প্রশিক্ষণের অভাবে তাদের পক্ষেও ট্রাফিক ব্যবস্থা নিয়ন্ত্রণ কঠিন ছিল। তাদের সঙ্গে যোগ দেয় স্কাউট সদস্য, কোটা আন্দোলনের কর্মী ও নিরাপদ সড়ক চাই (নিচসা) কর্মীরা।

বিপরীতমুখী দুই সারি ছাড়া কোনো যানবাহনকেই স্বেচ্ছাসেবীরা সারি থেকে বের হতে দেননি। আগে অ্যাম্বুলেন্সকেও কেউ জায়গা দিত না। এদিন সহজেই যেতে দেখা গেছে।

কোটা সংস্কার আন্দোলনের কর্মী রফিকুল ইসলাম বলেন, তারা আন্দোলনে বিজয়ের পর রাস্তায় শৃঙ্খলা ফেরানোর চেষ্টা করছেন। জেলা নিচসা সভাপতি ফিরোজ উদ্দিন ভূঁইয়া রোদে দাঁড়িয়ে দায়িত্ব পালন করছিলেন, অন্যদেরও দিকনির্দেশনা দিচ্ছিলেন।

সচেতনতা সৃষ্টির চেষ্টা

পঞ্চগড়ের সড়কে শৃঙ্খলা রক্ষায় আনসার সদস্যদের সঙ্গে দেখা গেছে সাধারণ শিক্ষার্থী ও বিএনসিসি সদস্যদের। বুধবার সকাল থেকে জেলা শহরের বিভিন্ন সড়ক মহাসড়কে দায়িত্ব পালন করেন তারা। হাতে লাঠি ও মুখে বাঁশি নিয়ে হেলমেট পরতে সচেতন করছিলেন অনেকে। কেউ ওভারটেকিং করা যানবাহনের চালককে এর কুফল বুঝান। যত্রতত্র গাড়ি পার্কিং না করতেও উদ্বুদ্ধ করেন।

পঞ্চগড় জেলা আনসার ব্যাটালিয়নের সদস্য মো. সফিকুল ইসলাম বলেন, তারা ছয়জন ঊর্ধ্বতন কর্মকর্তার নির্দেশে শহরের সড়কে ট্রাফিকের দায়িত্ব পালন করেন।

এদিন দুপুরের দিকে বৈষম্যবিরোধী ছাত্র আন্দোলনের ব্যানারে শিক্ষার্থীরা শহরের সদর থানা চত্বর থেকে পরিচ্ছন্নতা অভিযান শুরু করে। পরে জেলা পরিষদ, শেরে বাংলা পার্ক এলাকায় যান।

নৈরাজ্যকারীদের সতর্কবার্তা

চলমান পরিস্থিতিতে জনগণের মধ্যে শান্তি ও ঐক্য ফিরিয়ে আনার আহ্বান জানিয়েছেন বৈষম্যবিরোধী ছাত্র আন্দোলন দিনাজপুরের নেতৃবৃন্দ। বুধবার দুপুরে দিনাজপুর প্রেস ক্লাবে এক সংবাদ সম্মেলনে নৈরাজ্য সৃষ্টিকারীদের প্রতি তারা সতর্কবার্তা উচ্চারণ করেন। লিখিত বক্তব্যে জেলা সমন্বয়ক একরামুল হক আবির বলেন, ‘আমরা দেখেছি বিজয়ের সঙ্গে সঙ্গে একদল কুচক্রী প্রোপাগান্ডা শুরু করেছে। এই বিজয়কে ধূলিসাৎ করতে চেষ্টা করছে। এই অবস্থায় কেন্দ্রীয় কর্মসূচির আলোকে মন্দির, ধর্মীয় উপাসনালয়, হিন্দু সম্প্রদায় ও সংখ্যালঘু সম্প্রদায়কে যে কোনো ধরনের হামলা থেকে রক্ষা করতে হবে। আমরা একটি সম্প্রীতির বাংলাদেশ গড়তে চাই। যারা এসব কাজ করছে, তাদের ভিডিও ফুটেজ বা প্রযুক্তির মাধ্যমে শনাক্ত করে অর্ন্তবর্তীকালীন সরকার গঠনের পর শাস্তি নিশ্চিত করা হবে।’ এ সময় তিনি জেলার ৩২ জন সমন্বয়কের নাম ঘোষণা করেন।

এ ছাড়া ময়মনসিংহের ভালুকায় স্বেচ্ছাসেবী সংগঠন ক্লিনআপ ভালুকা বিভিন্ন স্বেচ্ছাসেবী সংগঠনকে নিয়ে পরিচ্ছন্নতা অভিযান চালায়। সংগঠনের কো-অর্ডিনেটর সাখাওয়াত হোসেন সুমন বলেন, ফেসবুক পোস্টের মাধ্যমে ছাত্র-জনতাসহ সব পেশার মানুষ একত্র হয়ে রাস্তা পরিষ্কার করেছেন। রাস্তায় দিনভর ট্রাফিক নিয়ন্ত্রণেও কাজ করেন।

এদিন পটুয়াখালীতে আইনশৃঙ্খলা বাহিনীর সদস্যরা মাঠে না থাকায় শান্তিশৃঙ্খলা বজায় রাখতে মাঠে নামেন জাতীয়তাবাদী আইনজীবী ফোরামের নেতারা। তারা মাইকিং করে সবাইকে সহায়তার আহ্বান জানান। রাজবাড়ীতে আইনশৃঙ্খলা পরিস্থিতি শান্ত রাখার লক্ষ্যে ডিসি-এসপির সঙ্গে মতবিনিময় করেন রাজবাড়ী জেলা বিএনপির সাবেক সভাপতি ও সাবেক এমপি আলী নেওয়াজ মাহমুদ খৈয়ম।

সকাল থেকে ঢাকার উত্তরা, গাজীপুরের টঙ্গীর চেরাগ আলী, কলেজ‌গেট, হোসেন মার্কেট, গাজীপুরা ও বোর্ড বাজার এলাকায় ঢাকা-চট্টগ্রাম মহাসড়কে শৃঙ্খলা রক্ষায় কাজ করেন ছাত্রজনতা। একই অবস্থা ছিল অন্য জেলা-উপজেলা শহরেও।"
2024-08-08 02:49:35,‘বাবা কহন আইবো গো মা’,"ফারজানার বয়স সবে ছয় বছর। পড়ে নার্সারিতে। এখনও জানে না আর ফিরবেন না তার বাবা। মায়ের কাছে ঘুরেফিরেই জানতে চেয়ে বলছে, ‘বাবা কহন আইবো গো মা?’ মেয়ের এমন আকুতিতে বারবার মূর্ছা যাচ্ছেন মা সুরাইয়া বেগম।

ছোট্ট মেয়েকে কীভাবে সান্ত্বনা দেবেন এমন ভাষা তাঁর মুখে নেই। পোশাককর্মী স্বামীর মৃত্যুতে আক্ষেপের অন্ত নেই সুরাইয়ার। সংসারের বাজার করতে বেরিয়ে ঘাতকের এক গুলিতেই চিরতরে নিভে গেল ফজলুর রহমানের (২৮) জীবন প্রদীপ।

স্ত্রী সুরাইয়া বেগম বলেন, ‘স্বামী কইছিলো আর ঢাকায় থাকমু না। বাড়ি গিয়ে একটু জমি কিনইয়া নতুন ঘর করমু। মাইয়াডারে একটা ভালা স্কুলে পড়ামু। আমার অবুঝ মাইয়াডার ভবিষ্যৎ কী? কারে আব্বা কইয়া ডাকবে। ঘাতকরা কাইড়া নিছে আমার স্বামীর স্বপ্ন।’ কথাগুলো বলতে বলতেই সংজ্ঞাহীন হয়ে পড়েন সুরাইয়া বেগম। তাঁর স্বামী ফজলুর রহমান গত সোমবার সন্ধ্যায় ঢাকার মিরপুর-১৩ নম্বরে মন্দিরের সামনে গুলিবিদ্ধ হয়ে প্রাণ হারান।

নিহত ফজলুর রহমান চরফ্যাসন উপজেলার জাহানপুর ইউনিয়নের আটকপাট গ্রামের আমিনুল হকের ছেলে। আট ভাইবোনের মধ্যে ফজলুর রহমান তৃতীয়। সবজি বিক্রেতা বাবা আমিনুল হক ১০ বছর আগে ঢাকায় সড়ক দুর্ঘটনায় আহত হন। তাঁর চিকিৎসার খরচ জোগাতে এক টুকরো আবাদি জমিও বিক্রি করতে হয়েছে। পরে স্ত্রীকে নিয়ে ঢাকায় পাড়ি জমান ফজলুর রহমান। ঢাকায় একটি পোশাক কারখানায় চাকরি নেন তিনি। মিরপুরের কাজীপাড়ায় ভাড়া বাসায় বসবাস করতেন। কয়েক দিন আগে স্ত্রীকে বলেছিলেন, এক টুকরো জমি কিনে নতুন ঘর করবেন। কিন্তু বাজার করে ঘরে ফেরার পথে গুলিতে প্রাণ যায় তাঁর। খবর পেয়ে তাঁকে উদ্ধার করে হাসপাতালে নেওয়ার চেষ্টা করেন তাঁর বোন জামাতা সাইদুর রহমান। কিন্তু পথেই রাত ৮টার দিকে তাঁর মৃত্যু হয়।

স্বজনরা রাতেই ফজলুর রহমানের লাশ শশীভূষণ থানার জাহানপুর ইউনিয়নের গ্রামের বাড়িতে নিয়ে যান। পরে মঙ্গলবার বিকেলে বাড়ি সংলগ্ন মসজিদের কবরস্থানে তাঁকে দাফন করা হয়। এ সময় তাঁর স্বজনের অন্তহীন আহাজারিতে ভারী হয়ে ওঠে পরিবেশ।

ফজলুল হকের বাড়িতে গেলে দেখা যায়, শিশুকন্যা ফারজানাকে কোলে নিয়ে অপলক দৃষ্টিতে চেয়ে আছেন শোকে কাতর সুরাইয়া বেগম। মায়ের কোলে বসে শিশু ফারজানা বারবার জানতে চেয়ে বলে, ‘বাবা কহন আইবো গো মা?’ কিন্তু নির্বাক সুরাইয়া ফ্যাল ফ্যাল করে তাকিয়ে থাকেন মেয়ের মুখের দিকে। পাশে বসেই ছেলের জন্য বিলাপ করছেন মা সালেহা বেগম। তিনি বলেন, ‘পোলাডারে কইছিলাম নাতিনডারে নিয়া বাড়িতে চইলা আয়। পোলায় আমারে কইছে কিছু টাকা জমাইয়া বাড়িতে এক্কেবারে আইয়া পড়বো। আমার পোলাডা মরা আইলো বাড়িতে।’

শশীভূষণ থানার ভারপ্রাপ্ত কর্মকর্তা (ওসি) ম. এনামুল হক জানান, ঢাকায় গুলিবিদ্ধ হয়ে নিহত ফজলুর রহমানের লাশ নিয়ে এসেছেন স্বজনরা। লাশও দাফন করা হয়েছে।"
2024-08-08 02:44:57,পঞ্চগড়ে ভারতীয় সীমান্তজুড়ে রেড অ্যালার্ট জারি,"পঞ্চগড়ে বাংলাদেশ-ভারত সীমান্ত এলাকায় রেড অ্যালার্ট জারি করে টহল বৃদ্ধি করেছে বর্ডার গার্ড বাংলাদেশ (বিজিবি)। একই ধরনের পদক্ষেপ নিয়ে বাংলাদেশসংলগ্ন ভারতীয় সীমান্তজুড়ে কড়া টহল দিচ্ছে ভারতীয় সীমান্তরক্ষী বাহিনী (বিএসএফ)।

বিজিবি সূত্রে জানা গেছে, উত্তরের সীমান্ত জেলা পঞ্চগড়ের তিন পাশজুড়ে ২৮৪ কিলোমিটার ভারতীয় সীমান্ত। দীর্ঘ এই সীমান্ত এলাকায় পঞ্চগড় ১৮ বিজিবি, নীলফামারী ৫৬ বিজিবি এবং ঠাকুরগাঁও ৫০ বিজিবি ব্যাটালিয়ন দায়িত্ব পালন করে। দেশের চলমান পরিস্থিতিতে অবৈধ অনুপ্রবেশ ঠেকাতে এবং দেশ থেকে যেন কোনো দুষ্কৃতকারী ভারতে পালাতে না পারে এ জন্য সীমান্তে কড়া নজরদারির পাশাপাশি রেড অ্যালার্ট জারি করেছে বিজিবি।

পঞ্চগড় ১৮ বিজিবি ব্যাটালিয়নের অধিনায়ক লে. কর্নেল জিয়াউল হক বলেন, বাংলাদেশ-ভারত উভয় সীমান্তেই রেড অ্যালার্ট জারি রয়েছে। ভারতের নিরাপত্তার স্বার্থে আগেই রেড অ্যালার্ট জারি করেছে বিএসএফ। দেশের সার্বিক অবস্থা বিবেচনায় বিজিবির টহল বৃদ্ধিসহ পুরো সীমান্ত এলাকায় রেড অ্যালার্ট জারি করেছে।"
2024-08-08 02:41:19,বেকার ক্ষুদ্র ব্যবসায়ীরা পুঁজি হারিয়ে বিপর্যস্ত,"ট্রেন চলাচল বন্ধ প্রায় ২০ দিন ধরে। এতে বেকার হয়ে পড়েছেন দিনাজপুরের ফুলবাড়ী স্টেশন ও প্ল্যাটফর্মে ব্যবসা করে সংসার চালানো ক্ষুদ্র ব্যবসায়ীরা। আয়ের পথ বন্ধ হওয়ায় অনেকে খরচ চালাতে হারিয়েছেন পুঁজি। ধার-দেনা করে চলছে তাদের অনেকের। গতকাল বুধবার স্টেশনে গেলে ক্ষুদ্র ব্যবসায়ীরা এসব তথ্য জানান।

স্টেশনের কাউন্টারের কাছে পান-বিড়ির দোকান রয়েছে ফুলবাড়ী পৌর এলাকার খালাসিপাড়া গ্রামের মাহামুদ আলমের সঙ্গে। বাবা সোলায়মান আলীর দোকানটি এখানে ৪০ বছর ধরে চলছে। তাঁর মৃত্যুর পর মাহামুদ চালাচ্ছেন দোকান। এর আয়েই চার সদস্যের পরিবারের ভরণপোষণ চলে। স্বাভাবিকভাবে ট্রেন চলাচল করলে পান-বিড়ি বিক্রি করে দিনে ৩৫০ থেকে ৪০০ টাকা আয় হয়। ১৯ জুলাই থেকে ট্রেন বন্ধ হওয়ার পর তাঁর ব্যবসাও বন্ধ। দোকানে থাকা সব পান পচে গেছে। নষ্ট হচ্ছে বিড়ি-সিগারেট। এলাকার দোকান থেকেও বাকিতে কিছু নিতে পারছেন না। পরিচিত কিছু মানুষের কাছে ঋণ করে সংসার চালাচ্ছেন। এরই মধ্যে সব পুঁজি শেষ। ট্রেন চালু হলে দোকানের মালপত্র কীভাবে কিনবেন এ নিয়ে দুশ্চিন্তায় পড়েছেন মাহামুদ।

বুধবার দুপুরে ফুলবাড়ী রেলওয়ে স্টেশনটি একরকম জনশূন্য দেখা যায়। ক্ষুদ্র ব্যবসায়ীরা যাত্রীদের বসার আসনে অলস সময় কাটাচ্ছেন। করছেন নানা গল্পগুজব। প্ল্যাটফর্মে রিকশা-ভ্যান রেখে বিশ্রাম নিচ্ছেন কয়েকজন চালক। বিক্রির আশায় দু’জন পান-বিড়ির দোকান খুলে বসেছিলেন। তাদেরই একজন মাহামুদ। ট্রেন চলাচল বন্ধ থাকায় স্টেশনমাস্টারসহ অন্য কর্মীরা স্টেশনমাস্টারের কক্ষ বন্ধ করে ভেতরে বসে আছেন।

প্ল্যাটফর্মে কথা হয় পানদোকানি নূরু মিয়ার সঙ্গে। ৬ বছর ধরে এখানে ব্যবসা করেন। সংসারে স্ত্রী, তিন ছেলে ও এক মেয়ে আছে। বড় ছেলে হৃদয় হোসেন ঢাকায় গার্মেন্টসে কর্মরত। দ্বিতীয় ছেলে নাহিদ হোসেন ও তৃতীয় ছেলে জয় হোসেন বাবার অনুপস্থিতিতে ব্যবসা চালায়। এর মধ্যে জয় হোসেন এইচএসসি পরীক্ষা দেবে। একমাত্র মেয়ে রোজা আক্তার পড়ছে পঞ্চম শ্রেণিতে। ট্রেন চলাচল বন্ধ থাকায় আয়-রোজগার বন্ধ হয়ে যাওয়ায় সংসার চালানো নূরু মিয়ার জন্য কঠিন হয়ে গেছে। ইতোমধ্যে ধার-দেনায় ডুবে গেছেন, ব্যবসার পুঁজিও শেষ। খেয়ে না খেয়ে চলছে সংসার।

একই দুর্ভোগের কথা বলেন চা দোকানি কোরবান আলী, মিলন শেখ ও আব্দুস সালাম; পান দোকানি নজমুল হক, আকবর আলী ও বাবু মিয়া; পত্রিকা ও পুস্তক বিক্রেতা ফারুক হোসেন। খেয়ে-না খেয়ে দিন কাটছেন তাদের পরিবারের। সবাই ঋণ-দেনায় জর্জরিত। সংসারের জন্য খরচ করে ফেলেছেন ব্যবসার পুঁজিও। তারা আশা করছেন, দ্রুত ট্রেন চলাচল শুরু হবে। এতে সবার পরিবারের দুর্যোগ কেটে যাবে।

স্টেশনমাস্টার মো. ইস্রাফিল সরকার সোহাগ বলেন, ১৯ জুলাই থেকে ট্রেন চলাচল বন্ধ। ফলে স্টেশনের সব কার্যক্রমও বন্ধ আছে। যাত্রী নেই, রেললাইনে মরিচা ধরে গেছে। কর্মচারীদের নিয়ে অলস সময় কাটাচ্ছেন। প্ল্যাটফর্মের ক্ষুদ্র ব্যবসায়ীরাও বিপদে পড়েছেন।"
2024-08-08 02:34:11,"প্রধান বিচারপতি, আপিল বিভাগের বিচারপতিদের পদত্যাগ চায় বৈষম্যবিরোধী ছাত্র আন্দোলন","প্রধান বিচারপতি, আপিল বিভাগের বিচারপতিদের অপসারণের দাবি জানিয়েছে বৈষম্যবিরোধী ছাত্র আন্দোলন। তাদের আশা, বৃহস্পতিবার সকালের মধ্যেই বিচারপতিরা স্বেচ্ছায় পদত্যাগ করবেন। অন্যথায় কঠোর কর্মসূচির হুঁশিয়ারি দিয়েছেন তারা।

বুধবার রাত দেড়টার দিকে বৈষম্যবিরোধী ছাত্র আন্দোলনের সমন্বয়ক আসিফ মাহমুদ প্রেরিত এক বার্তায় বলা হয়েছে, ‘আমরা উদ্বেগের সঙ্গে লক্ষ্য করছি, বিচারবিভাগে এখনো ফ্যাসিবাদী ব্যবস্থার শরিক বিচারপতিরা বিচরণ করছেন। আমরা শুনতে পেলাম, অভ্যুত্থানের আগে আমাদের যেভাবে আদালতের নামে টালবাহানা করা হত, ঠিক একই কায়দায় অভ্যুত্থান পরবর্তী ছাত্র-জনতার সরকার ব্যাহত করার প্রচেষ্টা চলমান।’

আসিফ মাহমুদ আরও বলেন, ‘আমরা অচিরেই ফ্যাসিবাদী ব্যবস্থার সক্রিয় শরিক প্রধান বিচারপতি, আপিল বিভাগের বিচারপতিদের অপসারণ দাবি করছি। অনতিবিলম্বে দেশপ্রেমিক এবং জনগণের পক্ষের বিচারপতিদের উক্ত শুন্য পদসমূহে নিয়োগ করে দেশে ছাত্র-জনতার সরকার প্রতিষ্ঠার কার্যক্রম দ্রুততর করা হোক। আশা করবো, সকালের মধ্যেই বিচারপতিরা স্বেচ্ছায় পদত্যাগ করবেন। অন্যথায় আমাদের কঠোর কর্মসূচির দিকে যেতে হবে। এছাড়াও অন্তর্বর্তীকালীন সরকারের প্রতি বিচারবিভাগকে স্বাধীন ও কার্যকরভাবে কাজ করার জন্য প্রয়োজনীয় পলিসি বাস্তবায়ন করার আহ্বান থাকবে।’

এছাড়াও দেশের সকল পর্যায়েই ফ্যাসিবাদের সুবিধাভোগী, সহযোগীদের স্বেচ্ছায় পদত্যাগের আহ্বান জানান তিনি।"
2024-08-08 02:24:11,চট্টগ্রাম মহানগর স্বেচ্ছাসেবকলীগের সম্পাদক আজিজ আটক,"চট্টগ্রাম মহানগর স্বেচ্ছাসেবক লীগের সাধারণ সম্পাদক আজিজুর রহমান আজিজকে আটক করা হয়েছে। বুধবার (৭ আগস্ট) শাহ আমানত আন্তর্জাতিক বিমানবন্দর থেকে তাকে আটক করার বিষয়টি নিশ্চিত করেছেন বিমানবন্দরের পরিচালক গ্রুপ ক্যাপ্টেন তসলিম আহমেদ।

বিমানবন্দর সূত্র জানায়, ওমরাহ ভিসা নিয়ে দেশ ত্যাগ করে সৌদি আরব যাওয়ার জন্য বিমানবন্দরে গিয়েছিলেন তিনি। আজিজের বিরুদ্ধে অন্যায়ভাবে জায়গা দখলসহ নানা অভিযোগ রয়েছে। তাই তাকে ইমিগ্রেশন না করে বসিয়ে রাখা হয়। পুলিশি কার্যক্রম না থাকায় তাকে সেনাবাহিনীর কাছে হস্তান্তর করা হয়েছে।

বিমানবন্দরের এক ব্যক্তির করা ভিডিওতে আজিজকে হাতকড়া পরিয়ে একজন সেনা সদস্য নিয়ে যাওয়ার দৃশ্য দেখা যায়।

গত রোববার নগরীর নিউমার্কেট মোড়ে বৈষম্যবিরোধী ছাত্র আন্দোলনের শিক্ষার্থীদের সঙ্গে সংঘর্ষে মাথায় আঘাতে গুরুতর জখম হন আজিজ। এরপর তিনি নগরীর বেসরকারি একটি হাসপাতালে চিকিৎসাধীন ছিলেন।"
2024-08-08 01:25:46,ট্রাফিক নিয়ন্ত্রণকারী শিক্ষার্থীদের স্বপ্ন’র পক্ষ থেকে ফুল-পানি উপহার,"গত কয়েকদিন ধরেই রাস্তায় নেই ট্রাফিক পুলিশ। সিগন্যালে গিয়ে দেখা যায়, সেখানে ট্রাফিক পুলিশের দায়িত্ব পালন করছেন শিক্ষার্থীরা। বুধবার থেকেই শূন্য ট্রাফিক সিগন্যালগুলোতে স্বেচ্ছায় দায়িত্ব পালনে নেমে পড়েন বিভিন্ন শিক্ষাপ্রতিষ্ঠানের শিক্ষার্থীরা।

এদিকে শিক্ষার্থীদের এ কার্যক্রম দেখে সন্তুষ্টি প্রকাশ করে বুধবার সন্ধ্যায় রাজধানীর গুলশান-১, গুলশান-২, হাতিরঝিলসহ কয়েকটি জায়গায় রিটেইল চেইন সুপারশপ স্বপ্ন'র কর্মীরা শিক্ষার্থীদের গোলাপ ফুল ও খাবার পানির বোতল উপহার দেন।"
2024-08-08 01:16:58,অনির্দিষ্টকালের জন্য বন্ধ ভারতীয় ভিসা সেন্টার,"পরবর্তী নির্দেশনা না দেওয়া পর্যন্ত বন্ধ থাকবে বাংলাদেশে অবস্থিত ভারতীয় সব ভিসা সেন্টার। পরবর্তী আবেদনের তারিখ এসএমএসের মাধ্যমে জানানো হবে।

বুধবার ভারতীয় ভিসা সেন্টারের ওয়েবসাইটে দেওয়া এক বার্তায় এ তথ্য জানানো হয়েছে। এতে বলা হয়েছে, অস্থিতিশীল পরিস্থিতির কারণে পরবর্তী নির্দেশ না দেওয়া পর্যন্ত সব আইভিএসি বন্ধ থাকবে।

ওয়েবসাইটে আরও বলা হয়েছে, পরবর্তী আবেদনের তারিখ এসএমএসের মাধ্যমে জানানো হবে। পরবর্তী কার্যদিবসে পাসপোর্ট সংগ্রহ করতে অনুরোধ করা হয়েছে।

এর আগে গত রোববার ভারতীয় দূতাবাসের এক বার্তায় বৈষম্যবিরোধী ছাত্র আন্দোলনের প্রেক্ষাপটে বাংলাদেশে অবস্থান করা ভারতীয় নাগরিক ও শিক্ষার্থীদের দেশের ভেতরে ভ্রমণ না করার এবং চলাচল সীমিত করার আহ্বান জানানো হয়।"
2024-08-08 01:12:17,"অরক্ষিত দূতাবাস এলাকা, আতঙ্কে কূটনীতিকরা","আইনশৃঙ্খলা বাহিনীর পাহারা না থাকায় অরক্ষিত হয়ে পড়েছে দূতাবাস এলাকা। এ কারণে আতঙ্কে দিন কাটাচ্ছেন ঢাকায় থাকা কূটনীতিকরা। গত কয়েক দিন ধরে এ এলাকার বাসাবাড়ি ও অফিসে আগুন এবং ভাঙচুরের ঘটনায় নিরাপত্তাহীনতায় ভুগছেন বিভিন্ন দেশের প্রতিনিধিরা। পররাষ্ট্র মন্ত্রণালয় তাদের নিরাপত্তা নিশ্চিত করতে পারছে না। এ ছাড়া বাংলাদেশ পরিস্থিতির বিভিন্ন বিষয়ে জানতে চাচ্ছেন তারা। কিন্তু সরকার না থাকায় কোনো ব্যাখ্যা দিতে পারছে না পররাষ্ট্র মন্ত্রণালয়।

গত মঙ্গলবার সকালে পররাষ্ট্র মন্ত্রণালয়ে সব কর্মকর্তার বর্তমান পরিবর্তিত পরিস্থিতিতে করণীয় নিয়ে নির্দেশনা দিতে এক সভার আয়োজন করা হয়। এতে পররাষ্ট্র সচিবের পরিবর্তে পররাষ্ট্র মন্ত্রণালয়ের মেরিটাইম অনুবিভাগের সচিব রিয়ার অ্যাডমিরাল (অব.) মো. খুরশেদ আলম নির্দেশনাগুলো কর্মকর্তাদের জানিয়ে দেন।

নিরাপত্তাহীনতায় ইতোমধ্যে পরিবারসহ নিজ দেশে ফেরত গেছেন ভারতীয় কূটনীতিকরা। এখন শুধু হাইকমিশনার ও প্রয়োজনীয় কর্মকর্তারা রয়েছেন। ঢাকার যুক্তরাষ্ট্র দূতাবাস জানায়, জঙ্গি হামলার আশঙ্কা রয়েছে। এ ছাড়া সংঘাত ও সহিংসতার কারণে বাংলাদেশে ভ্রমণের সতর্কতা জারি করেছে দেশটি।

এখানে সব ধরনের অপরাধের সম্ভাবনা রয়েছে বলেও জানানো হয়। এ ছাড়া ফরেন সার্ভিস একাডেমিতে পড়তে আসা বিদেশি কূটনীতিকরাও আতঙ্কে দিন কাটাচ্ছেন। একাডেমির গেট বন্ধ রাখা হচ্ছে। কূটনীতিকদের নিরাপত্তার কারণে বাইরে যেতে নিষেধ করা হচ্ছে। এ ছাড়া রাতে একাডেমির লাইট বন্ধ রাখতেও বলা হয়েছে।

গতকাল বুধবার কূটনীতিকপাড়ায় ঘুরে দেখা যায়, কোনো দূতাবাস বা হাইকমিশনের সামনে পুলিশ বা পর্যাপ্ত আইনশৃঙ্খলা বাহিনীর সদস্যের উপস্থিতি নেই। মাঝে মাঝে সেনাবাহিনীর টহল দেখা গেছে। নিজেদের নিরাপত্তা বাহিনী দিয়ে আপাতত অবস্থা সামাল দিচ্ছে মিশনগুলো।

গত মঙ্গলবার কর্মকর্তাদের সঙ্গে সভায় খুরশেদ আলম বলেন, আপনারা দেখেছেন অনেক দূতাবাস থেকে অনেক কূটনীতিকরা এসেছিলেন বিভিন্ন কাজ নিয়ে। আমাদের এ নিয়ে খুব একটা সমস্যা হয়নি, আমরা কাটিয়ে উঠতে পেরেছি।

পররাষ্ট্র মন্ত্রণালয়ের সম্পত্তি দেখাশোনার আহ্বান জানিয়ে তিনি বলেন, এখন একটা অস্থির পরিস্থিতি চলছে, কী হবে না হবে তা ধীরে ধীরে প্রকাশ পাবে। বাইরের মানুষের মতামত আপনি জানতে পারেন। তবে নিজের মতামত দেবেন না।

সাবেক এই রিয়ার অ্যাডমিরাল বলেন, আমাদের দেশে যে ঘটনা ঘটেছে, তা কিন্তু প্রথম নয়। আমি ১৯৯৬ সালে দেখেছি, তখন এভাবে ক্ষমতা থেকে চলে গিয়েছিল। এ ছাড়া ১৯৭০, ১৯৭১ সালে হয়েছে, কিন্তু দেশের মধ্যে প্রতিক্রিয়া হয়নি। কিন্তু প্রতিক্রিয়া হয়েছে ১৯৯১ সালে। ১৯৯১ সালে যখন সরকার পরিবর্তন হলো, এরশাদ চলে গেলেন, তত্ত্বাবধায়ক সরকার এলো, তখনও কিন্তু এ রকম মারামারির ঘটনা ঘটেছে। রাষ্ট্রযন্ত্র সবার নিরাপত্তা ও সুরক্ষা নিশ্চিতে ব্যর্থ হয়েছে। এটা আমরা অতীতেও দেখেছি। এটা ভাবার কোনো কারণ নেই সোমবার যা হয়েছে, তা প্রথমবার বাংলাদেশে হয়েছে।

খুরশেদ আলম বলেন, এখন আমাদের জন্য চ্যালেঞ্জ হচ্ছে, যা হয়ে গেছে তা কীভাবে মোকাবিলা করব। দ্বিতীয় চ্যালেঞ্জ হচ্ছে, ঢাকায় রাষ্ট্রদূত যারা রয়েছেন, তারা পুলিশ পাচ্ছেন না। অনেক রাষ্ট্রদূত ফোন করেছেন, তাদের পুলিশ নেই, তারা নিরাপত্তাহীনতায় ভুগছেন।

তিনি আরও বলেন, সবচেয়ে ভয়াবহ যে কাজটি হয়েছে তা হচ্ছে, কূটনীতিকপাড়ায় যে অগ্নিকাণ্ডগুলো হয়েছে, যেসব বাড়িঘর ও অফিস পোড়ানো হয়েছে। সেগুলোতে কূটনীতিকরা বেশি আতঙ্কিত হয়েছেন। এর ব্যাখ্যা আমরা কী দেব, কীভাবে মোকাবিলা করব– প্রশ্ন রাখেন তিনি।

সভার শুরুতে মেরিটাইম অনুবিভাগের সচিব বলেন, পররাষ্ট্র সচিব একটি বিশেষ কাজে বাইরে থাকার কারণে আমাকে কয়েকটা কথা বলার জন্য বলা হয়েছে। পররাষ্ট্র মন্ত্রণালয়ের কাজ হচ্ছে বিদেশি মিশনগুলোর সঙ্গে যোগাযোগ রক্ষা করা। সেই সঙ্গে বহির্বিশ্বে আমাদের অবস্থান তুলে ধরা। এ কাজটি সব সময় করে থাকি।

সামাজিক যোগাযোগমাধ্যমে আবেগপূর্ণ স্ট্যাটাস দেওয়া থেকে বিরত থাকার বিষয়ে সতর্ক করে তিনি বলেন, আমাদের পেশাদারি কাজটি করতে গিয়ে এমন কোনো কাজ বা এমন কোনো স্ট্যাটাস আমরা যেন না দিই। সরকারি কর্মকর্তা বা কর্মচারী হিসেবে আমাদের যা করণীয়, তার বাইরে অন্যরা এটিকে দেখতে পারে। এটি যেন না হয়।

পররাষ্ট্র মন্ত্রণালয়ের এক কর্মকর্তা নাম না প্রকাশের শর্তে বলেন, টানা সাড়ে ১৫ বছর একটি রাজনৈতিক দল ক্ষমতায় থাকার কারণে দীর্ঘদিন ধরে বিগত সরকারের একটি ব্যাখ্যা বহির্বিশ্বে দিয়ে এসেছেন কর্মকর্তারা। এখন হঠাৎ ক্ষমতা পরিবর্তনের সঙ্গে এখানকার অধিকাংশ কর্মকর্তা পরিচিত নন। ফলে এ সময়ে তারা কী ব্যাখ্যা দেবেন, তা তারা জানেন না। ফলে কী আচরণ করতে হবে, সভায় তা নিয়ে বিস্তারিত নির্দেশনা দেওয়া হয়।

মো. খুরশেদ আলম বলেন, দেশে একটা বড় ধরনের ঘটনা ঘটে গেছে, এ বিষয়ে আপনারা অবগত রয়েছেন। যেটা বলতে চাচ্ছি পররাষ্ট্র মন্ত্রণালয়ের, আমাদের সরকারের কার্যাবলি, বাংলাদেশে যে বিদেশি মিশনগুলো রয়েছে, তাদের সঙ্গে যোগাযোগ রক্ষা করা। সেই সঙ্গে বহি:বিশ্বে আমাদের অবস্থান তুলে ধরা, এ কাজটি সব সময়ে করে থাকি। গতকাল পর্যন্ত যে সরকার দায়িত্বে ছিল, আমরা তাদের অনুযায়ী কাজ করেছি। আবার নতুন সরকার গঠিত হচ্ছে , নতুন অন্তবর্তিকালিন সরকার হয়ে যাবে, নতুন কেউ আসবেন, উনারা আমাদের যেভাবে বলবেন, আমরা সেভাবে করবো। এ কাজটি করতে গিয়ে আমরা একটা পেশাদারিত্ব বজায় রাখি।

এ সময় তিনি কারও সঙ্গে কথা বার্তায়, ব্যবহারে বা স্ট্যাটাসে পররাষ্ট্র মন্ত্রণালয়ের কর্মকর্তাদের সতর্ক হতে বলেছেন।

মো. খুরশেদ আলম বলেন, আপনাদের প্রতি অনুরোধ থাকবে, আপনারা কেউই এককভাবে , এটি ভাবার কোনো সুযোগই নাই, যে না আমিতো এটা আগেও লিখতে পারতাম। আগে লিখতে পারতেন লিখতেন। সমস্যা হচ্ছে আপনি যদি কূটনৈতিক পেশা পছন্দ না করেন, আপনার কাছে (পেশা পরিবর্তনের) সযোগ রয়েছে। কিন্তু চাকরি করলে এর নিয়ম মেনে করতে হবে। এ সময়ে কারও কোনো প্রশ্ন রয়েছে কি না বা কোনো বিষয়ে পরিষ্কার হতে চায় কি না জানতে চান সাবেক এ রিয়ার অ্যাডমিরাল।

তিনি আরও বলেন, আপনি বলতে পারেন, উনিতো সাত দিন আগে এ কথা বলেছেন, আজকে কেন এ কথা বলছেন, আপনি মানুষ হিসেবে এ প্রশ্ন তুলতে পারেন, সাত দিন আগে আমরা কি বলেছি, আর ৭ দিন পর আমরা কি বলছি। কিন্তু এটা বললে কি হবে, আমাদের কাজের অংশ হিসেবে, আমরা এর ব্যাখ্যা করতে পারব না। যে সরকার ক্ষমতায় থাকে তার বিষয়ে প্রচার করবো। আমাদের অন্য ১০টা মন্ত্রণালয়ের সঙ্গে তুলনা করার সুযোগ নেই। কারণ পররাষ্ট্র মন্ত্রণালয় খুবই সেনসিটিভ মন্ত্রণালয়।"
2024-08-08 01:00:18,অন্তর্বর্তীকালীন সরকারের শপথ কখন জানালেন সেনাপ্রধান,"অন্তর্বর্তীকালীন সরকারের শপথ আগামীকাল (বৃহস্পতিবার) রাত ৮টায় অনুষ্ঠিত হতে পারে বলে জানিয়েছেন সেনাবাহিনী প্রধান জেনারেল ওয়াকার-উজ-জামান। বুধবার (৭ আগস্ট) সেনাসদরে এক সংবাদ সম্মেলনে তিনি এ কথা জানান।

এক প্রশ্নের জবাবে সেনাপ্রধান বলেন, আগামীকাল শপথ অনুষ্ঠানের জন্য যথাসাধ্য চেষ্টা করছি। একটা প্রস্তাব ছিল বিকেলে করার। সেটা অত্যন্ত টাইট শিডিউল হয়ে যায়। কারণ, ড. মোহাম্মদ ইউনুস ২টা ১০ মিনিটের দিকে দেশে আসবেন। এর পরপর আয়োজন করা কঠিন। এজন্য রাত ৮টার দিকে আয়োজন করতে পারি। মোট ৪০০ জন লোকের আয়োজন থাকবে।

অন্তর্বর্তীকালীন সরকারের আকার কেমন হবে- এমন প্রশ্নের জবাবে তিনি বলেন, আমার ধারণা, আপাতত ১৫ জনের মতো হতে পারে। তারপরও দুই-একজন যোগ হতে পারে।

তিনি আরও জানান, ড. মোহাম্মদ ইউনুসের নেতৃত্বাধীন সরকারকে সব ধরনের সহায়তা করবে সশস্ত্র বাহিনী।

রাজধানীসহ সারা দেশে বিভিন্ন স্থানের ধ্বংসস্তূপ পরিষ্কার এবং রাস্তাঘাটে ট্রাফিক নিয়ন্ত্রণে শিক্ষার্থীরা যে ভূমিকা রাখছে তা অব্যাহত রাখার অনুরোধ জানিয়েছেন সেনাপ্রধান জেনারেল ওয়াকার-উজ-জামান। তিনি বলেন, ছাত্ররা আমাদের সাহায্য করছে। গ্রামেগঞ্জে ছাত্ররা কাজ করছে। তাদের ধন্যবাদ জানাই।

একই সঙ্গে গুজবে কান না দেওয়ার জন্য সবার প্রতি অনুরোধ জানিয়েছেন সেনাপ্রধান। তিনি বলেন, সেনাবাহিনী সবসময় জনগণের সঙ্গে আছে এবং থাকবে।

তিনি আরও জানান, ড. ইউনূস আগামীকাল আসবেন। আমি তাকে বিমানবন্দরে রিসিভ করব। আশা কারি, আগামীকাল (৮ আগস্ট) রাত ৮টায় অন্তর্বর্তী সরকারের শপথ অনুষ্ঠিত হবে।

গতকাল (মঙ্গলবার) রাতে নোবেল বিজয়ী অধ্যাপক ড. মুহাম্মদ ইউনূসকে প্রধান করে একটি অন্তর্বর্তীকালীন সরকার গঠনের বিষয়ে সিদ্ধান্ত হয়। রাষ্ট্রপতি মো. সাহাবুদ্দিনের সঙ্গে তিন বাহিনীর প্রধান ও বৈষম্যবিরোধী ছাত্র আন্দোলনের সমন্বয়কারীদের বৈঠকে এ সিদ্ধান্ত নেওয়া হয়।

প্রসঙ্গত, বৈষম্যবিরোধী ছাত্র আন্দোলনের ডাকা ‘মার্চ টু ঢাকা’ কর্মসূচিতে ঢাকায় হাজারো ছাত্রজনতার ঢল নামে। উদ্ভূত পরিস্থিতিতে প্রধানমন্ত্রীর পদ থেকে পদত্যাগ করে দেশ ছাড়েন শেখ হাসিনা। এরপরই অন্তর্বর্তীকালীন সরকার গঠন করে দেশ পরিচালনা করার দাবি ওঠে।"
2024-08-08 00:48:52,"হামলা, লুটপাট বন্ধে আইনশৃঙ্খলা বাহিনীকে সক্রিয় হওয়ার আহ্বান ৫৩ বিশিষ্টজনের","ছাত্র-জনতার রক্তাক্ত অভ্যুত্থানের মাধ্যমে স্বৈরাচারী শাসককে বিদায় করে পৃথিবীর বুকে আরেক ইতিহাস সৃষ্টি করেছে বাংলাদেশ। শেখ হাসিনার নেতৃত্বাধীন স্বৈরশাসন দেশে এমন এক ভয়ংকর অবস্থা তৈরি করেছিল যে সরাসরি রাষ্ট্রীয় বাহিনীর গুলিতে শত শত শিক্ষার্থী ও নিরীহ জনতাকে প্রাণ দিতে হয়েছে। দুর্নীতি, হানাহানির মাধ্যমে সমাজে এক গভীর বিভেদের ক্ষত তৈরি হয়েছে। ছাত্র-জনতার শহীদী আত্মত্যাগে সেই শাসনব্যবস্থা উৎখাত হয়েছে। গণবিরোধী আওয়ামী লীগ সরকারের লোকেরা নিজেরা নিরাপদে সরে গেলেও বাংলাদেশকে রেখে গেছে চরম নৈরাজ্যকর এক পরিস্থিতিতে। যার ফলাফল ভোগ করতে হচ্ছে দেশবাসীকে।

বুধবার রাতে গণমাধ্যমে পাঠানো এক বিবৃতিতে এ আহ্বান জানানো হয়।

বিবৃতিতে বলা হয়, অত্যন্ত দুঃখের সঙ্গে পরিলক্ষিত হচ্ছে যে, দীর্ঘ ১৫ বছরের স্বৈরশাসনের কবল থেকে দেশ মুক্ত হওয়ার হওয়ার পরপরই বিভিন্ন স্থানে হামলা, লুটপাট, অগ্নিসংযোগ, গণধোলাই, ভাঙচুরের ঘটনা ঘটছে। এতে বিশেষ আতঙ্কে পড়েছেন সনাতন ধর্মাবলম্বী, আদিবাসীসহ নানা লিঙ্গ ও বর্ণের মানুষ। অনেক মন্দির, বাসভবন ও ব্যবসাপ্রতিষ্ঠান, দোকানে হামলা করা হচ্ছে বলে আমরা সংবাদমাধ্যম এবং ভুক্তভোগী সূত্রে জানতে পেরেছি। কোথাও কোথাও তাদের ওপর শারীরিক নিপীড়নও চালানো হচ্ছে।

বিবৃতিদাতারা বলেন, আমরা বিস্ময়ের সঙ্গে লক্ষ্য করছি, পুলিশ বাহিনী স্বৈরাচার শেখ হাসিনার শাসন টিকিয়ে রাখতে নির্বিচারে গুলি চালালেও এখন তারা কর্মবিরতিতে আছে। দেশের এই সংকটময় পরিস্থিতিতে তাদের নিষ্ক্রিয়তার কারণে বিভিন্ন রাষ্ট্রীয়, সরকারি-বেসরকারি স্থাপনা, সধারণ মানুষের বাড়ি-ঘর, ব্যবসাপ্রতিষ্ঠান, জান-মাল অনিরাপদ হয়ে পড়েছে। এ সুযোগে দুর্বৃত্তরা অবাধে লুটপাট, ডাকাতি, হামলা চালিয়ে যাচ্ছে। কোথাও কোথাও প্রাণহানির ঘটনাও ঘটছে।

বিশিষ্টজনরারা বলেন, আমরা মনে করি, অবিলম্বে পুলিশের সব সদস্যসহ, আনসার, গ্রাম প্রতিরক্ষাবাহিনীকে নিজ উদ্যোগে সক্রিয় হতে হবে। মানুষের জান-মাল, রাষ্ট্রীয় সম্পদের নিরাপত্তা দিতে হবে। চাকরিবিধি অনুযায়ী তাদের যে পবিত্র দায়িত্ব কোনো অবস্থায় তা থেকে বিরতি নেওয়া যায় না। অতীতের মতো আবারও যদি পুলিশ জনগণের ও রাষ্ট্রীয় সম্পদের নিরাপত্তা দিতে ব্যর্থ হয়, তাহলে দেশ গভীর অনিশ্চয়তায় ডুবে যাবে। শত শত মানুষের প্রাণহানির মাধ্যমে অর্জিত গণতান্ত্রিক বাংলাদেশের আকাঙ্ক্ষা যেন অঙ্কুরে বিনষ্ট না হয়, সে জন্য দল-মত নির্বিশেষ সবাইকে যার যার দায়িত্ব পালনের আহ্বান জানাচ্ছি আমরা।

বিবৃতিতে বলা হয়, পরমতসহিষ্ণুতা, ভাতৃত্ব, সামাজিক সুসম্পর্ক প্রতিষ্ঠা করতে না পারলে ছাত্র-জনতার আত্মত্যাগ বৃথা যাবে। স্বৈরাচার শেখ হাসিনাকে উৎখাত করতে গিয়ে যারা শহীদ হয়েছেন, তাদের মর্যাদা অক্ষুণ্ন রাখতে হিংসা, বিদ্বেষ, হানাহানি, সংঘাত পরিহারে আইনশৃঙ্খলা রক্ষাকারী বাহিনীর পাশাপাশি সব শ্রেণি, পেশা, বিশ্বাসের মানুষকে এগিয়ে আসার উদাত্ত আহ্বান জানাচ্ছি আমরা।

বিবৃতিতে স্বাক্ষর করেন"
2024-08-08 00:27:53,‘আমি শহীদ হলে তুমি শহীদের বাবা হবা’,"‘আমি শহীদ হলে তুমি শহীদের বাবা হবা’- এই কথা বলেই বের হয়ে যান দশম শ্রেণির ছাত্র আলিফ আহমেদ সিয়াম। বুধবার (৭ আগস্ট) রাত সাড়ে ১০টায় জাহাঙ্গীরনগর বিশ্ববিদ্যালয়ের শহীদ মিনারে জানাজার সময় অশ্রুসিক্ত কণ্ঠে ছেলের সঙ্গে হওয়া শেষ কথা স্মরণ করেন বাবা বুলবুল কবির।

তিনি বলেন, ‘আমি আর ওর মা যেতে নিষেধ করেছি। আজ যাইচ না বাবা, পুলিশ গুলি করবে। ও বলে, আমি শহীদ হলে তুমি শহীদের বাবা হবা। তারপর বের হয়ে যায়।’

৫ আগস্ট দুপুরে সাভারে ‘মার্চ টু ঢাকা’ কর্মসূচিতে পুলিশ হামলা করলে আলিফ মাথায় গুলিবিদ্ধ হন। পরে তাকে সাভারের একটি বেসরকারি হাসপাতালে ভর্তি করা হয়। বুধবার সন্ধ্যায় সেখানে চিকিৎসাধীন অবস্থায় শেষ নিঃশ্বাস ত্যাগ করেন আলিফ।

শহীদ আলিফ আহমেদ সিয়াম সাভারের ডেইরি ফার্ম হাইস্কুলের দশম শ্রেণির শিক্ষার্থী। তার বাবা মো: বুলবুল কবির জাহাঙ্গীরনগর বিশ্ববিদ্যালয়ের প্রান্তিক গেট সংলগ্ন ভ্যানে কাপড় বিক্রি করেন। তার পরিবারে মা ও ছোট বোন রয়েছেন। বাঘেরহাট সদরের বড় বাঁশবাড়িয়ায় গ্রামের বাড়ি হলেও থাকতেন জাহাঙ্গীরনগর বিশ্ববিদ্যালয় সংলগ্ন ইসলামনগরের ভাড়া বাসায়। বৃহস্পতিবার তার গ্রামের বাড়িতে তৃতীয় জানাজা শেষ তাকে দাফন করা হবে বলে জানান তার বাবা।

জানাজায় বিশ্ববিদ্যালয়ের পরিবেশ বিজ্ঞান বিভাগের অধ্যাপক জামাল উদ্দিন বলেন, আলিফ একটি সুন্দর বাংলাদেশের জন্য শাহাদাত বরণ করছে। আমরা সবাই মিলে তার যে জুলুম, বৈষম্যের বিরুদ্ধে দাঁড়িয়ে সুন্দর বাংলাদেশ গড়ার চেতনা তা ধারণ করে তার শাহাদাতের মর্যাদা রক্ষা করার শপথ নিতে হবে। আমাদের পরবর্তী প্রজন্মকে তার চেতনার সঙ্গে পরিচিত করতে হবে। তাহলে আলিফরা আমাদের মাঝে বেঁচে থাকবে। ইতিহাস তাদের এই শাহাদাত কখনও ভুলবে না।"
2024-08-08 00:08:52,চাপে থাকায় সরকারকে সমর্থন দিতে বাধ্য হয়েছেন ব্যবসায়ীরা,"চাপে থাকায় সদ্য বিদায়ী সরকারকে সমর্থন দিতে বাধ্য হয়েছেন ব্যবসায়ীরা বলে জানিয়েছেন ইন্টারন্যাশনাল চেম্বার অব কমার্স বাংলাদেশের (আইসিসিবি) সভাপতি মাহবুবুর রহমান। তিনি বলেন, দেশের ব্যবসায়ীরা চাপের মধ্যে থাকার কারণে দীর্ঘদিন ধরে সদ্য বিদায়ী শেখ হাসিনা সরকারকে সমর্থন দিতে বাধ্য হয়েছেন। তাদের ‘ঘাড়ে যদি দুইটা করে মাথা থাকত, তাহলে হয়তো সেই চাপ উপেক্ষা করতে পারতেন’।

আজ বুধবার রাজধানীর একটি হোটেলে আয়োজিত সংবাদ সম্মেলনে এ কথা বলেন মাহবুবুর রহমান। দেশের বর্তমান পরিস্থিতি নিয়ে বক্তব্য জানাতে সব ব্যবসায়ী সংগঠনের পক্ষ থেকে এ সংবাদ সম্মেলনের আয়োজন করে আইসিসিবি।

সংবাদ সম্মেলনে উপস্থিত ছিলেন আইসিসিবি সহসভাপতি এ কে আজাদ ও নাসের এজাজ বিজয়; আইসিসিবি বোর্ড সদস্য তপন চৌধুরী, কুতুবউদ্দিন আহমেদ, আনোয়ার-উল-আলম চৌধুরী, সিমিন রহমান, আব্দুল হাই সরকার ও মোহাম্মদ হাতেম; রহিম টেক্সটাইলের ব্যবস্থাপনা পরিচালক (এমডি) এ মতিন চৌধুরী; ডিবিএল গ্রুপের এমডি এম এ জব্বার; এফবিসিসিআই জ্যেষ্ঠ সহসভাপতি মো. আমিন হেলালী, বিজিএমইএর প্রথম সহসভাপতি সৈয়দ নজরুল ইসলাম; ঢাকা চেম্বারের সাবেক সভাপতি রিজওয়ান রহমান এবং আইসিসিবি মহাসচিব আতাউর রহমান।

ব্যবসায়ী নেতারা বলেন, বর্তমান আইনশৃঙ্খলা পরিস্থিতি দ্রুত নিয়ন্ত্রণে এনে ব্যবসার স্বাভাবিক পরিবেশ ফিরিয়ে আনা প্রয়োজন। এ ছাড়া অধ্যাপক মুহাম্মদ ইউনূসের নেতৃত্বাধীন নতুন অন্তর্বর্তীকালীন সরকারকে সমর্থন করবেন বলে জানান তারা।

সংবাদ সম্মেলনে ব্যবসায়ীদের পক্ষে সাংবাদিকদের বিভিন্ন প্রশ্নের জবাব দেন আইসিসিবি সভাপতি। ১৬ বছর ধরে শেখ হাসিনা সরকারের প্রতি ব্যবসায়ীদের নিরঙ্কুশ সমর্থন নিয়ে প্রশ্ন করেন এক সাংবাদিক। তিনি বলেন, ‘আপনারা (ব্যবসায়ীরা) এখন বলছেন যে দেশের ছাত্ররা অনেক বড় কাজ করেছে। আর আপনারা অধ্যাপক মুহাম্মদ ইউনূসের নেতৃত্বে নতুন সরকারকে সমর্থন দেবেন। আপনারা এসব কথা বলার নৈতিক অধিকার রাখেন কি না?’

এ প্রশ্নের জবাবে আইসিসিবি সভাপতি মাহবুবুর রহমান বলেন, ‘গত বছর বঙ্গবন্ধু আন্তর্জাতিক সম্মেলন কেন্দ্রে (বিআইসিসি) ব্যবসায়ী সম্মেলন করা হয়। সেখানে বলা হয়েছিল, “শেখ হাসিনার সরকার, বারবার দরকার।” তো সেভাবে শেখ হাসিনার সরকার এসেছে। এখন যদি আপনাকে আমন্ত্রণ জানানো হয় যে আপনি সরকারপ্রধানের সঙ্গে সভা করবেন, আর আপনি ঘরে বসে থাকলেন। আপনার এক ঘাড়ে যদি দুই মাথা থাকে, তাহলে আপনি তা উপেক্ষা করতে পারবেন। আমাদের ঘাড়ে দুই মাথা ছিল না, এক মাথাই ছিল।’

মাহবুবুর রহমান বলেন, ‘আমাদের যখন আমন্ত্রণ জানানো হয়েছিল, আমরা তা ফিরিয়ে দিতে পারিনি; আমাকে যেতে হয়েছে। ব্যবসায়ীদের মধ্যে যে কেউ যেকোনো দলকে সমর্থন করতে পারেন। এটা নিয়ে ভুল-বোঝাবুঝির কারণ নেই। আমরা দেশের অর্থনীতিকে এগিয়ে নিয়ে যেতে চাই।’

গত বছরের জুলাই মাসে বঙ্গবন্ধু আন্তর্জাতিক সম্মেলন কেন্দ্রে (বিআইসিসি) ব্যবসায়ী সম্মেলন আয়োজন করে এফবিসিসিআই। সেখানে সব মিলিয়ে ৩১ ব্যবসায়ী বক্তব্য দেন। তাদের বেশির ভাগ সরাসরি বলেন, প্রধানমন্ত্রী হিসেবে শেখ হাসিনাকে আবারও চান তারা। কয়েকজন স্লোগানে স্লোগানে একই দাবি জানান। স্লোগানটি ছিল, ‘শেখ হাসিনার সরকার, বারবার দরকার।’

আজকের সংবাদ সম্মেলনে আরেক সাংবাদিক প্রশ্ন করেন, ব্যবসায়ীরা কয়েক বছর ধরে আওয়ামী লীগ সরকার তথা শেখ হাসিনা সরকারের চাপের মধ্যে ছিলেন কি না। এর জবাবে মাহবুবুর রহমান বলেন, ‘আপনি যে চাপের কথা বলেছেন, সাংবাদিক হিসেবে আপনিও এত দিন সেই চাপের মধ্যে ছিলেন। যারাই তাদের (আওয়ামী লীগ সরকার) সমর্থন করেনি, তাদের ওপরেই তারা খড়্গহস্ত হয়েছিল। এ রকম যথেষ্ট প্রমাণ আছে। আমরা তখন চাপের মধ্যে ছিলাম।’

আরেকটি প্রশ্ন ছিল, গত ১৬ বছর আওয়ামী লীগ সরকারের শাসনামলে ব্যবসায়ী সংগঠনগুলোর ব্যাপক রাজনীতিকরণ হয়েছে এবং সরকারের সঙ্গে মিলে গেছে-ব্যবসায়ীদের এই নৈতিক পতন কেন হয়েছে? এর জবাবে মাহবুবুর রহমান বলেন, এই সংস্কৃতি বহু পুরোনো। স্বাধীনতার আগে থেকেই তা চলে আসছে। পাকিস্তান সরকারের কাছ থেকে কিছু ব্যবসায়ী তখন সব সুবিধা নিতেন। এ বঞ্চনার কারণেই আমরা পাকিস্তানের বিরুদ্ধে যুদ্ধ করেছিলাম। এখন ৫০ বছর পর আবার নতুন করে দেশকে সামনে এগিয়ে নেওয়ার সুযোগ এসেছে।

যেসব ব্যবসায়ী গোষ্ঠী দুর্নীতি ও পাচারের সঙ্গে সম্পৃক্ত, তাদের এখন ব্যবসায়ী কমিউনিটিতে ‘নো’ বলবেন কি না, এমন প্রশ্ন করেন আরেক সাংবাদিক। এর জবাবে মাহবুবুর রহমান বলেন, ‘আমাদের নো বা ইয়েসের জন্য তারা অপেক্ষা করে না। যখন যে সরকার থাকে, তারা তার পক্ষেই স্লোগান দেয়। এভাবে রং পরিবর্তন ও ভোল পাল্টায় ওই সুযোগসন্ধানী ব্যবসায়ীরা।’

নতুন অন্তর্বর্তীকালীন সরকারে বেসরকারি খাত থেকে কোনো প্রতিনিধি থাকার প্রত্যাশা করেন কি না, তা জানতে চান আরেক সাংবাদিক। এর জবাবে মাহবুবুর রহমান বলেন, ‘আমরা কখনোই এ ধরনের দাবি করিনি। আমাদের কাজ হলো ব্যবসা করা। সরকারের কাছে বিভিন্ন সুযোগ-সুবিধা চাইব; সরকার তা পূরণ করবে। তাহলেই ব্যবসা-বাণিজ্য চলবে।’"
2024-08-09 23:58:37,লুট করার সময় ধরা ৭ জনকে কারাদণ্ড,"নারায়ণণগঞ্জের বন্দর উপজেলার তৃতীয় শীতলক্ষ্যা সেতুর টোলপ্লাজা এলাকায় লুট করে পালিয়ে যাওয়ার সময় জনতার হাতে ধরা সাতজনকে কারাদণ্ড দিয়েছেন ভ্রাম্যমান আদালত।

শুক্রবার রাত নয়টায় জেলা প্রশাসনের নির্বাহী ম্যাজিস্ট্রেট রবিন মিয়া তাদেরকে এই কারাদণ্ড প্রদান করেন। এর আগে বিকেলে মাইক্রোবাসযোগে জনসাধারণের জিনিসপত্র লুট করে পালিয়ে যাওয়ার সময় স্থানীয় লোকজন তাদেরকে ধরে এবং মাইক্রোবাসে আগুন ধরিয়ে দেয়। পরে সেনাবাহিনীর কাছে তাদেরকে সোপর্দ করে।

দণ্ডপ্রাপ্তরা হলেন- বন্দর উপজেলার রূপালী এলাকার সাহেব আলীর ছেলে মজিবর (৪২), একই এলাকার মৃত ওয়ালী মিয়ার ছেলে মো. কবির (৬৫), একই উপজেলার সালেহনগর এলাকার সৈয়দ সামসুউদ্দিনের ছেলে মাসুদ (৩৫), মো. বাছেদ মিয়ার ছেলে মো. মিন্টু (৩৭), আক্তার হায়দারের ছেলে মো. সুমন (৪০), নারায়ণ দত্তের ছেলে মো. সুমন (৪৫) ও বন্দর উপজেলার নবীগঞ্জ এলাকার দেলোয়ার হোসেনের ছেলে মো. রুবেল (৩০)।

এ বিষয়ে নির্বাহী ম্যাজিস্ট্রেট মোহাম্মদ রবিন মিয়া বলেন, লুট করার অভিযোগে আটক সাতজনের প্রত্যেককে ১৫ দিন করে কারাদণ্ড প্রদান করা হয়েছে।

গত বৃহস্পতিবার দুপুরে জালকুড়ি এলাকায় পুলিশ ফাঁড়ির মালামাল লুট করার সময় চারজনকে ধরেন স্কাউট সদস্যরা। পরে জেলা প্রশাসনের নির্বাহী ম্যাজিস্ট্রেট রবিন মিয়া তাদেরকে ১৫ দিনের কারাদণ্ড প্রদান করেন।

জেলা প্রশাসক মাহমুদুল হক বলেন, লুটপাট বন্ধে জেলা প্রশাসনের অভিযান অব্যহত থাকবে।"
2024-08-09 23:58:34,রাজনীতিমুক্ত করাসহ ১১ দাবিতে অনড় পুলিশ,"পুলিশকে ‘রাজনীতিমুক্ত’ রেখে নিরপেক্ষভাবে কাজ করার সুযোগ দেওয়াসহ ১১ দফা দাবি আদায়ে অনড় নন-ক্যাডার পুলিশ সদস্য ও কর্মকর্তারা। সব দাবি না মানা পর্যন্ত তারা কর্মবিরতি চালিয়ে যাওয়ার কথা জানিয়েছেন। গতকাল শুক্রবার রাজধানীর রাজারবাগ পুলিশ লাইন্সে নবনিযুক্ত মহাপরিদর্শক (আইজিপি) ময়নুল ইসলামের সঙ্গে আলোচনার সময় তারা এ কথা জানান। এ সময় আইজিপি তাদের দাবি মেনে নেওয়ার আশ্বাস দেন। এদিকে প্রশাসনিক কারণে বিভিন্ন সময় সাময়িক বরখাস্ত হওয়া নন-ক্যাডার পুলিশ সদস্যদের বরখাস্তের আদেশ প্রত্যাহার করেছে পুলিশ সদরদপ্তর।

শেখ হাসিনা সরকারের পতনের পর পুলিশের বিভিন্ন স্থাপনায় হামলা, ভাঙচুর ও অগ্নিসংযোগ করা হয়। এতে অনেক পুলিশ সদস্য হতাহত হন। এ পরিস্থিতিতে তিন দিন ধরে কর্মবিরতিতে রয়েছেন নন-ক্যাডার পুলিশ (পরিদর্শক থেকে কনস্টেবল) সদস্য ও কর্মকর্তারা। তাদের কর্মক্ষেত্রে ফেরাতে গতকাল বিকেলে রাজারবাগে আলোচনায় বসেন আইজিপি। সেখানে স্বরাষ্ট্র মন্ত্রণালয়বিষয়ক উপদেষ্টার থাকার কথা ছিল। সভায় পুলিশের ক্যাডার কর্মকর্তাদের বিরুদ্ধে ক্ষোভ প্রকাশ করেন কর্মবিরতিতে থাকা সদস্যরা। শিক্ষার্থীদের আন্দোলন এবং সরকার পতনের পর বহু পুলিশ হতাহতের জন্য তারা ঊর্ধ্বতন কর্মকর্তাদের দায়ী করেন।

সভায় প্রচণ্ড হট্টগোলের মধ্যে আইজিপির উদ্দেশে বলা হয়, ১১ দফা দাবির প্রতিটিই মানতে হবে। দু-একটি দাবি পূরণের জন্য কিছুটা সময় লাগতে পারে, সে ক্ষেত্রে লিখিত প্রতিশ্রুতি দিতে হবে। সব দাবি পূরণ না হওয়া পর্যন্ত পুলিশ সদস্যরা ইউনিফর্ম পরবেন না।

সভায় একজন বলেন, ঢাকা মহানগরে কর্মরত ওসিসহ সব কর্মকর্তাকে বদলি করতে হবে। যারা এতদিন দায়িত্ব পাননি বা গুরুত্বপূর্ণ পদে ছিলেন না, তাদের দায়িত্বে আনতে হবে। সে ক্ষেত্রে ঊর্ধ্বতন কর্মকর্তাদের পছন্দের পাশাপাশি আন্দোলনরত পুলিশ সদস্যদের মতও নিতে হবে। অনেক স্থানে কাজে যোগ দেওয়ার জন্য কর্মকর্তারা পুলিশ সদস্যদের চাপ দিচ্ছেন– এটা যেন না করা হয়। খুলনায় কর্মক্ষেত্রে অনুপস্থিত সদস্যদের বিরুদ্ধে ব্যবস্থা নেওয়া হচ্ছে, অনেক ক্ষেত্রে কাজে যোগ দেওয়ার জন্য হুমকি দেওয়া হচ্ছে। এখনই যদি ঊর্ধ্বতনরা এমন করেন, তাহলে ভবিষ্যতে কী হতে পারে ভেবে তারা আতঙ্কিত।

সভায় দাবি করা হয়, সাম্প্রতিক সহিংসতায় ঢাকা মহানগরে নিহত আট পুলিশ সদস্যের লাশ পাওয়া গেছে। তবে দুইশর বেশি পুলিশ সদস্য মারা যাওয়ার তথ্য রয়েছে। সারাদেশে এই সংখ্যা অন্তত ১ হাজার। তাদের লাশ কোথায়, তা জানতে চান কর্মবিরতিতে থাকা পুলিশ সদস্যরা। তাদের দাফন করা হয়েছে কিনা, কোনো গণকবরে তাদের লাশ রয়েছে কিনা– সেটি তাদের পরিবারকে জানতে দেওয়ার দাবি করা হয়।

আইজিপি জানান, সব দাবি মেনে নেওয়া হবে। এর মধ্যে যেগুলো তাঁর পর্যায়ে পূরণ করা সম্ভব, তিনি করবেন। বাকিগুলো মন্ত্রণালয়ের মাধ্যমে পূরণের ব্যবস্থা করা হবে। এজন্য রোববার স্বরাষ্ট্র মন্ত্রণালয়ে বৈঠক হবে। ১১ দফা দাবি পূরণের বিষয়ে কমিটি করে দেওয়া হয়েছে বলেও জানান তিনি।

পুলিশপ্রধান বলেন, পুলিশ ছাড়া দেশে শৃঙ্খলা বজায় রাখা সম্ভব নয়। এরই মধ্যে বিভিন্ন স্থানে নানা রকম ঘটনার কথা শোনা যাচ্ছে। তাই পুলিশকে দায়িত্বে ফিরতে হবে। এখনকার পুলিশ জনগণের কাছে দায়বদ্ধ। বৈষম্যবিরোধী সমাজ গড়তে তাদের ভূমিকা রাখতে হবে। কোথাও কোনো হয়রানির ঘটনা ঘটবে না। যিনি সেবা দিতে পারবেন, তিনিই পুলিশে থাকবেন।

তিনি বলেন, সাম্প্রতিক ঘটনায় অনেক ছাত্র-জনতা নিহত হয়েছেন। অনেক পুলিশ সদস্য দায়িত্ব পালন করতে গিয়ে প্রাণ দিয়েছেন। তাদের পরিবারের যে ক্ষতি হয়েছে, তা কোটি টাকা দিয়েও পূরণ করা যাবে না। এই কষ্ট যেমন আপনাদের, তেমনি আমাদের প্রত্যেকের।

পুলিশ সদস্যদের ১১ দফা দাবির মধ্যে রয়েছে– বৈষম্যবিরোধী ছাত্র আন্দোলনে পুলিশ সদস্য হত্যার বিচার করা, পুলিশ কোনো সরকার বা রাজনৈতিক দলের অধীনে কাজ করবে না, পুলিশ নিরপেক্ষ ভূমিকা পালন করে দেশের জনগণের সেবা তথা রাষ্ট্রের নিরাপত্তার জন্য নিয়োজিত থাকবে, দিনে ৮ ঘণ্টার বেশি দায়িত্ব দেওয়া যাবে না, অধস্তন কর্মচারীরা ঊর্ধ্বতন কর্মকর্তাদের কোনো অবৈধ বা মৌখিক আদেশ পালন করবেন না, অধস্তন কর্মচারীদের পদোন্নতির ক্ষেত্রে ঊর্ধ্বতন কর্মকর্তাদের পদোন্নতির মতো পন্থা অবলম্বন করতে হবে, বার্ষিক নৈমিত্তিক ছুটি ২০ দিনের পরিবর্তে ৬০ দিন করতে হবে, ঊর্ধ্বতন কর্মকর্তাদের মতো অধস্তনদের সোর্স মানি দিতে হবে, পুলিশের প্রতিটি ইউনিটে ১০ তারিখের মধ্যে টিএ এবং ডিএ বিল পরিশোধ করতে হবে, নতুন বেতন স্কেল প্রণয়ন করতে হবে, ঝুঁকি ভাতা বাড়াতে হবে, পুলিশ সদরদপ্তর থেকে শুরু করে প্রতিটি পুলিশ লাইন্স, থানা, ফাঁড়ি, গার্ড, ক্যাম্পের নিরাপত্তাবেষ্টনী জোরদার করে নিরাপদ কর্মস্থল নিশ্চিত করতে হবে।"
2024-08-09 23:57:07,বাজার তদারকিতে শিক্ষার্থীরা খুশি ক্রেতা-বিক্রেতা,"বাজারে চাঁদাবাজি বন্ধ ও নিত্যপণ্যের যৌক্তিক দর নিশ্চিত করতে তদারকি আরও বাড়িয়েছেন শিক্ষার্থীরা। তারা পণ্যের মূল্যতালিকা ঝোলানো নিশ্চিত করা, দোকানের সামনে পরিচ্ছন্ন রাখাসহ নানা বিষয়ে নজরদারি করছেন। গতকাল শুক্রবার রাজধানীর রাজাবাজার, কারওয়ান বাজার, মিরপুর-১ সহ বিভিন্ন বাজারে দেখা গেছে শিক্ষার্থীরা তৎপর। এ ছাড়া কুমিল্লা, রাজশাহী, ব্রাহ্মণবাড়িয়াসহ বিভিন্ন স্থানে শিক্ষার্থীরা বাজার তদারকিতে নেমেছেন বলে জানা গেছে। শিক্ষার্থীদের এমন উদ্যোগে ক্রেতাদের পাশাপাশি খুশি বিক্রেতারাও।

এদিকে সেনাবাহিনীও এ বিষয়ে তৎপর। কারওয়ান বাজার থেকে চাঁদা নিতে আসায় গতকাল সকালের দিকে তিনজনকে সেনাবাহিনী ধরে নিয়ে গেছে বলে জানিয়েছেন দুই শিক্ষার্থী। তবে তাদের নাম এবং কোন থানায় নেওয়া হয়েছে, তা নিশ্চিত করতে পারেননি শিক্ষার্থীরা।

বৃহস্পতিবার রাত সাড়ে ১০টার দিকে কারওয়ান বাজারে দেখা গেছে, শিক্ষার্থীদের বড় একটি দল সবজির আড়তে তদারকি করছে। তারা তদারকি করছেন ফুটপাতের ফলের দোকানগুলোতেও। এ সময় মাইকিং করা হচ্ছিল, আপনারা কেউ কোনো চাঁদাবাজকে টাকা দেবেন না, ন্যায্য দরে সবজি বিক্রি করবেন। গতকাল শুক্রবারও এই বাজারে শিক্ষার্থীদের দুটি দল সকাল থেকে তদারকি করে। খুচরা ও পাইকারি বাজারে পণ্যের দামের পার্থক্য, চাঁদাবাজি ও সিন্ডিকেটের তথ্য সংগ্রহের চেষ্টা করেন তারা।

শিক্ষার্থীদের এমন তদারকি প্রসঙ্গে ক্রেতারা বলছেন, এভাবে দেশে পরিবর্তন আনতে পারলে সাধারণ মানুষের কষ্ট কিছুটা হলেও দূর হবে। গতকাল কারওয়ান বাজারে বেসরকারি চাকরিজীবী আব্দুল আলী সমকালকে বলেন, এটা খুব ভালো পদক্ষেপ। দাম কিছুটা হলেও কমছে। কম দামে নিত্যপণ্য কিনতে পারলে মানুষের মনে কিছুটা হলেও স্বস্তি ফিরবে।

ব্যবসায়ীরা বলছেন, পণ্য সরবরাহ ব্যবস্থায় চাঁদাবাজি না থাকলে এবং সরবরাহ ব্যবস্থা ঠিক থাকলে সবজির দর অর্ধেকে নেমে আসবে। একইভাবে অন্যান্য পণ্যের দরও উল্লেখযোগ্যভাবে কমবে।

গতকাল কারওয়ান বাজারের সবজি ব্যবসায়ী

রাসেল আহমেদ সমকালকে বলেন, এভাবে কড়া নজরদারি থাকলে ভালো। চাঁদা না নিলে সবজির দাম অনেক কমে যাবে। কিন্তু এ ধারা কতদিন থাকবে এটাই প্রশ্ন।

ঢাকা বিশ্ববিদ্যালয়ের শিক্ষার্থী শফিকুল ইসলাম ও তেজগাঁওয়ের কারওয়ান বাজার ও ফার্মগেট এলাকায় অস্থায়ীভাবে বাজার তদারকির সমন্বয়কের দায়িত্বে থাকা এশিয়া প্যাসিফিক বিশ্ববিদ্যালয়ের শিক্ষার্থী আফফান হোসেন জানান, চাঁদা নিতে আসায় তিনজনকে সেনাবাহিনী আটক করে নিয়ে গেছে। শফিকুল ইসলাম বলেন, ‘একজন ব্যবসায়ী ফোন করে জানিয়েছেন, সকালে চাঁদা নিতে আসায় তিনজনকে সেনাবাহিনী ধরে নিয়ে গেছে। তাদের মধ্যে দুইজন নারী এবং একজন পুরুষ।’

তিনি বলেন, বাজার তদারকি করার জন্য অস্থায়ী একটা সমন্বয়ক কমিটি করার বিষয়ে আলোচনা চলছে। এটি করা হলে এলাকাভিত্তিক কিছু সময় দায়িত্ব পালন করবেন শিক্ষার্থীরা।

আফফান হোসেন বলেন, ‘পরিস্থিতি ঠিক না হওয়া পর্যন্ত আমরা তদারকি করব। আগামীকাল তেজগাঁওয়ের নাখালপাড়া বাজারে পণ্যমূল্য ঠিক আছে কিনা কিংবা কেউ চাঁদাবাজি করছে কিনা, তা জানার চেষ্টা করবেন শিক্ষার্থীরা। যাদের বিরুদ্ধে অনিয়মের প্রমাণ মিলবে তাদের ছবি এবং ফোন নম্বর সেনাবাহিনীকে দেওয়া হবে। ব্যবসায়ীদের প্রতিও আমরা আহ্বান রাখছি চাঁদাবাজদের ছবি ও ফোন নম্বরসহ বিস্তারিত তথ্য দেওয়ার জন্য।’ কারা চাঁদা নিতে আসছে এ প্রশ্নের জবাবে তিনি বলেন, সাবেক সরকারদলীয় লোকদের পাশাপাশি নতুন করে অন্য দলের কিছু নেতাকর্মীর নাম শোনা যাচ্ছে ফুটপাত দখলের। এ বিষয়ে বিএনপির নেতারা জানিয়েছেন কেউ তাদের নাম ভাঙিয়ে চাঁদা নিলে সরাসরি সেনাবাহিনীর হাতে তুলে দিতে।"
2024-08-09 23:53:00,চাকরিতে যোগদান করলেন ঢাবি অধ্যাপক মোর্শেদ খান,"'অন্যায়ভাবে চাকরিতচ্যুতির' দীর্ঘদিন পর ঢাকা বিশ্ববিদ্যালয়ের (ঢাবি) মার্কেটিং বিভাগে পুনরায় যোগদান করেছেন বিএনপিপন্থী শিক্ষকদের সংগঠন সাদা দলের সাবেক যুগ্ম আহ্বায়ক অধ্যাপক ড. মো. মোর্শেদ হাসান খান।

গত বুধবার মামলা নিষ্পত্তির রায়ের কপি সংযুক্ত করে ঢাকা বিশ্ববিদ্যালয়ের উপাচার্যের কাছে কাজে যোগদানের আবেদন করেন তিনি।

জানা যায়, ২০১৮ সালের ২৬ মার্চ একটি জাতীয় দৈনিকের স্বাধীনতা দিবস সংখ্যায় বিশ্ববিদ্যালয়ের বিএনপিন্থী শিক্ষকদের সংগঠন সাদা দলের সাবেক যুগ্ম আহ্বায়ক মোর্শেদ হাসান খান ‘জ্যোতির্ময় জিয়া’ শিরোনামে একটি নিবন্ধ লেখেন। সেখানে শেখ মুজিবুর রহমানের অবমাননা এবং মুক্তিযুদ্ধের ইতিহাস বিকৃতির অভিযোগ এনে পরদিন বিক্ষোভ করেন ছাত্রলীগের নেতাকর্মীরা।

পরে ২ এপ্রিল বিশ্ববিদ্যালয় কর্তৃপক্ষ মোর্শেদ হাসান খানকে বিশ্ববিদ্যালয়ের অ্যাকাডেমিক ও প্রশাসনিক সব কার্যক্রম থেকে সাময়িক অব্যাহতি দেয়। এ ছাড়া প্রো-ভিসি (প্রশাসন) প্রফেসর মুহাম্মদ সামাদকে আহ্বায়ক করে ৫ সদস্যের একটি তদন্ত কমিটি গঠন করে। ২০২০ সালের ৯ সেপ্টেম্বর প্রফেসর মোর্শেদ হাসান খানকে চাকরি থেকে অব্যাহতি দেয় ঢাকা বিশ্ববিদ্যালয় সিন্ডিকেট।

পরে তিনি আদালতের দ্বারস্থ হন এবং তাকে চাকরি থেকে অপসারণের আদেশ কেনো অবৈধ ঘোষণা করা হবে না, তা জানতে চেয়ে রুল জারি করেন হাই কোর্ট। তার আবেদনপত্র সূত্রে জানা যায়, এ নিয়ে আইনি লড়াইয়ে গেলে ২০২৩ সালের ১৪ ডিসেম্বর মামলা নিষ্পত্তি হয়। রায়ের পরিপ্রেক্ষিতে ঢাকা বিশ্ববিদ্যালয়ের ভিসি বরাবর মার্কেটিং বিভাগে যোগদানের আবেদন করেছেন প্রফেসর ড. মো. মোর্শেদ হাসান খান।

এদিকে দীর্ঘদিন পর কর্মস্থলে ফেরায় ফুলের শুভেচ্ছায় সিক্ত হন ড. মোর্শেদ হাসান খান। তাকে তার সহকর্মী ও বিভাগের কর্মকর্তা-কর্মচারীরা শুভেচ্ছা ও অভিনন্দন জানান।"
2024-08-09 23:22:25,অন্তর্বর্তী সরকারের অগ্রাধিকার ও রাষ্ট্র সংস্কারের দায়,"নোবেলজয়ী ড. মুহাম্মদ ইউনূসের নেতৃত্বে বৃহস্পতিবার যাত্রা শুরু করেছে অন্তর্বর্তীকালীন সরকার। তাদেরকে আমার আন্তরিক অভিনন্দন। এই ঐতিহাসিক যাত্রার শুরুতেই তাদের প্রতি আমার শুভকামনা রইল। আমি এই সরকারের সফলতা কামনা করছি। সোমবার শেখ হাসিনা সরকারের পতনের পর অন্তর্বর্তীকালীন সরকারের শপথের আগে দেশ কার্যত সরকারহীন হয়ে পড়েছিল। অবশেষে নতুন সরকারের উপদেষ্টাদের শপথের মাধ্যমে প্রায় ৮০ ঘণ্টা পর সরকারহীনতার অবসান ঘটে। স্বাভাবিকভাবেই অন্তর্বর্তীকালীন সরকারের সামনে অনেক চ্যালেঞ্জ। কিছু কাজ আছে জরুরি ভিত্তিতে করতে হবে। পাশাপাশি মধ্য ও দীর্ঘমেয়াদি চ্যালেঞ্জের বিষয়ও মাথায় রাখতে হবে।

জরুরি চ্যালেঞ্জের প্রথম কাজ অবশ্যই আইনশৃঙ্খলা পরিস্থিতি নিয়ন্ত্রণে আনা। আগের সরকারের পতনের মধ্য দিয়ে প্রশাসনিক যে শূন্যতা তৈরি হয়েছিল, তার কারণে আইনশৃঙ্খলা ব্যবস্থা প্রায় ভেঙে পড়েছিল। আমাদের পুলিশ বাহিনী দলীয় বাহিনীতে পরিণত হয়। এতদিন এক ব্যক্তির শাসন কায়েম ছিল। তাঁর পতনের মধ্য দিয়ে পুরো প্রশাসনিক ব্যবস্থাই ভেঙে পড়েছে। তাঁর সঙ্গে অনেকেই পালিয়ে গেছেন। আমাদের আইনশৃঙ্খলা বাহিনীকে পুনর্গঠন করা, জোড়া লাগানোর কাজ জরুরি ভিত্তিতে করতে হবে যাতে মানুষের জানমালের নিরাপত্তা নিশ্চিত হয় এবং মানুষের মধ্যে আস্থা ফিরে আসে।

প্রশাসনিক সংস্কারের কাজেও হাত দিতে হবে। প্রশাসন চরম দলীয়করণের শিকার ও দুর্নীতিগ্রস্ত হয়েছে; যার কিছু নজির আমরা দেখেছি। জাতীয় রাজস্ব বোর্ডের (এনবিআর) কর্মকর্তা মতিউর রহমানের খবর সংবাদমাধ্যমে প্রকাশ হয়েছে। তিনি ক্ষমতার অপব্যবহার করে দুর্নীতির মাধ্যমে সম্পদের পাহাড় গড়ে তুলেছেন; বাড়ি, গাড়ি, ফ্ল্যাট, প্লট, জমি, ব্যবসা, শেয়ার ব্যবসা, ব্যাংকে বিপুল অর্থ– কোনো কিছুই বাদ নেই। অনুসন্ধান করলে প্রশাসনের সর্বত্র এমন মতিউরদের পাওয়া যাবে। তা ছাড়া প্রশাসন অনেক ক্ষেত্রে জনবিরোধীও হয়ে উঠেছিল। সে জন্য ঢেলে সাজিয়ে একটা কার্যকর প্রশাসন গড়ে তুলতে হবে।

গত সরকারের আমলে আমাদের কতগুলো রাষ্ট্রীয় প্রতিষ্ঠান ভেঙে পড়ে। সেগুলো মেরামতেও অন্তর্বর্তীকালীন সরকারকে নজর দিতে হবে। যেমন নির্বাচন কমিশন, আদালত। আমি অনেক দিন ধরেই বলে আসছি, নির্বাচন কমিশন দলীয়করণের ফলে মানুষ নির্বাচন ব্যবস্থার ওপর থেকে আস্থা হারিয়ে ফেলেছে। যে কারণে মানুষ ভোটাধিকার হারিয়েছিল। চাইলেই তারা ভোট দিতে পারবে কিনা কিংবা ভোট দিতে পারলেও সঠিকভাবে হবে কিনা– এ নিয়ে সংশয় ছিল ব্যাপক। এটা নির্বাচনী ব্যবস্থা ভেঙে পড়ার নজির। রাষ্ট্রীয় প্রতিষ্ঠানগুলো দলীয়করণের কবলে পড়ে অযোগ্য, অদক্ষ ও দুর্নীতিগ্রস্তদের পুনর্বাসন কেন্দ্রে পরিণত হয়। মধ্য মেয়াদে কিংবা দীর্ঘ মেয়াদে হলেও এ প্রতিষ্ঠানগুলোকে জনবান্ধব, দুর্নীতিমুক্ত ও কার্যকর হিসেবে গড়ে তুলতে হবে। প্রশাসন ও রাষ্ট্রীয় প্রতিষ্ঠানগুলোকে ঢেলে সাজাতে হলে কিছু ক্ষেত্রে পুরোনোদের সরিয়ে নতুন লোক নিয়োগ দিতে হবে এবং অপরাধীদের বিচারের আওতায় আনতে হবে। নির্বাচন কমিশনের যে অবস্থা, এটি পুনর্গঠনের বিকল্প নেই। সুষ্ঠু নির্বাচনের জন্য কার্যকর কমিশন জরুরি।

অর্থনৈতিক সংকট কাটানোর বিষয়ও অন্তর্বর্তীকালীন সরকারের অগ্রাধিকারে থাকতে হবে। অনেক দিন ধরেই আমাদের ডলার সংকট। রিজার্ভের পরিমাণও দিন দিন কমে যাচ্ছে। বিশেষ করে শিক্ষার্থীদের আন্দোলনের সঙ্গে একাত্মতা পোষণ করে গত মাসে প্রবাসীরা রেমিট্যান্স পাঠানো কমিয়ে দেন। এখন প্রবাসীদের আস্থায় এনে ব্যাংকিং চ্যানেলে রেমিট্যান্স পাঠানোর ক্ষেত্রে উৎসাহিত করলে ডলার ও রিজার্ভ সংকট কাটাতে ভূমিকা রাখবে। সাধারণ মানুষের জন্য দ্রব্যমূল্যের ঊর্ধ্বগতি বড় সমস্যা।

নিত্যপণ্যের বাজারে স্থিতিশীলতার মাধ্যমে জনমনে স্বস্তি ফিরিয়ে আনতে হবে। অর্থনৈতিক সংকট থেকে দেশকে তুলে আনতে পারলে এ সরকারের পথচলা সহজ হবে।

যাদের আত্মত্যাগের বিনিময়ে কর্তৃত্ববাদী শাসনের পতন ঘটেছে; অন্তর্বর্তীকালীন সরকারের অগ্রাধিকারে তাদেরও থাকা চাই। অর্থাৎ শিক্ষার্থীদের আন্দোলনে যারা নিহত ও আহত হয়েছে, তাদের তালিকা করা জরুরি। নিহতদের পরিবারকে যথাসম্ভব ক্ষতিপূরণ দেওয়ার ব্যবস্থা এবং আহতদের যথাযথ চিকিৎসা নিশ্চিত করা। একই সঙ্গে যারা অপকর্ম করেছে; আন্দোলনকারীদের হতাহতের সঙ্গে জড়িত, তাদের দৃষ্টান্তমূলক শাস্তির ব্যবস্থা করা দরকার। ইতোমধ্যে আমরা দেখেছি, অনেক অপরাধী পালিয়ে গেছে। অনেকে সেনাবাহিনীর হেফাজতে আছে; তারা যাতে পালিয়ে যেতে না পারে। এ জন্য সুষ্ঠু ও নিরপেক্ষ তদন্ত হওয়া দরকার; সে জন্য জাতিসংঘের অন্তর্ভুক্তিও গুরুত্বপূর্ণ। অন্যান্য অপরাধী– যারা ব্যাংক লুট করেছে; দেশের অর্থ বিদেশে পাচার করেছে; দুর্নীতি, দুর্বৃত্তায়ন ও চাঁদাবাজি করেছে, তাদেরও বিচার হওয়া দরকার।

দীর্ঘ মেয়াদে চ্যালেঞ্জ হিসেবে আমি বলব, রাষ্ট্র মেরামত করতে হবে। ২০১৮ সালে আমরা দেখেছি, শিক্ষার্থীরা যখন নিরাপদ সড়কের আন্দোলন করেছে, তখনও রাষ্ট্র মেরামতের দাবি তুলেছে। সেই মেরামত হয়নি বলেই তা সরকারের পতন ডেকে এনেছে। এর পুনরাবৃত্তি ঠেকানো যাবে, যদি কতগুলো সুদূরপ্রসারী সংস্কারে হাত দেওয়া হয়। যেমন সংবিধান সংস্কার; আইনকানুন, বিধিবিধানে পরিবর্তন। যেমন বিচারক নিয়োগের বিষয় ঠিক করা। এগুলো হয়তো অন্তর্বর্তীকালীন সরকার বাস্তবায়ন করতে পারবে না। কিন্তু এই পরিবর্তন আনতে হলে রাজনৈতিক বন্দোবস্ত হওয়া দরকার। রাজনৈতিক দলগুলোর সঙ্গে আলাপ-আলোচনা করে রাজনৈতিক সমঝোতা করতে হবে। তাদের মধ্যে লিখিত চুক্তি করা যেতে পারে যে, তারা ক্ষমতায় গেলে সেগুলো বাস্তবায়ন করবে। তবে সেই ঐকমত্য এখনই হওয়া চাই। যেমন আমরা বলেছি, একটা জাতীয় সনদ প্রণীত হতে পারে। সেখানে যে বিষয়গুলোতে ঐকমত্য হওয়া দরকার, সেগুলো লিখিত থাকবে এবং নির্বাচনের মাধ্যমে ক্ষমতায় যাওয়ার পর সেগুলো বাস্তবায়নে তারা অঙ্গীকারবদ্ধ হবে।

ছাত্র-জনতার অভ্যুত্থানের মাধ্যমে আসা এ সরকার নিয়ে মানুষের প্রত্যাশা অনেক। ড. ইউনূসের নেতৃত্বাধীন সরকারে দু’জন তরুণ প্রতিনিধিও আছেন। তারা পরিস্থিতির আলোকে অগ্রাধিকারগুলোতে যেমন ত্বরিত পদক্ষেপ নেবেন, তেমনি দীর্ঘ মেয়াদে রাষ্ট্রের সংস্কার বিষয়েও নজর দেবেন বলে আমার বিশ্বাস। আমরা এই সরকারের সফলতা চাই। কিন্তু বিগত সরকারের নিয়োগকৃত এমন ব্যক্তিবর্গ শীর্ষস্থানীয় পদে এখনও বহাল আছেন, যারা আগের সরকারের অপকর্মের সঙ্গে সম্পৃক্ত ছিলেন। এই সরকার তাদের দ্বারা ব্যর্থ হতে পারে; আমি সে ব্যাপারেও চিন্তিত।"
2024-08-09 23:20:51,সাম্রাজ্যবাদবিরোধী আন্দোলনের লড়াকু সৈনিক,"আমরা তাঁকে কমান্ডার বলতাম। তিনি আমাদের জাতীয় সম্পদ রক্ষা আন্দোলনের নেতা ছিলেন। অত্যন্ত দক্ষ ও মেধাবী প্রকৌশলী, দেশপ্রেমিক, সাম্যবাদী সমাজের স্বপ্ন দেখা মানুষটি বিশেষ করে বিদেশিদের হাত থেকে বাংলাদেশের জাতীয় সম্পদ গ্যাস ও বন্দরের সুরক্ষা নিয়ে আপসহীন ছিলেন। আমি প্রকৌশলী শেখ মুহাম্মদ শহীদুল্লাহর কথা বলছি, যিনি ৯৩ বছর বয়সে শুক্রবার বাংলাদেশ সময় সকাল ৭টায় যুক্তরাষ্ট্রে মারা যান। তাঁর মৃত্যু বাংলাদেশের সাম্রাজ্যবাদবিরোধী আন্দোলনের জন্য এক বিশাল ক্ষতি, যা পূরণ করা কঠিন। তাঁকে এ আন্দোলনের আইকন বললে ভুল হয় না।

গত শতাব্দীর শেষদিকে ১৯৯৮ সালে তিনি গঠন করেছিলেন তেল-গ্যাস-খনিজ সম্পদ বিদ্যুৎ-বন্দর রক্ষা জাতীয় কমিটি। তাতে জড়ো করেছিলেন বিভিন্ন স্তরের দেশপ্রেমিক রাজনীতিক, বিশেষজ্ঞ ও ব্যক্তিকে। তাঁর নেতৃত্বে তৎকালীন আওয়ামী লীগ সরকার তো বটেই; পরবর্তী বিএনপি-জামায়াত জোট সরকারের সময়েও হাজার হাজার তরুণ-তরুণী হেঁটে গ্যাস ও বন্দর রক্ষায় একাধিক লংমার্চ করে ঢাকা থেকে দেশের বিভিন্ন প্রান্তে গিয়েছেন। হরতালও হয়েছে। দাবি জানিয়েছিলেন দেশীয় প্রতিষ্ঠান বাপেক্সকে শক্তিশালী করে গ্যাস অনুসন্ধানের; দেশের সম্পদ দেশে রাখার। প্রতি জেলায় তিনি গঠন করেছেন তেল-গ্যাস-খনিজ সম্পদ বিদ্যুৎ-বন্দর রক্ষা জাতীয় কমিটি।

প্রকৌশলী শেখ মুহাম্মদ শহীদুল্লাহ জন্মেছিলেন খুলনার দৌলতপুরে এক নিম্ন-মধ্যবিত্ত পরিবারে। পিতা স্কুলশিক্ষক ছিলেন এবং ড. মুহম্মদ শহীদুল্লাহ্‌র প্রতি অগাধ শ্রদ্ধা ছিল তাঁর। সেই অনুপ্রেরণা থেকেই সন্তানের নাম রাখলেন মুহাম্মদ শহীদুল্লাহ। বংশের পদবি শেখ। পঞ্চম শ্রেণিতে যখন তিনি পড়তেন তখন ষষ্ঠ শ্রেণির সব বই তিনি পড়ে ফেলেছেন। স্কুলের প্রধান শিক্ষক জানতে পেরে তাঁকে নিজ কামরায় ডেকে এনে ষষ্ঠ শ্রেণির পরীক্ষা নিলেন। তারপর বসিয়ে দিলেন ষষ্ঠ শ্রেণির পরীক্ষায়। অবাক করে দিয়ে তিনি প্রথম হলেন। তাঁর মেধায় বিস্মিত হয়ে তাঁকে অটো প্রমোশন দিলেন স্কুলের শিক্ষকরা।

১৯৫১ সালে একটি মাত্র কাপড় ছিল তাঁর। তখন তিনি আহসানউল্লাহ ইঞ্জিনিয়ারিং কলেজে (আজকের বাংলাদেশ প্রকৌশল বিশ্ববিদ্যালয় বা বুয়েট) সিভিল ডিপার্টমেন্টের ছাত্র। প্রিন্সিপাল ছিলেন একজন ব্রিটিশ। বললেন, পাজামা-পাঞ্জাবি পরে কলেজে আসা যাবে না। পরতে হবে প্যান্ট-শার্ট। ব্রিটিশ প্রিন্সিপালের সিদ্ধান্তের বিরুদ্ধে একাই প্রতিবাদ করে বহিষ্কার হলেন আহসানউল্লাহ কলেজ থেকে। পাজামা-পাঞ্জাবি রাতে ধুয়ে আবার সকালে ক্লাসে যাওয়া। ব্রিটিশ প্রিন্সিপাল অন্য ছাত্র-শিক্ষকদের অনুরোধে অত্যন্ত মেধাবী এই ছাত্রের বহিষ্কারাদেশ তুলে নিলেন। মেনে নিলেন তাঁর দাবি। পাস করে কিছুদিন চাকরি করে নিজে গড়ে তুললেন একটি ইঞ্জিনিয়ারিং কনসালট্যান্সি ফার্ম, যা সে সময়ে কেউ চিন্তা বা সাহস কোনোটাই করেননি।

অন্যদিকে গোপন কমিউনিস্ট পার্টির সঙ্গে যোগাযোগ রাখতেন। পার্টি সদস্য না হয়েও তাদের সাহায্য করতেন নানাভাবে। ১৯৭০ সালে কমরেড সুখেন্দু দস্তিদারকে মার্ক্সবাদী নামে একটি বুলেটিন ছাপিয়ে নিজ গাড়িতে করে পৌঁছে দিতে গিয়ে ধানমন্ডির ২ নম্বর রোডে পাকিস্তানি গোয়েন্দা সংস্থার হাতে গ্রেপ্তার হলেন। সামরিক আদালতে তাঁর বিচারের ব্যবস্থা হলো। আদালতে সামরিক কর্মকর্তার সঙ্গে তর্কে লিপ্ত হতেন শেখ মুহাম্মদ শহীদুল্লাহ। তাঁকে কারাদণ্ড দেওয়া হলো বিভিন্ন মেয়াদে। ১৯৭১-এ জেলেই ছিলেন। মহান মুক্তিযুদ্ধের সময় পাকিস্তান সেনাবাহিনী তাঁর বাড়িতে হামলা করে দুই ভাইকে গুলি করে মেরে ফেলে। তারপর ১৬ ডিসেম্বর ১৯৭১-এ জেল থেকে বের হয়ে খুলনার দৌলতপুরের বাড়িতে গিয়ে দেখলেন, আগুনে বসতবাড়ি সব পুড়িয়ে দিয়েছে স্থানীয় আলবদর বাহিনী। পিকিংপন্থি কমিউনিস্ট পার্টির সমর্থক ছিলেন বলে তৎকালীন আওয়ামী লীগ সরকার তাঁকে পাসপোর্ট দেয়নি। তবে ১৯৭৫ সালে পটপরিবর্তনের পর জেনারেল জিয়াউর রহমান তাঁকে তাঁর দলে যোগ দেওয়ার আহ্বান জানালে তিনি অত্যন্ত কঠোর ভাষায় যুক্তি সহকারে তা প্রত্যাখ্যান করেন। স্বৈরাচারবিরোধী জেনারেল এরশাদ আমলের আন্দোলনে তিনি কমিউনিস্ট পার্টিসহ সব বামপন্থিকে সহায়তা দেওয়া অব্যাহত রাখেন।

১৯৯৯ সালে ছাত্র আন্দোলন শেষ করে আমি তাঁর নেতৃত্বাধীন তেল-গ্যাস-খনিজ সম্পদ বিদ্যুৎ-বন্দর রক্ষা আন্দোলনে যুক্ত হই। ২০০৫ সালে সক্রিয় রাজনীতি থেকে বিদায় নেওয়ার আগে আমি ওই সংগঠনে নানা দায়িত্ব পালন করি। ২০০৩ সালে ড. গোলাম মহিউদ্দিন স্যার অসুস্থ হয়ে পড়লে জাতীয় কমিটির সদস্য সচিবের দায়িত্ব এসে আমার ওপর বর্তায়। যুক্তি ও বাস্তবতার যে কোনো ব্যাখ্যা ও পরামর্শ প্রকৌশলী শেখ মুহাম্মদ শহীদুল্লাহ সাদরে গ্রহণ করতেন।

তিনি বলতেন, ‘আমার মৃত্যুর পর আমাকে নিয়ে তুমি লিখবা, বলবা।’ আমি কল্পনাও করিনি, তাঁর মৃত্যুর পর সমকাল থেকে ফোন করে আমাকে তাঁর সম্পর্কে লিখতে বলা হবে।

শহীদুল্লাহ ভাই, আমি লিখব, বলব। আমার দায়িত্বে অবহেলা হবে না।"
2024-08-09 23:18:26,গোটা পুলিশ বাহিনীকে দোষারোপ নয়,"সাবেক প্রধানমন্ত্রী শেখ হাসিনা দেশ ছেড়ে পালানোর আগেই তাঁর মন্ত্রিসভার অনেকে দেশ ছেড়ে চলে গেছেন। বাকিরা আত্মগোপন করেছেন। তবে গোটা দেশের থানাগুলো পুলিশশূন্য হয়ে গেছে তাঁর পদত্যাগের ঘোষণা প্রকাশিত হবার আগেই। বিভিন্ন কারণে জনতার কাছে দেশের গোটা পুলিশ বাহিনী মনের দিক থেকে সবার শত্রু হিসেবে বিবেচিত হবার দুঃখজনক প্রেক্ষাপটে একটা নাজুক অবস্থা সূচিত হয়েছে। কিন্তু সব পুলিশ তো রাজনীতির সঙ্গে যুক্ত নন। সবাই আওয়ামী সমর্থক নন। সব পুলিশ তো মিছিলের নিরীহ জনতাকে গুলি করে হত্যা করেননি। যারা বাধ্য হয়ে গুলি ছুড়েছেন তারা নিজেদের চাকরি বাঁচাতে ঊর্ধ্বতনের আদেশ অনুসরণ করেছেন বলে স্বীকারোক্তি দিয়ে গণমাধ্যমে দুঃখ প্রকাশ করেছেন।

পুলিশের অনেকেই আক্ষেপ করে অভিযোগ করেছেন– গুটিকয়েক উচ্চপদস্থ কর্মকর্তার হঠকারী আদেশ পালন করতে গিয়ে তারা গোটা দেশের মানুষের কাছে ভয়ংকর হিসেবে আবির্ভূত হয়েছিলেন। কোটা সংস্কার আন্দোলন মোকাবিলা করতে গিয়ে ছাত্র-জনতার বিপক্ষে তাদের হার্ডলাইনে যাওয়ার নির্দেশনা দিয়ে নিষ্ঠুরতার হোলিখেলায় নামতে বাধ্য করা হয়েছে। জনগণের বন্ধু পুলিশ হয়ে গেছে বাস্তব সিনেমার ভিলেন। শেষ পর্যন্ত নিজেদের জীবন রক্ষার্থে কর্মস্থল ছেড়ে সবাই একযোগে সটকে পড়েছেন। এ নাজুক অবস্থা পৃথিবীর আর কোনো গণতান্ত্রিক দেশে কখনও ঘটেছে বলে জানা যায়নি।

রাজনৈতিক তদবির বা নেতার ফোন না আসা পর্যন্ত থানাগুলোতে মামলা গ্রহণ বা অ্যাকশন নেওয়ার রীতি এক প্রকার বিলুপ্ত হয়ে পড়েছিল। লাভজনক এলাকায় পোস্টিং বাগানোর জন্য কোটি কোটি টাকা খরচের প্রতিযোগিতা কয়েক যুগ ধরে প্রচলিত। ঘুষ দিয়ে পুলিশের চাকরি পাওয়া এবং ঘুষের অর্থ আদায়ে সেবাপ্রার্থীর ওপর অবৈধ চাপ সৃষ্টি করার অনৈতিক নিয়ম অলিখিভাবে প্রচলিত থাকাটা জনগণের ওপর জুলুম হিসেবে বিবেচিত হলেও কেউ কোনোদিন এ ব্যাপারে তেমন গুরুত্ব দেননি। ফলে জালিয়াতির ক্ষেত্র প্রসারিত হয়ে ব্যাপক আয়বৈষম্য সৃষ্টি হয়েছে। যে যত আয় করে আখের গোছাতে পারে–এমন পরিস্থিতি কিছুদিন আগে লক্ষণীয় হয়ে উঠেছে বেনজীরসহ অনেক উচ্চপদস্থের কাহিনিতে।

তবে আমাদের গৌরবময় পুলিশ বাহিনীকে মৃত্যুর মুখে ঠেলে দিয়ে যিনি বা যারা স্বার্থ হাসিলের খেলায় মেতে উঠেছিলেন, তাদের খুঁজে বের করার সময় এসেছে। তাদের চিহ্নিত করে উপযুক্ত শাস্তি দিয়ে পুলিশ ডিপার্টমেন্টকে সংস্কার করা এখন সময়ের দাবি। পাশাপাশি কমিউনিটি পুলিশকে বেতন ও মর্যাদায় শক্তিশালী করে মাঠ পর্যায়ে জনসেবাকে রাজনীতিমুক্ত করার শক্ত ভূমিকা নেওয়ারও সময় এখন তৈরি হয়েছে।

পুলিশ ছাড়া আমাদের সমাজ একদিনও ঠিকমতো চলতে পারে না। গত ৬ আগস্ট, ২০২৪ আমার একজন পরিচিত ব্যক্তি হঠাৎ বাসায় এসে হাজির। তিনি হাউমাউ করে বর্ণনা দিচ্ছিলেন তাঁকে পথে তাঁর এক প্রতিবেশী মাস্তানসহ আক্রমণ করেছে। তাঁর প্রতিবেশীর সঙ্গে জমিজমা নিয়ে বহুদিনের মামলা চলছে। দেশের এই ক্রান্তিকালে যখন থানায় কোনো পুলিশ নেই, নেই কোনো নিরাপত্তা ব্যবস্থা, সেটিকে পুঁজি করে সে তাঁর কাছ থেকে দলিলে সই করে নেবার জন্য ধরে নিয়ে যাচ্ছিল। ভাগ্যিস, পথে আরেকজন পরিচিত মহিলা তাঁকে এই অবস্থায় দেখে চিৎকার করে লোক জড়ো করে ছাড়িয়ে নিয়েছেন। ঘটনার পর তিনি তাঁর পরিবারের লোকজন নিয়ে থানায় গিয়ে দেখেন, থানার দরজা বন্ধ। সেখানে কেউ নেই। থানার আশপাশেও কেউ নেই। প্রাণভয়ে তিনি আমাদের কাছে এসে আশ্রয় চাচ্ছেন।

মাত্র দুই দিনের পুলিশবিহীন অবস্থায় দেশে আরও কত শত-হাজারো বিপজ্জনক ঘটনা ঘটে চলেছে তার রেকর্ড রাখার মতো কোনো পরিস্থিতি এই মুহূর্তে নেই। তাই দ্রুত বিপদের গতির রাশ টেনে ধরতে হবে।

গত ৫ ও ৬ আগস্ট দুই দিন পুলিশ বাহিনী ঠিকমতো ফাংশনাল না থাকায় বোঝা যাচ্ছে দেশের আইনশৃঙ্খলা রক্ষায় এ বাহিনীর ভূমিকা কতটা। তাই আমাদের উচিত দেশকে রক্ষার্থে পুলিশের পাশে দাঁড়ানো, পুলিশকে সহযোগিতা করা এবং বাংলাদেশের আইনশৃঙ্খলা রক্ষার্থে তাদের পাশে গিয়ে সাহস জোগানো। এ মুহূর্তে পুলিশকে অবিলম্বে সব দুঃখ-কষ্ট, অভিমান ভুলে দেশ ও জনগণের কল্যাণে নিজ কর্মস্থলে ফিরে কাজ শুরু করা ছাড়া কোনো বিকল্প নেই।

পুলিশের প্রতি কেউ ক্ষিপ্ত হবেন না। তারাও দেশের মানুষ, তারাও দেশের যুদ্ধে প্রাণ দিয়েছেন। তাদেরও পরিবার আছে, সন্তান আছে। আরও আছেন নির্ভরশীল পিতা-মাতা, নিকটজন। তারা আমাদেরই ভাই-বোন, আত্মীয়স্বজন। তাদের প্রতি আর কোনো আক্রোশ বা প্রতিশোধ নয়।

গণমানুষের সেবার জন্য পুলিশ; আমাদের ও দেশের কল্যাণের জন্যই পুলিশ। তাদের অনেকের মধ্যে ইনসাফ আছে, ন্যায়বোধ আছে। সব সৎ পুলিশকে একত্র হয়ে সজাগ হতে হবে। ক্রিমিনাল ও পেটুয়া, বদমেজাজি পুলিশদের বাধ্যতামূলক অবসর দিয়ে সরাতে হবে। তা না হলে পুলিশের অতীতের সব গৌরবময় অর্জন আরও ম্লান হয়ে যাবে।

সাম্প্রতিক আন্দোলন ঠেকানোর ঘটনাপ্রবাহে জনগণ পুলিশের প্রতি ক্ষিপ্ত হবার কারণগুলো খুব স্পষ্ট। এ জন্য সবার আগে রাজনৈতিক লেজুড়বৃত্তিহীন পেশাদারি পুলিশকে সক্রিয় হওয়া দরকার। রাজনৈতিক লেজ ধরে এবং অবৈধ অর্থের ধান্ধায় গুটিকয়েক পুলিশ ভিলেন হলেও দেশের সব পুলিশ যেমন খারাপ নয়; পুলিশ ডিপার্টমেন্টও খারাপ নয়। এটা আমাদের সবার প্রতিষ্ঠান। এই প্রতিষ্ঠানের সবাই মিলেমিশে পারস্পরিক সহযোগিতার হাত বাড়িয়ে দেশের কল্যাণে নতুন উদ্যমে আবারও কাজ শুরু করি– আজকের দিনে এটাই হোক আমাদের লক্ষ্য।"
2024-08-09 23:17:37,বর্তমান চ্যালেঞ্জ ও সম্ভাবনা,"চলমান পরিস্থিতিতে বাংলাদেশের রাজনৈতিক অঙ্গনে ব্যাপক অস্থিরতা বিরাজ করছে। সদ্য ক্ষমতাচ্যুত প্রধানমন্ত্রী শেখ হাসিনা দেশ থেকে পলায়নের পর আওয়ামী লীগের মধ্যে চরম অনিশ্চয়তা তৈরি হয়েছে। এদিকে দেশের বিভিন্ন জায়গায় আইনশৃঙ্খলার অভাবে ডাকাতি ও ছিনতাইয়ের ঘটনা ঘটছে। এমন পরিস্থিতিতে গণমানুষের মধ্যে আতঙ্ক ছড়িয়ে পড়েছে। শিক্ষার্থীরা রাস্তাঘাট পরিষ্কার করছে এবং প্রায় জায়গায় তাদের ট্রাফিক সিগন্যালের দায়িত্ব পালন করতে দেখা যাচ্ছে। সরকার গঠনে রাষ্ট্রপতিসহ তিন বাহিনীর প্রধানগণ ও বৈষম্যবিরোধী ছাত্র আন্দোলনের সমন্বয়কদের বৈঠকের পর নোবেল বিজয়ী অধ্যাপক ড. মুহাম্মদ ইউনূসকে প্রধান করে একটি অন্তর্বর্তীকালীন সরকার গঠন করা হয়েছে। এ সিদ্ধান্তে রাজনৈতিক বিশ্লেষকদের মধ্যে মিশ্র প্রতিক্রিয়া দেখা দিয়েছে এবং এটি পরিস্থিতিকে আরও জটিল করতে পারে বলে ধারণা করা হচ্ছে। কারণ অন্তর্বর্তীকালীন সরকার গঠনের উদাহরণ বাংলাদেশে আগেও রয়েছে। ১৯৯০ সালে এরশাদের পতনের পর বিচারপতি সাহাবুদ্দীন আহমদের নেতৃত্বে এবং ২০০৭ সালে সেনাবাহিনীর সহায়তায় ফখরুদ্দীন আহমদের নেতৃত্বে একটি অন্তর্বর্তীকালীন সরকার গঠিত হয়েছিল। এবারও তেমনি একটি সরকার গঠিত হয়েছে, যা অতীতের চেয়ে ভালো এবং একটি সুষ্ঠু নির্বাচনের পরিবেশ কায়েম করে জাতীয় নির্বাচন করতে পারবে কিনা সেটাও উদ্বেগের বিষয়!

বর্তমান পরিস্থিতিতে প্রশাসনের কর্মকর্তাদের ভূমিকা অত্যন্ত গুরুত্বপূর্ণ। বেশির ভাগ প্রশাসনিক কর্মকর্তা নৈতিকতার সঙ্গে দেশ গড়ার কাজে সংযুক্ত হবেন কিনা, তা নিয়ে জনমনে প্রশ্ন রয়েছে। প্রশাসনের উচিত হবে দুর্নীতিমুক্ত একটি পরিবেশ তৈরি এবং জনগণের আস্থা অর্জন করা। দেশে একটি স্থিতিশীল পরিবেশে আনা এবং একটি দুর্নীতিমুক্ত পরিকাঠামো তৈরি করার জন্য নিম্নলিখিত পদক্ষেপগুলো গ্রহণ করা জরুরি: ১. নিরপেক্ষ ও স্বচ্ছ নির্বাচন: একটি নির্দলীয় সরকারের অধীনে স্বচ্ছ এবং সুষ্ঠু নির্বাচন নিশ্চিত করতে হবে। ২. দুর্নীতির বিরুদ্ধে কঠোর পদক্ষেপ: দুর্নীতির বিরুদ্ধে কঠোর আইন প্রণয়ন এবং তার কার্যকর প্রয়োগ নিশ্চিত করতে হবে। ৩. ন্যায়বিচার প্রতিষ্ঠা: বিচার বিভাগকে স্বাধীন ও নিরপেক্ষ রাখা এবং বিচারহীনতার অবসান ঘটানো। ৪. ছাত্র সমাজের অংশগ্রহণ: শিক্ষার্থীদের মতামতকে গুরুত্ব দিয়ে এবং তাদের সক্রিয় অংশগ্রহণ নিশ্চিত করে রাজনৈতিক প্রক্রিয়ায় সম্পৃক্ত করা।

৫. প্রশাসনিক সংস্কার: প্রশাসনের মধ্যে নৈতিকতা ও জবাবদিহি প্রতিষ্ঠা করতে প্রশাসনিক সংস্কার প্রয়োজন।

বাংলাদেশের বর্তমান রাজনৈতিক পরিস্থিতি উদ্বেগজনক হলেও একটি কার্যকর এবং সুষ্ঠু পরিকল্পনা গ্রহণের মাধ্যমে স্থিতিশীলতা ফিরিয়ে আনা সম্ভব। আওয়ামী লীগের ভবিষ্যৎ নিয়ে অনিশ্চয়তা নিরসন এবং একটি সুষ্ঠু ও নিরপেক্ষ সরকারের মাধ্যমে দেশের রাজনৈতিক স্থিতিশীলতা ফিরিয়ে আনা সম্ভব হবে। ছাত্রসমাজ, বিরোধী দল এবং প্রশাসনের সক্রিয় এবং নৈতিক ভূমিকা দেশের উন্নয়ন ও গণতন্ত্র প্রতিষ্ঠায় গুরুত্বপূর্ণ ভূমিকা পালন করবে। দেশ, জাতি এবং নিজের স্বার্থে একটি নতুন সোনার বাংলাদেশ গড়ার জন্য সবার দায়িত্ব এবং কর্তব্য খুবই জরুরি। এমন একটি সময় আমি আশা করব, সব শিক্ষার্থী ফিরে যাবে শিক্ষালয়ে এবং মনোযোগী হবে তাদের পড়াশোনায়। একই সঙ্গে বর্তমান পরিস্থিতিতে দেশের রাজনৈতিক স্থিতিশীলতা ও অর্থনৈতিক সংকট মোকাবিলার জন্য একটি দক্ষ ও গ্রহণযোগ্য নেতৃত্ব প্রয়োজন। এ পরিপ্রেক্ষিতে ছাত্র-নাগরিক অভ্যুত্থানের অন্তর্বর্তীকালীন সরকার সাংবিধানিকভাবে কিছু গুরুত্বপূর্ণ মৌলিক পরিবর্তন আনবে বলে আশা করছি। গণঅভ্যুত্থানের মধ্য দিয়ে যে রাজনৈতিক পরিবর্তন এসেছে, তার প্রভাব সর্বস্তরে পড়া জরুরি। তা না হলে অভ্যুত্থানের অর্জন হারিয়ে যেতে পারে। সে জন্য অস্থায়ী সরকারকে শিগগির ওপরের পদক্ষেপগুলো গ্রহণ করা উচিত বলে মনে করি।"
2024-08-09 23:16:31,অন্তর্বর্তীকালীন সরকারের নিকট প্রত্যাশা,"বৃহস্পতিবার রাতে শপথের মাধ্যমে ড. মুহাম্মদ ইউনূসের নেতৃত্বে যেই অন্তর্বর্তীকালীন সরকার রাষ্ট্র পরিচালনার দায়িত্ব গ্রহণ করিয়াছে, আমরা উহাকে স্বাগত জানাই। ঘোষণা অনুযায়ী, প্রধান উপদেষ্টাসহ সরকারে উপদেষ্টার সংখ্যা মোট ১৭ হইবার কথা থাকিলেও আপাতত ১৪ জন শপথ গ্রহণ করিয়াছেন; বাকি তিনজন পরবর্তী যেই কোনো সময়ে শপথ লইবেন বলিয়া জানানো হইয়াছে। তবে ইতোমধ্যে মন্ত্রণালয়সমূহের দায়িত্ব বণ্টনের মাধ্যমে ১৪ জন লইয়াই সরকার কাজ শুরু করিয়াছে। ইহাতে শান্তিপ্রিয় ও দেশপ্রেমিক জনসাধারণের ন্যায় আমরাও স্বস্তি প্রকাশ করিতেছি। আমরা জানি, শিক্ষার্থী-জনতার অভ্যুত্থানের মুখে ৫ আগস্ট শেখ হাসিনা প্রধানমন্ত্রীর পদ হইতে পদত্যাগ করিবার পর দেশ কার্যত সরকারবিহীন হইয়া পড়ে। এই পরিস্থিতিতে দেশ নূতন করিয়া এক চরম সহিংসতাপূর্ণ অস্থিরতার মধ্যে পতিত হয়। বিশেষত উপযুক্ত নির্দেশনার অভাবে সরকারি প্রশাসন প্রায় অচল হইয়া পড়ে। অতীতের সকল রাজনৈতিক পালাবদলের ধারাবাহিকতায় প্রশাসনের বিভিন্ন স্তরে নূতন রাজনৈতিক আধিপত্য প্রতিষ্ঠার প্রয়াস চলে। অন্যদিকে একই কারণে পুলিশসহ বিভিন্ন আইনশৃঙ্খলা রক্ষা বাহিনীর কার্যক্রমও সম্পূর্ণ স্থবির হইয়া যায়। এক কথায় দেশ এক অনিশ্চিত পরিস্থিতিতে নিপতিত হয়, নূতন সরকার দায়িত্ব গ্রহণের মধ্য দিয়া যাহা ধীরে হইলেও দূর হইবে বলিয়া আমাদের বিশ্বাস।

অন্তর্বর্তীকালীন সরকারের নেতৃত্ব দেওয়ার জন্য বৃহস্পতিবার মধ্যাহ্নে দেশে ফিরিয়া হযরত শাহজালাল আন্তর্জাতিক বিমানবন্দরে সুধীজনের সম্মুখে প্রদত্ত ভাষণে ড. মুহাম্মদ ইউনূস যথার্থই দেশে আইনশৃঙ্খলা ফিরাইয়া আনাকে তাঁহার প্রথম করণীয় হিসাবে ঘোষণা করিয়াছেন। একই ভাষণে সংখ্যালঘু সম্প্রদায়সমূহের উপর হামলা বন্ধের আহ্বান জানানোর পাশাপাশি বিশৃঙ্খলা ও সহিংসতাকে ‘অগ্রগতির বড় শত্রু’ বলিয়াও তিনি উল্লেখ করিয়াছেন। কাহারও উপর কোনো হামলা না করিবার আহ্বান জানাইয়া দেশবাসীর প্রতি ড. ইউনূস শত্রুকেও ‘বুঝাইয়া-শুনাইয়া’ বা ‘আইনশৃঙ্খলার মাধ্যমে’ রোধ করিবার যেই পথ অনুসরণের কথা বলিয়াছেন, উহাও প্রণিধানযোগ্য। আমরাও মনে করি, অগ্রাধিকার ভিত্তিতে দেশে শান্তি-শৃঙ্খলা ফিরাইয়া আনিতে না পারিলে শুধু অতীতের অর্জনই বিফলে যাইবে না, আগামীর অগ্রগতিও রুদ্ধ হইয়া যাইবে। দল-মত নির্বিশেষে সকলের আস্থা অর্জন করিতে হইলেও বর্তমান অন্তর্বর্তীকালীন সরকারকে কাজটি করিতে হইবে। তজ্জন্য প্রথমেই উপযুক্ত কার্যক্রমের মাধ্যমে পুলিশসহ বিভিন্ন আইনশৃঙ্খলা বাহিনীর সদস্যদের মনোবল ফিরাইয়া আনিতে হইবে। বাহিনীগুলির যেই সদস্যরা সাম্প্রতিক আন্দোলনে আইন-বিধির তোয়াক্কা না করিয়া আন্দোলনকারীদের উপর নিপীড়ন-নির্যাতন চালাইয়াছেন, স্বচ্ছ তদন্তের মাধ্যমে তাহাদের চিহ্নিত করিয়া আইনের আওতায় অবশ্যই আনা দরকার। তবে ইহা করিতে গিয়া সম্পূর্ণ বাহিনীকেই দোষারোপ করা কল্যাণকর নহে। বেসামরিক প্রশাসনকে সচল করিবার প্রশ্নেও আমাদের একই কথা। প্রশাসনের দলীয়করণ এই দেশে নূতন কোনো প্রবণতা নহে। অতএব উহার সমাধান রাত্রিকালেই আসিবে না। তাই এক দলের পরিবর্তে অন্য দলের আধিপত্য বিস্তারের সুযোগ না দিয়া পেশাদার মনোবৃত্তিসম্পন্ন সরকারি কর্মকর্তা-কর্মচারীদের লইয়া সর্বস্তরের প্রশাসনকে দ্রুত সচল করা দরকার।

বিশেষত বিগত দুই বৎসরের অধিক সময় ধরিয়া জাতীয় অর্থনীতি গভীর সংকটে। একদিকে তীব্র ডলার সংকট ও ব্যাংকসহ বিভিন্ন খাতে বিশৃঙ্খলা চলিতেছে, অন্যদিকে উচ্চ মূল্যস্ফীতি জনজীবনে নানা বিপর্যয় সৃষ্টি করিয়াছে। এই অবস্থার আশু অবসান সকলেরই কাম্য। ফলে সংশ্লিষ্ট সকলের সহিত পরামর্শক্রমে অর্থনীতিকে পুনরুজ্জীবিত করিবার কাজটিও অন্তর্বর্তী সরকারের অগ্রাধিকার তালিকায় থাকা উচিত।

বিমানবন্দরের একই ভাষণে ড. ইউনূস বলিয়াছেন, যেই তরুণ সমাজ সাম্প্রতিক গণঅভ্যুত্থানে নেতৃত্ব দিয়াছে, তাহারা বিগত সময়ে ভোটাধিকার প্রয়োগ করিতে পারে নাই; এই তরুণ সমাজের জন্য ভোট দেওয়ার সুযোগ তৈয়ার করাও তাঁহার সরকারের অন্যতম অগ্রাধিকার। তাঁহার এই বক্তব্যের সহিত ভিন্নমত পোষণের কোনো অবকাশ নাই। তবে অন্তর্বর্তীকালীন সরকারকে ইহার সহিত সংবাদমাধ্যম ও বাক-ব্যক্তিস্বাধীনতার পাশাপাশি আমাদের সংবিধান ও বিশ্বব্যাপী স্বীকৃত সর্বজনীন মানবাধিকারসমূহ নিশ্চিত করিবার প্রতি মনোযোগী হইতে হইবে। আমাদের বিশ্বাস, জনসাধারণের এহেন প্রত্যাশাসমূহ পূরণে অন্তর্বর্তীকালীন সরকারের অঙ্গীকার লইয়া প্রশ্ন উত্থাপনের যেমন অবকাশ নাই, তেমনি তাহাদের সামর্থ্য লইয়াও সন্দেহের কোনো সুযোগ নাই।"
2024-08-09 23:15:55,নতুন স্বাধীনতা নিয়ে শিক্ষার্থীদের ভাবনা,"রুবাইয়া আক্তার

১৯৭১ সালে মুক্তিযুদ্ধের মাধ্যমে আমরা স্বাধীনতা পেয়েছিলাম, কিন্তু আজ আমরা দ্বিতীয় স্বাধীনতা পেয়েছি। এই স্বাধীনতা হলো বাক্‌স্বাধীনতা, চিন্তার স্বাধীনতা, গণমাধ্যমের স্বাধীনতা, ভোটাধিকারের স্বাধীনতা; যার মূল কারিগর ছাত্ররা। তারা বৈষম্যবিরোধী ছাত্র আন্দোলনের মাধ্যমে ১৬ বছরের স্বৈরশাসককে উৎখাত করেছে। এ স্বাধীনতা থেকে ছাত্রদের মূল চাওয়া হলো, বৈষম্যহীন, অসাম্প্রদায়িক ও সম্প্রীতির একটি গণতান্ত্রিক বাংলাদেশ। যেখানে প্রশাসনিক স্বচ্ছতা ও জবাবদিহি নিশ্চিত করার মাধ্যমে জনগণের অধিকার নিশ্চিত করা হবে। বাংলাদেশ এখন ডেমোগ্রাফিক ডেভিডেন্টের সময়ে আছে। তাই এটাকে কাজে লাগিয়ে, তারুণ্যের শক্তিকে কাজে লাগিয়ে দেশকে উন্নতির চরম শিখরে নিয়ে যাওয়াও শিক্ষার্থীদের একটি চাওয়া। এজন্য শিক্ষার্থীরা গতানুগতিক রাজনৈতিক দলের থেকে তারুণ্যের নেতৃত্বকে অগ্রাধিকার দিতে চায়।

দর্শন বিভাগ

ঢাকা বিশ্ববিদ্যালয়

মো. হাবিবুর রহমান

বিখ্যাত উক্তি দিয়ে শুরু করতে চাই যেখানে মেডগার এভারস বলেন, ‘স্বাধীনতা কখনোই স্বাধীন ছিল না।’ স্বাধীনতার শাব্দিক অর্থ বলতে গেলে স্বাধীনতার কোনো সীমানা টেনে দেওয়া যাবে না। ১৯৪১ সালে মার্কিন প্রেসিডেন্ট ফ্রাঙ্কলিন ডি রুজভেল্ট মানুষের স্বাধীনতার শাব্দিক অর্থকে চারটি বিষয়ে অপরিহার্য হিসেবে তুলে ধরেছেন–

১. বাক্ ও মতপ্রকাশের স্বাধীনতা

২. ধর্মের স্বাধীনতা

৩. অভাব থেকে মুক্তি

৪. ভয় থেকে মুক্তিকে।

সুতরাং, বিপ্লব, গণবিপ্লব, অভ্যুত্থান বা গণঅভ্যুত্থান– এগুলো আমাদের পূর্ণাঙ্গ স্বাধীনতা নয়, কেবল স্বাধীনতায় প্রবেশের একটি দরজা মাত্র। আমরা যেভাবেই কোনো শাসককে উৎখাত বা পরিবর্তন করি না কেন, উপরোক্ত বিষয়গুলো অর্জন ছাড়া স্বাধীনতার একটি সুষম কাঠামো আশা করা যায় না।

আইন ও ভূমি প্রশাসন

পটুয়াখালী বিজ্ঞান ও প্রযুক্তি বিশ্ববিদ্যালয়

মো. আবু জুবায়ের

বাংলাদেশের নতুন স্বাধীনতা শিক্ষার্থীরা এক নতুন দৃষ্টিকোণ থেকে দেখছে। তারা এই স্বাধীনতাকে শুধু রাজনৈতিক নয় বরং অর্থনৈতিক, সামাজিক ও সাংস্কৃতিক মুক্তির সুযোগ হিসেবে গ্রহণ করছে। শিক্ষার্থীরা মনে করে, স্বাধীনতার মানে শুধু একটি ভূখণ্ডের স্বাধীনতা নয় বরং প্রতিটি নাগরিকের ব্যক্তিগত ও সামষ্টিক উন্নয়ন। তারা দেশের প্রযুক্তি ও শিক্ষার উন্নয়নকে অগ্রাধিকার দিচ্ছে এবং বিশ্বাস করে, বিজ্ঞান ও প্রযুক্তিতে দক্ষতা অর্জন করে দেশকে বিশ্বমানে উন্নীত করা সম্ভব। শিক্ষার্থীরা সুশাসন, ন্যায়বিচার ও মানবাধিকার রক্ষার দিকে গুরুত্ব দিচ্ছে। তারা সমতাভিত্তিক সমাজ গঠনে সক্রিয় ভূমিকা রাখতে চাচ্ছে, যেখানে বৈষম্য ও অন্যায়ের কোনো স্থান নেই। তাদের দৃষ্টিতে নতুন স্বাধীনতা মানে হলো একটি শান্তিপূর্ণ, সমৃদ্ধ ও উদ্ভাবনী বাংলাদেশ গড়ার প্রতিজ্ঞা।

প্রাক্তন শিক্ষার্থী, পার্বতীপুর ক্যান্টনমেন্ট পাবলিক স্কুল ও কলেজ"
2024-08-09 23:14:46,অন্তর্ভুক্তিমূলক সমাজের দাওয়াই,"সমাজে যারা ক্ষমতা কাঠামোর বাইরে আছে, তাদের অন্তর্ভুক্ত করাই সুস্থ সমাজ গড়ে তোলার পাথেয়। অর্থাৎ কাউকে বাইরে রেখে নয়, সবাইকে সঙ্গে নিয়ে পথচলা। আর সেভাবে সবাই মিলে অন্তর্ভুক্তিমূলক সমাজ গড়তে পারাটাই হলো সভ্যতা। ২০০৮ সালে নির্বাচিত শেখ হাসিনা সরকারের সে কাজে ব্যর্থতা বয়ে আনে সরকার উৎখাতের একদফা আন্দোলনের সফলতা। এখন রাষ্ট্রীয় কাঠামোর মধ্যে যে ফ্যাসিবাদ তৈরি হয়েছে, সেই কাঠামো বিলোপ করে একটি নতুন রাজনৈতিক বন্দোবস্ত করতে হবে। সেই জায়গা থেকে শেখ হাসিনার পতন আমাদের শিক্ষা।

আশি ও নব্বইয়ের দশকে কারমাইকেল কলেজ ও এডওয়ার্ড কলেজে শিক্ষক হিসেবে কর্মরত ছিলাম, সেকালে রংপুর ও পাবনায় কোনো বিশ্ববিদ্যালয় ছিল না। সরকারি কর্মসূচি ছাড়া সামাজিক আচার অনুষ্ঠানের অধিকাংশ ক্ষেত্রে শিক্ষাবিদরাই অতিথি হিসেবে উপস্থিত থাকতেন। ডিসি-এসপিদের খুব কমই সেসব জায়গায় দেখা যেত। ২০০৯ থেকে অদ্যাবধি দেশে অনেক উন্নয়ন ঘটলেও সে জায়গাতে শিক্ষাবিদরা পিছিয়ে পড়ল, আমলা পুলিশ এগিয়ে গেল। দেশের প্রধানমন্ত্রী যখন রাজনীতিকদের বাদ দিয়ে ভিডিওকলে ডিসির সঙ্গে কথা বলতে শুরু করল, এমপির মর্যাদা সচিবের ওপরে হলেও এমপিদের উপস্থিতিতে ডিসি যখন কোনো অনুষ্ঠানের সভাপতিত্ব করতে থাকল, তখন সমাজের মধ্যে আমলাদের মর্যাদার একটা ইতিবাচক বার্তা ছড়িয়ে পড়ল, সমাজে আমলানির্ভরতা বৃদ্ধি পেল। পদোন্নতি ও পদায়নের ক্ষেত্রে তারা নানা সুযোগ-সুবিধা বাগিয়ে নিল। তার ফসল হিসেবে ক্যাডার বৈষম্য বৃদ্ধি পেল। রাষ্ট্রের অন্যান্য বিভাগেও সুবিধাভোগী সৃষ্টি হলো। ফলে অনেক যোগ্য কর্মকর্তা নিয়োগ ও পদায়নের ক্ষেত্রে বঞ্চনার শিকার হলো, এভাবে অনেকে অবসরে গেল। কোনো কালে ছাত্রলীগ বা ছাত্রদল করেছে, পরিবারের লোকেরা সরকারি দলের সঙ্গে যুক্ত আছে অথবা অন্ধকার গলির পথে হাঁটতে পাড়াটাই যদি পদ-পদবি পাওয়ার ভিত্তি হয়, তাহলে বিচারের বাণী নীরবে-নিভৃতে কাঁদবে নিশ্চয়। উভয় দলের শাসনামলে দলীয়করণের ওই ঘটনা ঘটেছে এবং অযোগ্য সুবিধাভোগীদের দুর্বল সেবার মানের কারণে উভয় দলই অজনপ্রিয় হয়েছে।

তবে সে ক্ষেত্রে সদ্য ক্ষমতাচ্যুত শাসক দল ষোলোকলা পূর্ণ করেছে। সে অবস্থা থেকে মুক্তি পাওয়ার লক্ষ্যে সব বিভাগের সৎকর্মের অধিকারী গ্রহণযোগ্য অবসরপ্রাপ্ত কর্মকর্তাদের নিয়ে সার্চ কমিটি গঠন করা যেতে পারে। তাদের মাঠ পর্যায়ের তথ্যের রিপোর্টের আলোকে এবং কর্মরত কর্মকর্তাদের নিজ বিভাগের ঊর্ধ্বতন কর্মকর্তার এসিআরের ভিত্তিতে রাষ্ট্রের গুরুত্বপূর্ণ পদে নিয়োগ ও পদায়নের লক্ষ্যে বিধিবিধান প্রণয়ন করা সমীচীন মনে হয়।

ধ্বংসকৃত রাষ্ট্রের নানা প্রতিষ্ঠানকে পুনরুজ্জীবিত ও গণতান্ত্রিক করা, সে ক্ষেত্রে রাষ্ট্রের কল্যাণে নিবেদিতপ্রাণ প্রজ্ঞাবানদের নিয়োগদান করাই রোগ নিরাময়ের দাওয়া হতে পারে।

ড. মো. মোস্তাফিজার রহমান: প্রাক্তন অধ্যক্ষ, নওগাঁ সরকারি কলেজ"
2024-08-09 23:13:59,বিশৃঙ্খলা দমন করুন,"একটি রক্তক্ষয়ী ছাত্র আন্দোলনের মধ্য দিয়ে শেখ হাসিনা সরকারের পতনের মাধ্যমে দেশে একটি অন্তর্বর্তীকালীন সরকার গঠিত হলো। নতুন এ সরকারের সবচেয়ে বড় চমক হচ্ছে সফল আন্দোলনকারী ছাত্রদের প্রতিনিধি হিসেবে দু’জন সমন্বয়ককে সরকারে অন্তর্ভুক্ত করা। এতে করে বর্তমান অন্তর্বর্তীকালীন সরকার একচেটিয়া কিছু করতে চাইলেও তা হয়তো পারবে না। তবে এ মুহূর্তে অন্তর্বর্তীকালীন সরকারের প্রধান কাজ হচ্ছে, দেশের আইনশৃঙ্খলা নিজেদের নিয়ন্ত্রণে নিয়ে বিশৃঙ্খলাকারীদের কঠোর হস্তে দমন করা। আবার এ সুযোগে ব্যবসায়ীরা যাতে নিত্যপ্রয়োজনীয় জিনিসের দাম বাড়াতে না পারে, সেদিকে নজর রাখা। অতীতে আমরা তত্ত্বাবধায়ক সরকারের সময়গুলোতে ব্যবসায়ীরা সিন্ডিকেট করে বাজারে জিনিসপত্রের দাম বাড়াতে দেখেছি। এবার যাতে সে ধরনের কিছু না হয়, এ বিষয়ে সরকারকে কঠোর থাকতে হবে। একটা বিষয় লক্ষণীয় যে, কোনো একটা দলীয় সরকার রাষ্ট্রীয় ক্ষমতায় আসার আগেই দেশের বিভিন্ন জায়গায় এমন মারামারি, কাটাকাটি, হামলা, ডাকাতি, কোথাও কোথাও সংখ্যালঘুদের ধর্মীয় উপাসনালয় ভাঙা, ডাকাতি করা এটা বেশ চিন্তার বিষয়। কারণ, এতে করে জনগণ জননিরাপত্তা বিষয়ে বেশ অনিশ্চয়তায় ভোগে। এ বিষয়ে অন্তর্বর্তীকালীন সরকারকে দ্রুত পদক্ষেপ নিয়ে জন আস্থা ফেরাতে হবে। একটা বিষয় সবাইকে মনে রাখতে হবে সরকারি-বেসরকারি স্থাপনা ধ্বংস করা মানেই দেশের সম্পদ বিনষ্ট করা এবং তাদের পাড়া-পড়শিদের অত্যাচার করা মানে সামাজিক সম্প্রীতি নস্যাৎ করা। এতে সমাজে অস্থিতিশীল পরিস্থিতির সৃষ্টি হবে এবং এটা চলমান থাকলে কারও জন্য মঙ্গল বয়ে আনবে না। তাই এটা নিয়ে আমাদের সবাইকে সাবধান থাকতে হবে। একথা ঠিক, একটা সরকার দীর্ঘদিন ক্ষমতায় থাকার পর বেশ কিছু মানুষের ক্ষোভ জন্ম নিয়েছে। তার সঙ্গে যুক্ত হয়েছে ছাত্রদের আন্দোলন। সে সরকারের পতনের পর চারদিকে ক্ষোভের বহিঃপ্রকাশ ঘটবে– এটা স্বাভাবিক একটা ব্যাপার। এটা আমরা এর আগেও দেখেছি। তাই বলে হত্যা, লুটতরাজ, সংখ্যালঘুদের উপাসনালয়ে হামলা এটা কোনো বিবেকবান মানুষেরই কাম্য নয়। ইতোমধ্যে দেশের অসংখ্য মানুষ এসব নৈরাজ্যের বিপক্ষে অবস্থান নিয়েছে। অনেকে আবার সনাতনীদের মন্দিরও পাহারা দিচ্ছে। তবুও নৈরাজ্যকারীরা থামছে না। এদের অচিরেই থামাতে হবে, বন্ধ করতে হবে এদের ধ্বংসলীলা। এ বিষয়ে অন্তর্বর্তীকালীন সরকারকে কঠোর থেকে কঠোরতর হতে হবে। কারও চেহারা না দেখেই অ্যাকশনে যেতে হবে। রাজনৈতিক দলগুলোরও বোঝা উচিত, এই মুহূর্তে অন্তর্বর্তীকালীন সরকারকে সঠিকভাবে কাজ করতে না দিলে দেশে একটি গ্রহণযোগ্য নির্বাচন দিতে দীর্ঘদিন সময় লেগে যাবে এবং তারা ক্ষমতায়ও যেতে পারবে না। তাই সব রাজনৈতিক দলের উচিত বর্তমান সরকারকে সহায়তা করা। রাজনৈতিক দলগুলোর কোনো সদস্য যদি উচ্ছৃঙ্খল আচরণ করে, তাদের সাবধান করে দেওয়া তাদের দায়িত্ব। তার পরও যদি তারা কথা না শোনে, তাহলে দল থেকে উচ্ছৃঙ্খল সদস্যদের বহিষ্কার করা উচিত। এ মুহূর্তে দেশকে এগিয়ে নিয়ে যেতে সবার সম্মিলিত প্রয়াস নিতান্তই জরুরি। অন্তর্বর্তীকালীন সরকার বিশৃঙ্খলাকারীদের কঠোর হস্তে দমন এবং দ্রব্যমূল্য বৃদ্ধি রোধে কঠোর পদক্ষেপ নিক।

শিক্ষক"
2024-08-09 23:13:06,মানসম্মত শিক্ষায় করণীয়,"এসডিজি ১৭টি লক্ষ্যমাত্রার মধ্যে চতুর্থটি হলো, মানসম্মত শিক্ষা নিশ্চিতকরণ। উন্নত দেশ হওয়ার জন্য যেসব লক্ষ্যমাত্রাগুলো বিবেচনায় আনা দরকার, তার মধ্যে প্রথম সারির তালিকায় উঠে আসে এই এসডিজি-৪ লক্ষ্যমাত্রাটি। বাংলাদেশের জন্য এটির বাস্তবায়ন করা অধিক প্রয়োজন।

মানসম্মত শিক্ষা নিশ্চিত করার মাধ্যমে একটি দেশের জনশক্তির সক্ষমতা বৃদ্ধি, অর্থনৈতিক অগ্রগতি, বেকারত্ব হ্রাস, মাথাপিছু আয় বৃদ্ধি, উৎপাদন ও রপ্তানিতে অগ্রগতি এবং দেশের সার্বিক উন্নতি সাধন হয়ে থাকে। বাংলাদেশ বিগত বছরগুলোতে অনেক ক্ষেত্রে এগিয়ে গেলেও এই মানসম্মত শিক্ষা নিশ্চিত কতটুকু হয়েছে, তা নিয়ে প্রশ্ন থেকে যায়। যদি যথাযথভাবে মানসম্মত শিক্ষা সবার জন্য নিশ্চিত করা যায়, তাহলে উন্নত ও সমৃদ্ধ বাংলাদেশ প্রাপ্তি সময়ের দাবি মাত্র।

বর্তমানে দেশে ২০ হাজারের অধিক উচ্চ মাধ্যমিক ও তার নিচের পর্যায়ের শিক্ষাপ্রতিষ্ঠান রয়েছে। আবার দেশে সরকারি বেসরকারি উচ্চশিক্ষা প্রতিষ্ঠানের সংখ্যা ১৫০ এর অধিক। তবে শিক্ষাপ্রতিষ্ঠানগুলো সময়ের সঙ্গে এগিয়ে যাওয়ার মতো পাঠ্যক্রম ও শিক্ষা পদ্ধতির ঘাটতি রয়েছে। মানসম্মত শিক্ষা নিশ্চিতে কিছু সুদূরপ্রসারী ভাবনার প্রতিফলন ঘটাতে হবে। মানসম্মত পাঠ্যক্রম, শিক্ষক, মনিটরিং সেল গঠন, কারিগরি শিক্ষার সমন্বয়, ভৌগোলিক অবস্থান ইত্যাদি বিষয়ের দিকে নজর দিতে হবে।

আমাদের দেশে পড়াশোনা করার পরেও বেকার থাকতে হয়। কারণ, কারিকুলামে রয়েছে সমস্যা। বর্তমানে যে কারিকুলাম পরিবর্তন করা হয়েছে, তা নিয়েও রয়েছে মিশ্র প্রতিক্রিয়া।

আমাদের এই কারিকুলাম বাতিল করে এমন এক কারিকুলাম তৈরি করতে হবে, যা হবে কারিগরি শিক্ষা, সাধারণ শিক্ষা ও নৈতিক শিক্ষার সমন্বয়ে। বারবার কারিকুলাম বদলানো যাবে না; বরং ভবিষ্যতের প্রগতিশীল বিশ্বে টিকে থাকার মতো সুদূরপ্রসারী কারিকুলাম বানানোর পরিকল্পনা করতে হবে।

কারিকুলাম তৈরিতে অন্য দেশকে অনুকরণ বা অনুসরণ না করে ভৌগোলিক অবস্থান ও দেশের আর্থসামাজিক অবস্থা বিবেচনায় রাখতে হবে। বাংলাদেশ কৃষিপ্রধান দেশ এবং দেশের বিভিন্ন অংশের ভূপ্রকৃতি এক নয়। সেগুলো বিবেচনায় রেখে শিক্ষার প্রাথমিক স্তর, মাধ্যমিক স্তর ও উচ্চ মাধ্যমিক স্তর নতুন করে সাজাতে হবে। কর্মমুখী শিক্ষাকে প্রাধান্য দিতে হবে। যাতে একজন শিক্ষার্থীকে নিজে চাকরি করতে হবে বা চাকরি পাবে কিনা এমন চিন্তাভাবনায় ডুবে থাকতে না হয়।

শিক্ষার উপকরণ ও সানসম্মত শিক্ষক নিয়োগ করতে হবে। শিক্ষকদের যথাযথ মর্যাদা দিতে হবে। শিক্ষাক্ষেত্রে বাজেট বাড়াতে হবে। প্রযুক্তিগত শিক্ষার দিকে মনোযোগ দিতে হবে। গবেষণা ও প্রযুক্তি উদ্ভাবনে আরও বেশি গুরুত্ব দেওয়া প্রয়োজন। বাংলাদেশের শিক্ষার্থীরা যথেষ্ট মেধাবী। তাদের জন্য এই এসডিজি-৪ যথাযথ বাস্তবায়ন করা হতে পারে দেশের উন্নতির অন্যতম হাতিয়ার।"
2024-08-09 23:12:11,সাহসী সমন্বয়কদের নিয়ে ধন্য দেশ,"গত ১৭ বছর দেশে স্বৈরাচারী শাসনে একটা অস্বাভাবিক ‘ল অ্যান্ড অর্ডার’ সিচুয়েশন তৈরি হয়েছিল। তরুণ সাহসী ছাত্র সমন্বয়কদের মাধ্যমে এটা এখন স্বাভাবিক। দেশে এখন তাদের সরকার।

মনে রাখতে হবে, সিন্ডিকেটে ভরপুর সরকারের বিরুদ্ধে তারুণ্যের অপ্রতিরোধ্য লড়াইয়ে যে রক্তে রঞ্জিত, কষ্টার্জিত জয় আমরা পেয়েছি, আমরা যেন সেই অপশক্তির মতো না হয়ে যাই। আমাদের ছাত্র-জনতা দেশ সংস্কারে যে অভাবনীয় সুযোগ আমাদের জন্য তৈরি করেছে, সেটাকে দ্বিতীয় মুক্তিযুদ্ধ, দ্বিতীয় স্বাধীনতা যে নামেই ডাকি না কেন,সেটার অর্জন ও মাহাত্ম্য কোনো মতেই ম্লান হতে দেওয়া যাবে না। অরাজকতার অতীত বিষবাষ্প, বিষাক্ত রক্ত-পুঁজ সম্পূর্ণ বের করে সুস্থ ও স্বাধীন দেশ গড়ার সম্ভাবনা আমাদের সামনে।

তারুণ্যের এই সরকারকে ইতোমধ্যে মার্কিন যুক্তরাষ্ট্র, যুক্তরাজ্য, চীন, মধ্যপ্রাচ্য, ইইউ, আইএমএফসহ প্রথম সারির বিশ্ব যেমন সহযোগিতার আশ্বাস দিয়েছে, তেমনি নিখুঁত বাংলাদেশের নতুন প্রশাসনের সঙ্গে কাজ করতেও তারা আগ্রহী। এই অফুরন্ত সম্ভাবনাময় বাংলাদেশ গড়তে শুধু দু’জন উপদেষ্টা পরিষদে স্থান পাওয়া সমন্বয়কই নন, পাশাপাশি বৈষম্যবিরোধী ছাত্র আন্দোলনের সব সমন্বয়কের নেতৃত্বে একটি কমিটি করে সরকারের ভেতরে নতুন দেশ গঠনের ‘ওয়েআউট বা সমন্বয়ের’ কাজ করা জরুরি।

পুলিশ সদস্যদের ২৪ ঘণ্টার মধ্যে নিজ নিজ কর্মস্থলে যোগ দিতে আহ্বান জানানো হলেও দেশের থানাগুলো এখনও চালু করা যায়নি। নিজের নিরাপত্তা নিয়ে পুলিশ সদস্যরা এখনও চিন্তিত। তাই মানুষের কাছে আতঙ্কের নাম পুলিশ নামটিকে পরিবর্তন করে নতুন নামে আইনশৃঙ্খলা বাহিনী তৈরি করা সময়ের দাবি।

মনে রাখতে হবে, দেশে এখন গ্রহণযোগ্য সরকার হয়েছে। এখন গ্রহণযোগ্য প্রশাসন দরকার। গ্রহণযোগ্য পুলিশ (নতুন নামকরণ করে) দরকার এবং আইনশৃঙ্খলা যথাযথ প্রয়োগ দরকার। লুটতরাজকারী, হাঙ্গামাকারী, আগুন হামলাকারী, আওয়ামী দস্যু বা পুলিশ হিসেবে চিহ্নিত করে গাছে উল্টো করে ঝুলিয়ে আঘাতকারী বা হত্যাকারী, পাড়ায়-পাড়ায় ডাকাতিকারী এসব বন্ধ করতেই হবে।

কয়েক দিন আগেও এ দেশে আদালতের কাঠগড়ায় দাঁড়াতে ন্যায়নীতি ছিল না। তাই গ্রহণযোগ্য বিচার ব্যবস্থা আজ খুব দরকার।

পরিশেষে বলব, অতীতে স্বাধীনতা ও ত্যাগ যেভাবে ভূলুণ্ঠিত হয়েছে, তা আর হারাতে চাই না। ইতিহাসে লেখা থাকুক আবু সাঈদসহ সাহসী তরুণ শহীদদের আত্মত্যাগ আর ছাত্র-শিক্ষক ও আমজনতাকে স্বাধীনতা দেওয়া সমন্বয়কদের গল্প, কবিতা, উপন্যাস ও স্মৃতিকথা।"
2024-08-09 23:10:06,১১ বছর ধরে ‘গুম’ সাবেক এমপি হিরু,"প্রায় ১১ বছর আগে র‍্যাবের হাতে আটক হয়ে কুমিল্লা থেকে ‘নিখোঁজ’ হন লাকসাম উপজেলা বিএনপির সাবেক সভাপতি ও সাবেক সংসদ সদস্য সাইফুল ইসলাম হিরু। এ সময় তাঁর সঙ্গে ছিলেন লাকসাম পৌর বিএনপির সাবেক সভাপতি হুমায়ূন কবীর পারভেজ। দীর্ঘ সময় পেরিয়ে গেলেও ওই দুই নেতার কোনো সন্ধান মেলেনি। স্বজনরা তাদের ফিরে আসার অপেক্ষায় দিন গুনছেন। আওয়ামী লীগ সরকারের পতনের পর কথিত আয়না ঘর থেকে ‘গুম’ একাধিক ব্যক্তি ফিরে এসেছেন। এ খবরে নতুন করে আইনপ্রয়োগকারী সংস্থার কাছে খোঁজখবর নিচ্ছেন দুই পরিবারের স্বজনরাও। হিরু ও পারভেজ বেঁচে আছেন কিনা মরে গেছেন এই সংবাদও দুই পরিবারের কারও কাছে নেই। অপেক্ষায় আছেন তারা ফিরে আসবেন।

সেই দিন যা ঘটেছিল

মামলার অভিযোগ ও পরিবার সূত্রে জানা গেছে, ২০১৩ সালের ২৭ নভেম্বর রাতে কুমিল্লার হরিশ্চর এলাকা থেকে র‍্যাব সদস্যরা ঢাকাগামী অ্যাম্বুলেন্স থেকে সাবেক এমপি হিরু, বিএনপির নেতা কবীর ও পৌর বিএনপি নেতা জসিম উদ্দিনকে তুলে নিয়ে যায়। পরে র‍্যাব জসিমকে কুমিল্লার পদুয়ার বাজার বিশ্বরোড এলাকায় অন্য একটি মাইক্রোবাসে তুলে দেয়। কিন্তু তাদের থানায় হাজির করেনি র‍্যাব। এরপর থেকে তাঁরা ‘নিখোঁজ’ রয়েছেন।

থানায় মামলা নেয়নি

দু’জনকে তুলে নেওয়ার ঘটনায় থানায় মামলা নেয়নি পুলিশ। পরে ২০১৪ সালের ১৮ মে হুমায়ূন কবীর পারভেজের বাবা রংগু মিয়া কুমিল্লার সিনিয়র জুডিশিয়াল ম্যাজিস্ট্রেট আদালতে মামলা করেন। মামলায় র‍্যাব-১১-এর চাকরিচ্যুত প্রধান কর্মকর্তা লেফটেন্যান্ট কর্নেল তারেক সাঈদ মোহাম্মদ, কোম্পানি অধিনায়ক মেজর সাহেদ রাজী, ডিএডি শাহজাহান আলী, এসআই সুলতান আহমেদ ও অসিত কুমারকে আসামি করা হয়। ওই বছরের ৩১ আগস্ট মামলার বাদী রংগু মিয়া মারা যান। এতে ২০১৪ সালের ১৫ অক্টোবর পারভেজের ছোট ভাই গোলাম ফারুককে এ মামলার বাদী করা হয়। ২০১৫ সালে মামলাটি সিআইডিতে স্থানান্তর করা হয়।

মামলার তদন্ত কর্মকর্তা সিআইডির অতিরিক্ত বিশেষ পুলিশ সুপার জালাল উদ্দিন আহম্মদ ২০২০ সালের ২৭ আগস্ট তদন্ত প্রতিবেদন আদালতে দাখিল করেন। এতে র‍্যাব কর্তৃক দু’জনকে ‘অপহরণের বিষয়টি প্রমাণিত হয়নি’ বলে উল্লেখ করা হয়। প্রতিবেদনে দুই ব্যক্তি স্বেচ্ছায় ‘আত্মগোপনে’ থাকতে পারেন বলে উল্লেখ করা হয়।

মামলার আইনজীবী বদিউল আলম সুজন বলেন, পুলিশের তদন্তের পর সিআইডি সাড়ে ৫ বছরে অন্তত ৬৩ বার আদালত থেকে সময় নিয়ে একটি মনগড়া ও মিথ্যা প্রতিবেদন দিয়েছে। পরে বাদীর নারাজির প্রেক্ষিতে আদালত মামলা পিবিআইতে স্থানান্তর করে। মামলা এখন তদন্ত করছেন পুলিশের লাকসাম সার্কেলের একজন এএসপি। আশা করি, স্বজনরা বেঁচে থাকলে তাদের ফিরিয়ে দেওয়া হবে।"
2024-08-09 23:08:48,পছন্দের জিনিস নিয়ে আর বাড়ি ফিরবেন না সেকুল,"নেত্রকোনার দুর্গাপুর উপজেলা গণঅধিকার পরিষদের আহ্বায়ক সাইফুল ইসলাম সেকুল বৈষম্যবিরোধী ছাত্র আন্দোলনে অংশ নিয়ে গুলিবিদ্ধ হয়ে মারা গেছেন। মালয়েশিয়াপ্রবাসী ছিলেন তিনি। প্রবাস থেকে দেশে আসার সময় পছন্দের জিনিস নিয়ে আর বাড়ি ফিরবেন না সেকুল। এসব বলতে বলতে আহাজারি করছেন তাঁর ভাইবোনরা।

গত ৩ আগস্ট দেশে ফেরেন সাইফুল ইসলাম। ৪ আগস্ট বৈষম্যবিরোধী ছাত্র আন্দোলনে অংশ নেন। ৫ আগস্ট ঢাকা উত্তরা-পূর্ব থানা এলাকায় বিকেল সাড়ে ৪টার দিকে পুলিশের গুলিতে আহত হন তিনি। গুলিবিদ্ধ হলে সেখানকার লোকজন তাঁকে স্থানীয় হাসপাতালে নিয়ে যায়। কিন্তু তাঁকে বাঁচাতে পারেননি হাসপাতালের চিকিৎসকরা। মৃত্যুর খবর পেয়ে স্বজনরা ঢাকা থেকে তাঁর লাশ নিয়ে ওই দিন রাতেই গ্রামের বাড়ি ফেরেন। পরদিন সকালে স্থানীয় গুজিরকোনা উচ্চ বিদ্যালয় মাঠে জানাজা শেষে পারিবারিক কবরস্থানে লাশ দাফন করা হয়।

নিহত সেকুল নেত্রকোনার দুর্গাপুর উপজেলার বিরিশিরি ইউনিয়নের বারৈইকান্দি গ্রামের মরহুম সেকান্দর আলীর ছেলে। তাঁর মা, দুই বোন ও এক ভাই রয়েছে। ভাইবোনের মধ্যে সেকুল দ্বিতীয়।

সেকুলের মৃত্যুতে পরিবারে চলছে মাতম। ছেলের মৃত্যুতে পাগলপ্রায় মা। আহাজারি করছেন তাঁর বোনেরা। সেকুলকে হারিয়ে পরিবারের বড় ক্ষতি হয়ে গেল। যে মানুষটির বাড়ি ফেরার অপেক্ষায় থাকত পুরো পরিবার, ফেরার পথে তাদের জন্য পছন্দের জিনিস নিয়ে বাড়ি ফিরবেন বলে প্রতিশ্রুতি দিতেন– সেই মানুষটি পাড়ি জমিয়েছেন না ফেরার দেশে। এমন মৃত্যু মেনে নিতে পারছেন না স্বজনরা। সেকুলকে হারিয়ে দিশেহারা হয়ে পড়েছে পরিবারটি।

নিহত সেকুলের ভাই খাইরুল ইসলাম ফকির বলেন, ‘আমার ভাইকে মেরে ফেলেছে। সে আমাদের সংসারের প্রদীপ ছিল। সে গণঅধিকার পরিষদ দুর্গাপুর শাখার আহ্বায়কের দায়িত্বে ছিল। তাকে হারিয়ে আমরা অসহায় হয়ে পড়েছি।’"
2024-08-09 23:06:46,মন্দির পাহারায় জামায়াত-শিবির,"ফরিদপুরের আলফাডাঙ্গা উপজেলার প্রতিটি ইউনিয়ন ও গ্রামে হিন্দু সম্প্রদায়ের মন্দির পাহারা দিচ্ছেন জামায়াত-শিবিরের নেতাকর্মীরা। গত বুধবার সন্ধ্যা থেকে পালা করে দিনরাত পাহারা দিচ্ছেন তারা।

আলফাডাঙ্গা পূজা উদযাপন পরিষদের সভাপতি প্রবীর কুমার বিশ্বাস বলেন, আলফাডাঙ্গায় ছোট-বড় ৪৭টি মন্দির রয়েছে। এর মধ্যে স্থায়ী মন্দির রয়েছে ২০টি। গত সোমবার থেকে আমরা দল গঠন করে মন্দির পাহারা দিচ্ছি। জামায়াতের লোকজন তাদের সাহায্য করছে। তাদের সঙ্গে নিয়মিত যোগাযোগ রাখছেন। উপজেলায় সব মন্দির অক্ষত রয়েছে।

আলফাডাঙ্গা জামায়াতের আমির মাওলানা কামাল হোসেন বলেন, জামায়াতের পক্ষ থেকে সারাদেশের জাতীয় সম্পদ রক্ষা ও সনাতন ধর্মাবলম্বীদের মন্দির ও উপাসনালয় পাহারা দেওয়া হচ্ছে। জামায়াত মনে করে, সংখ্যালঘু বলে দেশে কিছু নেই। সবাই দেশের নাগরিক। এ উপজেলার অনেক মন্দির পরিদর্শন করেছি। তাদের এ আশ্বাস দিচ্ছি, হিন্দু সম্প্রদায়ের লোকজনের পাশে আমরা রয়েছি। হিন্দু-মুসলিম আমরা সবাই ভাই ভাই। এ দেশ আমাদের সবার।

আলফাডাঙ্গা থানার ভারপ্রাপ্ত কর্মকর্তা (ওসি) মো. সেলিম রেজা বলেন, উপজেলার সব রাজনৈতিক প্রতিনিধির সঙ্গে আমরা কথা বলেছি। এ উপজেলার কোনো মন্দিদের ক্ষয়ক্ষতি হয়নি।"
2024-08-09 23:05:43,অগ্নিসংযোগ ভাঙচুর লুটপাট দখল,"বৈষম্যবিরোধী ছাত্র আন্দোলনকে কেন্দ্র করে আওয়ামী লীগ সরকারের পতনের পর থেকে দেশের বিভিন্ন স্থানে অগ্নিসংযোগ, দখল, ভাঙচুর ও লুটপাট চলছে। চাঁপাইনবাবগঞ্জ, নাটোরের গুরুদাসপুর, ঝালকাঠির কাঁঠালিয়া, রাজশাহীর চারঘাট, বাঘা ও পুঠিয়ায় এমন চিত্রই দেখা গেছে। প্রতিনিধিদের পাঠানো খবর:

চাঁপাইনবাবগঞ্জ : ইতি খাতুনের চোখজুড়ে নির্ঘুম রাতের চিহ্ন। ঘুরে ঘুরে দেখছেন পুড়ে যাওয়া দোকানের আনাচকানাচ। কয়েক দিনের ধকল স্পষ্ট শরীরে। দুশ্চিন্তার ছাপও। বৃহস্পতিবার বিকেলে এই নারীকে পাওয়া যায় চাঁপাইনবাবগঞ্জের কানসাট উপজেলার কানসাট মিলিক মোড়ে। এখানেই তাঁর স্বামী তাজউদ্দিন আহম্মেদ টিটোর মালিকানাধীন দুটি প্রতিষ্ঠান রয়েছে। মঙ্গলবার পদত্যাগ করে শেখ হাসিনার দেশত্যাগের সংবাদে উপজেলা শহরজুড়ে যখন আনন্দ উৎসবে শামিল হাজারো মানুষ, তখনই কয়েকশ দুর্বৃত্ত হামলা করে ওই প্রতিষ্ঠানগুলোতে। সব লুটে নেওয়ার পর ধরিয়ে দেওয়া হয় আগুন। নেভাতে গিয়ে আহত টিটো এখন চিকিৎসাধীন। তাঁর স্ত্রী ইতির দুশ্চিন্তাগ্রস্ত ব্যাংক ঋণ শোধ, পরিবার চালানো ও কর্মচারীদের ভবিষ্যৎ নিয়ে।

টিটোর মালিকানাধীন মেসার্স রায়ান ট্রেডিংয়ের ৬০০ বর্গফুটের দোকানে ছিল সিএনজি, অটোরিকশা ও মোটরসাইকেলের যন্ত্রাংশ। মেসার্স ডিনা ট্রেডিং নামের অপর প্রতিষ্ঠানের ৬০০ বর্গফুট জায়গায় বিক্রি হতো ইলেকট্রনিকস পণ্য। দুটি প্রতিষ্ঠানই এখন ধ্বংসস্তূপ। ইতি খাতুন বলেন, এ ঘটনায় দুই প্রতিষ্ঠানের নগদ টাকাসহ প্রায় ৩ কোটি টাকার মালপত্র হারিয়েছেন। পুরো ভবনই ঝুঁকিপূর্ণ হয়ে গেছে। তিনটি ব্যাংকে তাদের ঋণ রয়েছে প্রায় ১ কোটি টাকা। অসুস্থ স্বামীর চিকিৎসা ও একমাত্র শিশুসন্তানকে নিয়ে কীভাবে চলবেন– এ নিয়ে ভেঙে পড়েছেন তিনি। পাশে থাকা কর্মচারীরাও কান্নায় ভেঙে পড়েন।

ডিনা ট্রেডিংয়ের ব্যবস্থাপক সৈয়বুর রহমান বলেন, দীর্ঘ আট বছর ধরে কাজ করছেন এ প্রতিষ্ঠানে। ভালোই চলছিল তাঁর সংসার। কিন্তু আগুন সব শেষ করে দিল।

প্রতিষ্ঠানের কর্মী দুর্জয় কুমারের ভাষ্য, মঙ্গলবার দুপুরে বাড়িতে খেতে যান। ফিরে এসেই দেখেন আগুন জ্বললে। স্থানীয় বহু মানুষের চেষ্টায়ও আগুন নিয়ন্ত্রণে আনা যায়নি। ১২ ঘণ্টা ধরে জ্বলেছে দুটি প্রতিষ্ঠান। দুর্জয় বলেন, তাঁর মালিক কোনো রাজনৈতিক দলের সঙ্গে যুক্ত নন। তবু কিছু সুযোগসন্ধানী দুর্বৃত্ত প্রতিষ্ঠানগুলোতে লুটপাটের পর জ্বালিয়ে দিয়েছে। এখন তাদের রোজগার বন্ধ। সংসার চালানো নিয়ে অনিশ্চয়তায় পড়েছেন।

একই দিন কানসাট বাজারে আরও কয়েকটি দোকান পুড়িয়ে দেওয়া হয়। এ ছাড়া আওয়ামী লীগের রাজনীতিতে জড়িতে কয়েকজনের ব্যবসা প্রতিষ্ঠান ও বাড়িতে লুটপাট-অগ্নিসংযোগ করা হয়েছিল। এদিন রাতে একদল দুর্বৃত্ত শিবগঞ্জ বাজারের রানা মোবাইল সেন্টার ও পাইলিং মোড়ের ফারুক চা ঘরে ভাঙচুর করে ও পণ্য লুট করে। অপরদিকে চাঁপাইনবাবগঞ্জ সদরের গাবতলা মোড়ে একটি ও ক্লাব সুপারমার্কেটের পাঁচটি দোকানে লুটপাট চালানো হয়। এ ছাড়া ফুড ক্লাবে ভাঙচুর ও লুটের ঘটনা ঘটে। একই এলাকার সোনালী ব্যাংকের শাখা, রনি কম্পিউটারসহ কয়েকটি প্রতিষ্ঠানের সিসিটিভি ক্যামেরা ভেঙে ফেলে হামলাকারীরা।

এ ব্যাপারে ক্লাব সুপারমার্কেটের সাধারণ সম্পাদক মো. ইসমাইল হোসেন বলেন, মঙ্গলবার রাত ৯টার দিকে প্রথম দফায় ও রাত ১১টার দিকে দ্বিতীয় দফায় লুটপাটের চেষ্টা করে দুর্বৃত্তরা। স্থানীয় জনসাধারণ, মার্কেটের পাহারাদার ও দোকান মালিকরা তাদের ঐক্যবদ্ধভাবে প্রতিহত করেন। এরই মধ্যে পাঁচটি দোকানে লুটপাট হয়। সোনালী ব্যংকে হামলা চালানোর চেষ্টা ব্যর্থ হয়।

ইসমাইল হোসেনের ভাষ্য, ক্ষতিগ্রস্ত দোকান মালিকরা সাধারণ ব্যবসায়ী। তবু লুটপাট হয়েছে। প্রশাসনের কোনো সহায়তাও পাওয়া যায়নি। বিশেষ করে কানসাটের ব্যবসায়ী তাজউদ্দিন আহম্মেদ ব্যাপক ক্ষতির শিকার হয়েছেন। সুষ্ঠু তদন্তের মাধ্যমে এসব ঘটনায় জড়িতদের শাস্তি দাবি করেন।

এ বিষয়ে বিএনপি চেয়ারপারসনের উপদেষ্টা বীর মুক্তিযোদ্ধা ও সাবেক সংসদ সদস্য অধ্যাপক শাহজাহান আলী মিঞা বলেন, কুচক্রী মহল দেশে অস্থতিশীল পরিবেশ তৈরির চেষ্টা করেছে। তাদের ব্যর্থ করতে নেতাকর্মীকে সজাগ থাকতে ও প্রতিরোধের নির্দেশ দেন। ছাত্রদের রক্তরঞ্জিত বিজয়কে চূড়ান্ত রূপ দিতে হলে দেশের মানুষকে নিরাপত্তা দিতে হবে। যারা লুটপাটে জড়িত, তারা দলের কেউ নয়।

বৈষম্যবিরোধী ছাত্র আন্দোলনের অন্যতম সমন্বয়ক আল বাশরী সোহানের ভাষ্য, বিজয় উল্লাসের সময় একটি সুযোগসন্ধানী গোষ্ঠী লুটপাট শুরু করেছিল। বিষয়টি জানতে পেরে তাৎক্ষণিক ফেসবুক লাইভে এসে ছাত্রসমাজকে রুখে দাঁড়ানোর আহ্বান জানানো হয়। তারা সারারাত বিভিন্ন প্রতিষ্ঠান পাহারা দিয়েছেন। অপকর্মকারীদের আইনের আওতায় আনার চেষ্টা করছেন।

চারঘাট (রাজশাহী) : পদত্যাগী প্রধানমন্ত্রী শেখ হাসিনা দেশ ছাড়ার পরপরই পুঠিয়া উপজেলার বিড়ালদহে সাবেক পল্লী উন্নয়ন ও সমবায় প্রতিমন্ত্রী আব্দুল ওয়াদুদের বাড়ি ভাঙচুর এবং গাড়িতে অগ্নিসংযোগ করে বিক্ষুব্ধ জনতা। এর আগে দুপুর সাড়ে ১২টার দিকে দলের খুদে বার্তা পেয়ে তারা সপরিবারে বাড়ি থেকে পালিয়ে গেছেন বলে জানা গেছে। এদিন পুঠিয়া সদরে উপজেলা আওয়ামী লীগের অফিস ভাঙচুর ও অগ্নিসংযোগ করা হয়। পরদিন মঙ্গলবার সাবেক মেয়র রবিউল ইসলামের অফিস ভাঙচুর করা হয়েছে।

পুঠিয়া উপজেলার বিড়ালদহ এলাকার শিক্ষার্থী রিফাত শারমিন শুক্রবার সকালে বলেন, তিনি বৈষম্যবিরোধী ছাত্র আন্দোলনে সশরীরে অংশ নিয়েছেন। তাঁর বাবা আওয়ামী লীগের একজন সমর্থক। সরকার পতনের পর দুর্বৃত্তরা তাঁর বাবা-মায়ের ২৭ বছরের গোছানো সংসার মাত্র পাঁচ মিনিটে শেষ করে দিয়েছে। তাঁর বিয়ের গহনা, মায়ের গহনা, টাকা-পয়সা কিছুই নেই। বাড়ি, বাবার হার্ডওয়্যারের দোকান সবকিছু ভাঙচুর করে লুটপাট করা হয়েছে। তাদের সবকিছু শেষ। আক্ষেপ নিয়ে বললেন, আন্দোলন করে তিনি কী পেলেন!

রাজশাহীর বাঘা উপজেলাতেও চলছে ভাঙচুর ও লুটপাট। উপজেলা আএয়ামী লীগের কার্যালয়সহ স্থানীয় আওয়ামী লীগ নেতা মামুন হোসেন ও শাহিনুর রহমান পিন্টুর বাড়িঘর ভাঙচুর ও লুটপাট করা হয়েছে। মামুন হোসেনের লিজ নেওয়া অন্তত ১০টি পুকুর দখল করে মাছ লুট করা হয়েছে। এ ছাড়া বাঘা প্রেস ক্লাবের সাধারণ সম্পাদক দৈনিক ইত্তেফাক পত্রিকার বাঘা উপজেলা প্রতিনিধি নুরুজ্জামানের বাড়িতে হামলা করা হয়েছে।

সাংবাদিক নুরুজ্জামান বলেন, ‘আমার ছেলে ছাত্রলীগের রাজনীতি করে– এটাই আমার অপরাধ। পুরো বাড়ি ভাঙচুর করে লুটপাট করা হয়েছে। বাড়িতে থাকার মতো পরিবেশ নেই। চেয়ার-টেবিল থেকে শুরু করে খাবার প্লেট পর্যন্ত অবশিষ্ট নেই।’

বাঘা পৌর আওয়ামী লীগের সাধারণ সম্পাদক মামুন হোসেন বলেন, তিনি লিজ নিয়ে পুকুরে মাছ চাষ করেন। তাঁর অনুপস্থিতির সুযোগে পুকুর দখল নেওয়া হয়েছে। বাড়ি ও ব্যবসা প্রতিষ্ঠানে হামলা করে ভাঙচুর করা হয়েছে। বর্তমানে যা পরিস্থিতি, তাতে আমাদের বিচার পাওয়ার কোনো উপায় নেই।

রাজশাহীর চারঘাট উপজেলায় গত বৃহস্পতিবারও হামলা ও লুটপাটের অভিযোগ পাওয়া গেছে। বৃহস্পতিবার দুপুরে উপজেলার গৌড়শহরপুরে প্রাণিসম্পদ কর্মকর্তার কার্যালয়ে কর্মরত সাবিনা ইয়াসমিনের বাড়িতে লুটপাট করা হয়েছে। তিনি বলেন, দুপুরের দিকে ১৫-২০ জন দেশীয় অস্ত্র হাতে বাড়িতে হামলা করে। নারীদের শারীরিকভাবে হেনস্তা করে পুরো বাড়ি ভাঙচুর করে। এ সময় তারা ছয়টি গরু, সাড়ে তিন ভরি স্বর্ণ, নগদ দেড় লাখ টাকা, কম্পিউটার, টিভি, ফ্রিজ, ফ্যান, মোবাইল সবকিছু নিয়ে যায়।

এর আগে বুধবার শলুয়া ইউনিয়নের বামনদীঘি গ্রামে স্থানীয় ওয়ার্ড আওয়ামী লীগের সাধারণ সম্পাদক শাহাদাত হোসেনের বাড়িতে হামলা করে ২০-২৫ জনের একটি দল। এ সময় বামনদীঘি বাজারের ১১টি দোকানেও লুটপাট করা হয়।

গত মঙ্গলবার চারঘাট উপজেলার ১৪টি সরকারি জলমহালের সব মহাল দখল করে কোটি টাকার মাছ লুটপাট করা হয়েছে। এর আগে গত সোমবার সরকার পদত্যাগের পর চারঘাট, বাঘা ও পুঠিয়া উপজেলার আওয়ামী লীগের বিভিন্ন নেতাকর্মীর পুকুর ও ব্যবসা প্রতিষ্ঠানের মালপত্র ও মাছ লুটের অভিযোগ পাওয়া গেছে। এ ছাড়া উপজেলার নিমপাড়া ইউনিয়নের নন্দনগাছী বাজার ব্যবসায়ী সমিতির কার্যালয়, সমিতির সভাপতি রেজাউল করিমের দোকান, আড়ত ও কার্যালয় ভেঙে লুটপাট করা হয়েছে।

এদিকে বিএনপি ও জামায়াতের নেতাকর্মীকে বিভিন্ন এলাকায় মন্দির ও সংখ্যালঘুদের বাড়ি পাহারা দিতে দেখা গেছে। এরপরও গ্রাম এলাকায় হামলা ও লুটপাট অব্যাহত আছে।

এ ব্যাপারে জানতে চাইলে জেলা বিএনপির আহ্বায়ক আবু সাইদ চাঁদ বলেন, যারা ভাঙচুর, লুটপাট করছে, তাদের সঙ্গে বিএনপির কোনো সম্পর্ক নেই। নেতাকর্মীকে এসব কাজ থেকে বিরত থাকার জন্য নির্দেশ দেওয়া হয়েছে। তারপরও এসব কাজে কেউ জড়িত থাকলে প্রশাসন আইনগত ব্যবস্থা নেবে।

এ বিষয়ে রাজশাহী জেলা প্রশাসক শামীম আহমেদ বলেন, পরিস্থিতির উন্নতি ঘটছে। পুলিশ থানাগুলোতে ফিরে এসেছে। সেনাবাহিনী উপজেলায় যাচ্ছে। যারা অতি উৎসাহী হয়ে এমন কাজ করবে তাদের কঠোর হাতে দমন করা হবে।

গুরুদাসপুর (নাটোর) : নাটোরের গুরুদাসপুরে সাংবাদিক আনিসুর রহমানের মালিকানাধীন ‘আনন্দ সিনেপ্লেক্সে’ হামলার ঘটনা ঘটেছে। এ সময় হলের ভেতরে থাকা দুটি সার্ভার, দুটি প্রজেক্টর, ফ্যান, সাউন্ড সিস্টেমসহ আসবাবপত্র লুটপাট করা হয়। বৃহস্পতিবার রাত সাড়ে ৭টা থেকে সাড়ে ৯টা পর্যন্ত পৌর সদরের চাচঁকৈড় গিয়াসের মোড়ে এ তাণ্ডব চালায় দুর্বৃত্তরা।

বৃহস্পতিবার সন্ধ্যা থেকে আনন্দ সিনেপ্লেক্সের পাশে কয়েকজনকে ঘুরতে দেখা যায়। সন্ধ্যা সাড়ে ৭টার দিকে দেশীয় অস্ত্র নিয়ে গেটের তালা ভেঙে ভেতরে প্রবেশ করে তারা। একের পর এক গুরুত্বপূর্ণ যন্ত্রপাতি ধ্বংস করতে থাকে। পরে আসবাবপত্র, কম্পিউটার, ল্যাপটপ, প্রজেক্টরসহ সিনেপ্লেক্সে থাকা সব মূল্যবান সামগ্রী লুট করে নিয়ে চলে যায়। দুই ঘণ্টা ব্যাপী চলে এই তাণ্ডব।

স্থানীয় যুবক নাইম হোসেন জানান, নাটোর জেলায় একমাত্র সিনেমা হল আনন্দ সিনেপ্লেক্স। একে ঘিরে কিছু মানুষের জীবিকার পথও হয়েছিল। কিন্তু হলটি এমনভাবে ভাঙচুর ও লুটপাট করা হয়েছে, যার প্রভাব থাকবে দীর্ঘ দিন।"
2024-08-09 23:04:21,খাতুনগঞ্জে ফিরছে প্রাণচাঞ্চল্য,"বৈষম্যবিরোধী ছাত্র আন্দোলন ও শেখ হাসিনা সরকারের পতনকে কেন্দ্র করে টানা কয়েক দিনের স্থবিরতার পর সুবাতাস বইতে শুরু করেছে চট্টগ্রামের খাতুনগঞ্জে। অন্তর্বর্তী সরকার গঠনকে কেন্দ্র করে প্রাণচাঞ্চল্য ফিরছে দেশের ভোগ্যপণ্যের অন্যতম বৃহৎ এ পাইকারি বাজারে। বিভিন্ন জেলা থেকে বাজারে প্রতিনিয়ত ঢুকছে পণ্যবোঝাই ট্রাক। পণ্যের সারিতে ভরপুর হয়ে উঠছে প্রতিটি মোকাম। লাগাতার বন্ধের পর আবারও শ্রমিকের হাঁকডাকে মুখর হয়ে উঠছে ব্যবসায়ী পাড়াটি। এতে স্বস্তির নিঃশ্বাস ফেলছেন শ্রমিক, ব্যবসায়ীসহ সংশ্লিষ্টরা। তবে তারা বলছেন, টানা বন্ধের কারণে যে আর্থিক ক্ষতি হয়েছে, তা কাটিয়ে উঠতে সময় লাগবে।

সরেজমিন খাতুনগঞ্জ ঘুরে দেশের বিভিন্ন স্থান থেকে আসা পণ্যবোঝাই ট্রাক ও কাভার্ডভ্যানের সারি দেখা গেছে। ট্রাক থেকে পণ্যবোঝাই একের পর এক বস্তা নামাতে ব্যস্ত সময় পার করছেন শ্রমিকরা। ব্যবসায়ীরা জানান, গত দু-তিন দিনে পণ্যবোঝাই অনেক ট্রাক ঢুকেছে খাতুনগঞ্জে। দিনের চেয়ে রাতে বেশি সংখ্যক ট্রাক প্রবেশ করছে। সর্বশেষ বৃহস্পতিবার রাতে অন্তত ২০ থেকে ৩০টি ট্রাক এসেছে। এগুলো থেকে বিভিন্ন মোকামে ভোগ্যপণ্য খালাস করা হচ্ছে। গত দু’দিনে দেশের বিভিন্ন প্রান্ত থেকে বিপুল সংখ্যক পণ্য খাতুনগঞ্জে প্রবেশ করায় বৃহৎ এ বাজারের বেশির ভাগ মোকাম আবার ভরপুর হয়ে উঠছে।

চাক্তাই-খাতুনগঞ্জ আড়তদার সাধারণ ব্যবসায়ী কল্যাণ সমিতির সাধারণ সম্পাদক মো. মহিউদ্দিন বলেন, টানা বন্ধের পর দেশের সার্বিক পরিস্থিতি স্বাভাবিক হওয়ায় আবারও প্রাণচাঞ্চল্য ফিরে আসছে খাতুনগঞ্জে। গত কয়েক দিনে দেশের বিভিন্ন স্থান থেকে বেশ কিছু পণ্যবোঝাই ট্রাক বাজারে এসেছে। তবে ক্রেতার সংখ্যা এখনও কম। বেশ কিছুদিন সরবরাহ বন্ধ থাকায় কয়েকটি পণ্যের দামও বেড়েছে। তবে সরবরাহ স্বাভাবিক হলে দামও কমবে। লাগাতার বন্ধের কারণে অনেক পণ্য নষ্ট হয়ে গেছে। কিছু পণ্য আবার নির্ধারিত সময়ে বাজারে পৌঁছাতেও পারেনি। এতে ব্যবসায়ীরা বড় ক্ষতির সম্মুখীন হয়েছেন। এ ক্ষতি পুষিয়ে উঠতে অনেক সময় লাগবে।

খাতুনগঞ্জের কাঁচাপণ্য বিক্রয়কারী প্রতিষ্ঠান গোপাল বাণিজ্যালয়ের স্বত্বাধিকারী বলাই কুমার পোদ্দার বলেন, বুকিং দেওয়া বেশ কিছু পণ্য এরই মধ্যে বাজারে এসেছে। তবে ক্রেতা একেবারে কম থাকায় বেচাবিক্রি কম। সরবরাহ ঘাটতির কারণে পেঁয়াজ, আদা, চালসহ বেশ কিছু নিত্যপণ্যের দাম বেড়েছে। বেচাবিক্রি স্বাভাবিক হতে আরও কিছুদিন সময় লাগবে। আর যাতে খাতুনগঞ্জের দৈনন্দিন কার্যক্রমে ভাটা না পড়ে, সেটাই চাওয়া আমাদের।"
2024-08-09 23:03:38,কমলার দ্যুতিতে ম্রিয়মাণ ট্রাম্প,"মার্কিন প্রেসিডেন্ট পদপ্রার্থী কমলা হ্যারিস ও তাঁর রানিংমেট টিম ওয়ালজ সংবাদমাধ্যমের ব্যাপক মনোযোগ আকর্ষণ করতে সক্ষম হয়েছেন। তাদের প্রচার তহবিলে লাখ লাখ ডলার জমা হচ্ছে। সব মিলিয়ে উৎফুল্ল সময় পার করছেন ডেমোক্র্যাট প্রার্থী।

অন্যদিকে, নিজের দিকে মনোযোগ ফেরাতে হিমশিম খেতে হচ্ছে প্রতিদ্বন্দ্বী ডোনাল্ড ট্রাম্পকে। এ লক্ষ্যে বৃহস্পতিবার ফ্লোরিডা অঙ্গরাজ্যের পাম বিচে নিজের রিসোর্টে সংবাদ সম্মেলনের আয়োজন করেন রিপাবলিকান এই প্রার্থী। তবে সেখানে তাঁকে খুব বেশি হাসিখুশি দেখা যায়নি। খবর বিবিসির।

সংবাদ সম্মেলনে ট্রাম্প ঘোষণা দেন, আগামী ১০ সেপ্টেম্বর কমলার সঙ্গে তিনি একটি টিভি বিতর্কে যোগ দিতে রাজি হয়েছেন। বিতর্কের আয়োজক এবিসি নিউজ নিশ্চিত করেছে, কমলাও সেখানে অংশ নিতে সম্মতি জানিয়েছেন। প্রতিদ্বন্দ্বী দুই প্রার্থীর মধ্যে এটিই হবে প্রথম মুখোমুখি বিতর্ক।

পরে আরও দুটি বিতর্ক করার আগ্রহও সাংবাদিকদের সামনে তুলে ধরেন ট্রাম্প। এর একটি আগামী ৪ সেপ্টেম্বরে ফক্স নিউজে এবং অপরটি ২৫ সেপ্টেম্বরে এনবিসিতে। তিনটি বিতর্ক করতে রাজি থাকার কথা জানিয়ে ট্রাম্প বলেছিলেন, তিনি কমলার জবাবের অপেক্ষায় আছেন। এর আগে এবিসির বিতর্কে অংশ নাও নিতে পারেন বলে আভাস দিয়েছিলেন ট্রাম্প। কারণ, ওই বিতর্ক নির্ধারিত হয়েছিল প্রেসিডেন্ট জো বাইডেন প্রার্থী থাকার সময়ে। কিন্তু বাইডেন সরে গিয়ে তাঁর জায়গায় কমলা আসার পর ট্রাম্প প্রথমে তাঁকে পূর্বনির্ধারিত ওই বিতর্কের পরিবর্তে ফক্স নিউজে ৪ সেপ্টেম্বরে বিকল্প বিতর্ক করার প্রস্তাব দিয়েছিলেন।

ঘণ্টাব্যাপী চলা সংবাদ সম্মেলনে ট্রাম্প অনেক প্রশ্নের জবাব দিয়েছেন। সেখানে তিনি কমলাকে খোঁচা দিতেও ভোলেননি। সাংবাদিকদের প্রশ্নের জবাব দিতে গিয়ে কমলার সমালোচনা করেন সাবেক এই প্রেসিডেন্ট। তাছাড়া অনুষ্ঠানের পুরো সময় পুরোনো ট্র্যাকেই ছিলেন তিনি। তিনি ভোটের সংখ্যা, মিডিয়ার পক্ষপাত, দেশের ভয়াবহ অবস্থা এবং এমনকি সমাবেশে মানুষের সংখ্যা নিয়েও কথা বলেছেন। ঐতিহাসিকভাবে, বিতর্কিত বিষয়গুলো নিয়ে কথা বলে ট্রাম্প দৃষ্টি আকর্ষণ করার চেষ্টা করেন। সেই ধারাবাহিকতায় তিনি দাবি করেন, যুক্তরাষ্ট্র বিশ্বযুদ্ধের দ্বারপ্রান্তে রয়েছে। কমলাকে সমর্থন করা ইহুদি আমেরিকানদের উদ্দেশে তিনি বলেন, ‘আপনাদের মাথা পরীক্ষা করা দরকার।’

ট্রাম্প লাইমলাইটে আসার জন্য লড়াই করতে অভ্যস্ত নন, বিশেষ করে এই নির্বাচনী চক্রে। বাইডেনের প্রচার দল ট্রাম্পকে সংবাদে আধিপত্য করার সুযোগ করে দিয়েছিল। তবে এবার তিনি বড় ধরনের ঝাঁকুনি খেয়েছেন। তারা ট্রাম্পকে প্রথম পাতা থেকে সরিয়ে দিয়েছে। বাইডেনের সরে যাওয়া এবং অপ্রত্যাশিতভাবে কমলার আগমন রিপাবলিকান প্রার্থীর জন্য বিষয়গুলোকে আরও কঠিন করে তুলেছে।

সুতরাং, ডেমোক্র্যাটদের কৌশলটি উল্টে গেছে। এই মুহূর্তে তারা দুর্দান্ত মিডিয়া কাভারেজ উপভোগ করছে। তবে ট্রাম্প মার্ক লটারের পরামর্শ অনুসরণ করে আরও ভালো করতে পারেন। ২০২০ সালের নির্বাচনে রিপাবলিকান এই কৌশলবিদ যোগাযোগের কৌশল পরিচালনা করেছিলেন। তাঁর মতে, সাবেক প্রেসিডেন্টের মনোযোগ ফিরিয়ে আনার উপায় ছিল ফোকাস থাকা। কমলা ও ওয়ালজের নীতি নিয়ে কথা বললে ট্রাম্প এ ক্ষেত্রে সফল হতে পারেন।"
2024-08-09 23:03:35,শিশু খেতে না চাইলে করণীয়,"অনেক মা অভিযোগ করেন, তাঁর শিশু খেতে চায় না। খাওয়ানোর ব্যাপারে অনিয়মই হচ্ছে শিশুর খেতে না চাওয়ার প্রধান কারণ। অনেক মা শিশুর খাবারের মাঝখানে তাকে অনিয়মিতভাবে বিস্কুট, ফল, চকলেট, আইসক্রিম ইত্যাদি খেতে দেন। কেউ কেউ নিয়ম করে ৬টায় দুধ, ৮টায় ডিম, ১০টায় দুধ, ১২টায় স্যুপ এ রকম ইচ্ছামতো চার্ট বানিয়ে খাওয়ান। অনেকে আবার শিশুকে নিয়ম অনুযায়ী খাওয়ানোর মাঝে কান্না মাত্রই মায়ের দুধ খাওয়ান। কোনো কোনো বাড়িতে শিশু নিজের খাওয়ার সময় ছাড়া অন্য সময়েও পরিবারের অন্য সদস্যদের সঙ্গে খায়। আবার অনেক মা তাঁর শিশু ৭টার সময় পেট ভরে খায়নি বলে ৮টার সময় তাকে আরেকবার খাবার দেন, ৯টার সময় আবার চেষ্টা করেন এবং এমনিভাবে সারাদিন ধরেই চেষ্টা চলতে থাকে। এসব অভ্যাসই শিশুর জন্য ক্ষতিকর। একটা কথা মনে রাখা প্রয়োজন, খাবার হজম হলেই শিশুর খিদে লাগবে। আপনি যদি খাওয়ার সুনির্দিষ্ট সময় ছাড়া অন্য সময়ে শিশুকে কিছু খাওয়ান, তবে ক্ষতি হবে। অনেক শিশু স্কুল থেকে ফিরেই বিস্কুট, ফল বা ফলের রস ইত্যাদি খায়। তার এক ঘণ্টা পরই হয়তো তার দুপুরের খাওয়ার সময়। তখন শিশু ঠিকমতো সে খাবারটা আর খেতে চাইবে না। কারণ, এরই মধ্যে তার খিদে নষ্ট হয়ে গেছে। অনেক শিশু সারাদিন ইচ্ছামতো যখন-তখন বিস্কুট, চকলেট, আইসক্রিম, ফল ইত্যাদি খেয়ে পেট ভর্তি করে রাখে; কিন্তু খাওয়ার সময় কিছুই খায় না। এসব অভ্যাসও ক্ষতিকর।

কিছু টিপস

• প্রথমেই বয়স অনুযায়ী শিশুর কী পরিমাণ সুষম খাদ্য প্রয়োজন, তা মাকে জানতে হবে ।

• খাওয়া নিয়ে জোর করবেন না; তাহলে খাওয়ার প্রতি তার কোনো উৎসাহ থাকবে না।

• সব ধরনের খাবার খাওয়ানোর অভ্যাস করুন। শুধু মুরগির মাংস, গরুর মাংস বা ডিম দিয়েই ভাত খাবে– এমন অভ্যাস করাবেন না। খাবার পরিবেশনে একটু ভিন্নতা আনতে পারেন।

• খিদে বাড়ানোর জন্য তাদের খেলতে দিন। শিশুকে খাবার শেষ করার জন্য প্রাইজ দিন। এতে সে উৎসাহিত হবে।

দু-তিন বছর বয়স থেকেই শিশুকে নিজ হাতে খেতে দিন।

শিশুকে ঘরে তৈরি খাবারের সঙ্গে অভ্যস্ত করুন। শিশুর পছন্দ-অপছন্দের দিকে লক্ষ্য রাখুন। এ ক্ষেত্রে অবশ্যই পুষ্টিগুণসম্পন্ন খাবারের ব্যাপারে প্রাধান্য দিতে হবে।

• শিশুকে একনাগাড়ে বেশি খাওয়াবেন না। অল্প অল্প করে ঘন ঘন খাওয়াতে চেষ্টা করুন।

• বাজার করার সময় যদি সম্ভব হয় আপনার শিশুকে নিয়ে যান। নানা ধরনের শাকসবজি, ফলমূল, মাছ চেনাতে থাকুন।

লেখক: শিশু বিশেষজ্ঞ"
2024-08-09 23:02:14,ধ্বংসস্তূপে বসার জায়গাও নেই কয়েকটি থানায়,"চট্টগ্রাম মেট্রোপলিটন পুলিশের ১৬টি থানার মধ্যে ১১টির কার্যক্রম চার দিন পর গতকাল শুক্রবার থেকে সীমিত পরিসরে শুরু হয়েছে। কার্যক্রম শুরু হওয়া থানাগুলো হলো চাঁদগাও, বাইজিদ বোস্তামি, খুলশী, পাঁচলাইশ, সদরঘাট, চকবাজার, বাকলিয়া, পাহাড়তলী, আকবর শাহ, কর্ণফুলী ও বন্দর। বাকি তিনটি হালিশহর, ডবলমুরিং ও কোতোয়ালির কার্যক্রম আজ থেকে সীমিত পরিসরে শুরু হতে পারে থানা নিজস্ব ভবনের সামনে। তবে ইপিজেড থানা ভবন ধ্বংসস্তূপে পরিণত হওয়ায় আপাতত কার্যক্রম চলবে নিউমুরিং ফাঁড়িতে। পতেঙ্গা থানা ভবনও ধ্বংসস্তূপ হওয়ায় কার্যক্রম শুরুর জন্য নতুন ভবন খোঁজা হচ্ছে। গতকাল সিএমপির অতিরিক্ত উপকমিশনার কাজী মোহাম্মদ তারেক আজিজ এসব তথ্য নিশ্চিত করেন।

যে ১১ থানার কার্যক্রম সীমিত পরিসরে শুরু হয়েছে, সেগুলোতে এখনও সেবা প্রার্থীরা আসা শুরু করেননি। তবে গতকাল সকাল থেকে থানাগুলোতে আসতে শুরু করেছেন পুলিশ সদস্যরা। যদিও অধস্তন অনেক পুলিশ সদস্য এখনও কর্মস্থলে যোগ দেননি। প্রথম দিন থানার ক্ষয়ক্ষতি নিরূপণ ও অধস্তন পুলিশ সদস্যদের কর্মস্থলে ফেরাতে সময় কেটেছে পুলিশের ঊর্ধ্বতন কর্মকর্তাদের। যেসব পুলিশ সদস্য কর্মস্থলে যোগ দিয়েছেন, তাদের কয়েকজন নিরাপত্তাহীনতার কথা জানিয়েছেন।

সহিংসতার সময় ৫ আগস্ট পাহাড়তলী থানা পুড়িয়ে দেওয়া হয়েছিল। এখনও পুরো থানা লন্ডভন্ড হয়ে আছে। থানার সামনে গতকাল সেনাবাহিনীর পাহারা দেখা যায়। ভেতরে পুলিশ সদস্যরা ক্ষয়ক্ষতি নিরূপণের পাশাপাশি অন্য সদস্যদের কর্মস্থলে যোগদানের জন্য যোগাযোগ করছিলেন। খুলশী থানায় অল্প ভাঙচুর হলেও তেমন ক্ষয়ক্ষতি হয়নি। ফলে সেখানে সকাল ১০টা থেকে কার্যক্রম শুরু হয়েছে। তবে সেবাপ্রার্থীরা সেভাবে আসেননি। এখানেও সেনাবাহিনীর প্রহরা রয়েছে। এ ছাড়া কোতোয়ালি, পতেঙ্গা ও ইপিজেড থানায় পুলিশ সদস্যরা গিয়ে ঘুরে এলেও কোনো কার্যক্রম শুরু করতে পারেননি। থানাগুলো ধ্বংসস্তূপে পরিণত ও আসবাব লুট হওয়ায় বসার কোনো জায়গা ছিল না।

খুলশী থানার ওসি কবিরুল ইসলাম বলেন, ‘শুক্রবার সারাদিনে মোবাইল ফোন হারানোর দুটি জিডি হয়েছে। থানার ৯০ শতাংশ ফোর্স যোগদান করেছে। আপাতত থানা এলাকায় টহলের কাজ আমরা করছি না। সেটি সেনাবাহিনী করছে।’

সিএমপির অতিরিক্ত কমিশনার (অপরাধ ও অভিযান) প্রকৌশলী আব্দুল মান্নান মিয়া বলেন, ১৬টি থানার মধ্যে দুটি সম্পূর্ণ ধ্বংস হয়ে গেছে।"
2024-08-09 22:55:49,অন্তর্বর্তী সরকারের মেয়াদ এখনও ঠিক হয়নি,"যুব ও ক্রীড়া উপদেষ্টা আসিফ মাহমুদ সজীব ভূঁইয়া বলেছেন, অন্তর্বর্তী সরকারের মেয়াদ এখনও ঠিক হয়নি। শুক্রবার কেন্দ্রীয় শহীদ মিনারে শ্রদ্ধা নিবেদন শেষে সাংবাদিকদের তিনি এ কথা বলেন।

উপদেষ্টা আসিফ মাহমুদ বলেন, ‘আমাদের যেহেতু গণঅভ্যুত্থানের ভিত্তিতে গঠিত একটি সরকার এবং অনেকগুলো সংস্কারের কথা আমরা বলেছি- সেগুলো আমাদের করতে হবে। সেটা যত দ্রুত সময়ের মধ্যে সম্ভব, রাষ্ট্রীয় প্রতিষ্ঠানগুলোকে একটি সুন্দর সুশৃঙ্খল ব্যবস্থার মধ্যে নিয়ে আসার মাধ্যমে সুষ্ঠু ও নিরপেক্ষ নির্বাচনের মাধ্যমে নির্বাচিত সরকারের কাছে ক্ষমতা হস্তান্তর করে এই সরকারের মেয়াদ শেষ করব।’

এদিন সকালে সাভারের জাতীয় স্মৃতিসৌধে প্রধান উপদেষ্টা ড. মুহাম্মদ ইউনূস শ্রদ্ধা জানানোর পর অন্তর্বর্তী সরকারের ১৩ উপদেষ্টা শ্রদ্ধা জানান। এরপর তারা কেন্দ্রীয় শহীদ মিনারে শ্রদ্ধা জানান। এখানে আসিফ মাহমুদ বলেন, ‘প্রাথমিকভাবে দেশের আইনশৃঙ্খলা ফিরিয়ে আনা আর আন্দোলনের দাবিগুলো বাস্তবায়ন করা অন্তর্বর্তী সরকারের মূল উদ্দেশ্য থাকবে।’

তিনি বলেন, ‘অগ্রাধিকার ভিত্তিতে আন্দোলনে হত্যার সঙ্গে যারা জড়িত, তাদের বিচার এবং শাস্তি নিশ্চিত করা আমাদের প্রথম দায়িত্ব থাকবে। পাশাপাশি আহত হয়ে আমাদের অনেকে হাসপাতালের বেডে কাতরাচ্ছেন, তাদের চিকিৎসা নিশ্চিত করব। শহীদদের মর্যাদা রাষ্ট্রীয়ভাবে দেওয়ার জন্য পদক্ষেপ নেব। আমরা যে দাবি নিয়ে এই আন্দোলন করেছি, সেগুলো পূর্ণাঙ্গভাবে বাস্তবায়ন করতে সক্ষম হব আশা করি।’

বিশ্ববিদ্যালয়ে হল দখলের বিষয়ে এই উপদেষ্টা বলেন, ‘আমরা দীর্ঘ ৫/৬ বছর ক্যাম্পাসে সেগুলো নিয়ে অ্যাক্টিভিজম করেছি। আমাদের নিজেদের সুস্পষ্ট দাবি আছে। এখন যেহেতু আমরা সরকারে, সেগুলো দ্রুত সময়ের মধ্যে বাস্তবায়নে পদক্ষেপ নেব।’"
2024-08-09 22:55:05,সব বিশ্ববিদ্যালয়ে আবু সাঈদের নামে হলের নামকরণ দাবি পরিবারের,"কোটা সংস্কার আন্দোলনে পুলিশের গুলিতে নিহত বেগম রোকেয়া বিশ্ববিদ্যালয়ের শিক্ষার্থী আবু সাঈদের বাড়িতে যাচ্ছেন অন্তর্বর্তী সরকারের প্রধান ড. মুহাম্মদ ইউনূস। সরকার প্রধানের আগমন উপলক্ষে শুক্রবার বিকেলে আবু সাঈদের পরিবারের কাছে জানতে চাওয়া হয় তাদের অনুভূতি।

এ সময় সাংবাদিকদের মাধ্যমে সরকারের কাছে নানান দাবি উপস্থাপন করেন আবু সাঈদের পরিবারের সদস্যরা। নিহত আবু সাঈদের বাবা মকবুল হোসেন, মা মনোয়ারা বেগম, ভাই আবু হোসেন ও ছোট বোন সুমী খাতুন তাদের অনুভূতি প্রকাশ করেন।

সাঈদের বাবা ও মা বলেন, আমাদের সন্তানকে যে হত্যা করেছে তার বিচার দ্রুত সময়ের মধ্যে করতে হবে। শহীদ আবু সাঈদকে রাষ্ট্রীয় মর্যাদায় বীরের খেতাব দিতে হবে।

বোন সুমী খাতুন বলেন, দেশের প্রতিটি বিশ্ববিদ্যালয়ে আবু সাঈদের নামে একটি করে হলের নামকরণ করতে হবে।

ভাই আবু হোসেন বলেন, পীরগঞ্জে আবু সাইদের নামে বিশ্ববিদ্যালয় প্রতিষ্ঠাসহ বিনামূল্যে চিকিৎসায় হাসপাতাল স্থাপনের দাবি করছি।"
2024-08-09 22:47:43,কর্ণফুলীতে মাদকসহ শিক্ষার্থীদের হাতে ধরা দুই যাত্রী,"চট্টগ্রামের কর্ণফুলী উপজেলায় মাদক দ্রব্যসহ বাসের দুই যাত্রীকে ধরে পুলিশের হাতে তুলে দিয়েছেন শিক্ষার্থীরা। শুক্রবার উপজেলার আখতারুজ্জামান চৌধুরী বাবু চত্বর (মইজ্জারটেক) এলাকায় এ ঘটনা ঘটে।

আটক দুই ব্যক্তি হলেন– মো. রিয়াজ ও তরুণ দাশ। তাদের কাছ থেকে চার শতাধিক ইয়াবা এবং ১০ লিটার চোলাই মদ জব্দ করা হয়েছে।

পটিয়া সরকারি কলেজের ছাত্র মো. ফয়সাল বলেন, আমরা শিক্ষার্থীরা মিলে সড়কে শৃঙ্খলা ফেরানোর কাজ করছিলাম। দুপুরে কয়েকটি গাড়িতে তল্লাশি চালানো হয়। এ সময় একটি বাস থেকে দুই যাত্রী নেমে হেঁটে চলে যাচ্ছিলেন। তাদের গতিবিধি সন্দেহজনক মনে হওয়ায় থামানো হয়। তল্লাশি করে তাদের কাছ থেকে ইয়াবা ও মদ পাওয়া যায়। পরে সেনাবাহিনীর মাধ্যমে মাদক দ্রব্যসহ তাদের পুলিশের কাছে হস্তান্তর করা হয়।

বিষয়টি নিশ্চিত করে কর্ণফুলী থানার ওসি জহির হোসেন জানান, ইয়াবা ও মদসহ আটক দুই মাদক কারবারির বিরুদ্ধে আইনানুগ ব্যবস্থা নেওয়া হয়েছে।"
2024-08-09 22:41:58,আহতদের দেখতে পঙ্গু হাসপাতালে তারেক রহমানের প্রতিনিধিরা,"ছাত্র-জনতার গণঅভ্যুত্থানে পুলিশসহ আইনশৃঙ্খলা বাহিনীর সদস্য ও আওয়ামী লীগ নেতাকর্মীদের হামলায় আহতদের চিকিৎসার খোঁজখবর নিয়েছে বিএনপি। আজ শুক্রবার দলের ভারপ্রাপ্ত চেয়ারম্যান তারেক রহমানের পক্ষ থেকে একটি প্রতিনিধি দল পঙ্গু হাসপাতাল হিসেবে পরিচিত জাতীয় অর্থোপেডিক হাসপাতাল ও পুনর্বাসন প্রতিষ্ঠানে যায়।

প্রতিনিধি দলের নেতৃত্ব দেন বিএনপির ছাত্রবিষয়ক সম্পাদক রকিবুল ইসলাম বকুল। তার সাথে ছিলেন ছাত্রদলের সভাপতি রাকিবুল ইসলাম রাকিব ও সাধারণ সম্পাদক নাছির উদ্দীন নাছির।

শুক্রবার পর্যন্ত পঙ্গু হাসপাতালে চিকিৎসাধীন আছেন ১৬৮ জন। তাদের মধ্যে অনেকই তারেক রহমানের পক্ষ থেকে আর্থিক সহযোগিতা করা হয়েছে। বাকিদেরও খোঁজ খবর নিয়ে শনিবার আর্থিক সহযোগিতা করা হবে।

আহতদের খোঁজ নিয়ে হাসপাতাল থেকে বেরিয়ে সাংবাদিকদের রকিবুল ইসলাম বকুল বলেন, এখানে চিকিৎসাধীন অনেকেই বলেছে, তারা সর্বোচ্চ চিকিৎসাটা পাচ্ছেন না, তারা হতাশ। একজন অভিভাবক জানিয়েছেন, পুষ্টিকর খাবারের দরকার। কারণ অনেকের মাংস পেশি পচে গেছে। সবাইকে বলব, এদিকে যেন সবাই দৃষ্টি দেন, সর্বোচ্চ চিকিৎসাটা দেন।"
2024-08-09 22:36:51,সেই ‘জান্নাতি প্যালেস’ এখন পোড়ো বাড়ি,"নাটোর শহরের কান্দিভিটা মহল্লার আলোচিত বিলাসবহুল ‘জান্নাতি প্যালেস’ এখন পোড়ো বাড়ি। রাত হলেই তা ভূতুড়ে বাড়িতে পরিণত হয়। অথচ সোমবার বিকেল ৪টা পর্যন্ত বাড়িটি ছিল সরগরম।

এই জান্নাতি প্যালেসের প্রচার ছিল লোকের মুখে মুখে। তিনতলা বাড়িটির মালিক নাটোর-২ (সদর ও নলডাঙ্গা) আসনের সাবেক সংসদ সদস্য শফিকুল ইসলাম শিমুল। এই আসন থেকে তিনি পরপর তিনবারের সংসদ সদস্য ছিলেন।

সুদূর কানাডার বেগমপাড়ায়ও রয়েছে ‘জান্নাতি প্যালেস’ নামে এমন একটি বাড়ি। সেখানে বাস করেন শিমুলের স্ত্রী-সন্তানরা।

কয়েক কোটি টাকা ব্যয়ে নির্মিত নাটোরের জান্নাতি প্যালেস জনরোষের কবলে পড়ে নিমিষেই পোড়ো বাড়িতে পরিণত হয়। প্রায় ১৬ বছর ধরে ক্ষমতার কেন্দ্রবিন্দুতে থাকা শিমুলের আলোচিত বাড়িতে সোমবার বিকেলে শত শত বিক্ষুব্ধ মানুষ চড়াও হয়ে ব্যাপক ভাঙচুর, অগ্নিসংযোগ ও লুটপাট করে। পুড়িয়ে দেওয়া হয়েছে কয়েক কোটি টাকা দামের তিনটি গাড়িসহ বাড়ির আসবাব। এ ছাড়া আসবাব, ফ্রিজ, এসি, ওভেনসহ নানা ইলেক্ট্রনিকসামগ্রীর পাশাপাশি লুট করা হয় প্রবেশপথে লাগানো বিশাল আকারের স্টিলের একটি গেট। সোমবার গভীর রাত পর্যন্ত চলে এ তাণ্ডব। মঙ্গলবার সকালে শত শত মানুষ জান্নাতি প্যালেসের পোড়ো বাড়ি দেখতে এসে আগুনে পুড়ে অঙ্গার হওয়া ৪টি মৃতদেহ পড়ে থাকতে দেখেন। খবর পেয়ে পরিবারের সদস্যরা তিনজনকে শনাক্ত করেন। নিহত সবাই বৈষম্যবিরোধী ছাত্র আন্দোলনের সঙ্গে যুক্ত ছিলেন।

মঙ্গলবার সকাল ৭টার দিকে জান্নাতি প্যালেসের সামনে গিয়ে দেখা যায়, শত শত উৎসুক মানুষ ভেতরে ঢুকে বাড়ির অবস্থা দেখছেন। ঘটনার সময় বাড়িতে সংসদ সদস্য শিমুলের পরিবারের কেউ ছিলেন না। গত ১৬ বছর নাটোরের ঠিকাদারি কাজ নিয়ন্ত্রণ, চাকরিতে নিয়োগ ও বদলিসহ সবকিছু নিয়ন্ত্রণ করা হতো এই বাড়ি থেকে। দলে বিভেদ থাকায় শিমুলের সমর্থক ও পেশাজীবী সংগঠনগুলো চলত এই ‘বাড়ির’ নির্দেশনায়।

প্রতিবেশীরা জানান, পরিবারের সদস্যরা কানাডার বেগমপাড়ার জান্নাতি প্যালেসে থাকেন। শিমুল নাটোরে থাকলে এই বাড়িতেই থাকতেন। স্বজনরা তাঁর দেখাশোনা বা খোঁজখবর নিতেন।

পোড়ো বাড়ি দেখতে আসা এক ব্যক্তি জানান, এই সড়ক দিয়ে যাতায়াতের সময় বাড়ির ভেতর ও বাইরে অনেক লোক দেখতেন। সোমবার রাত থেকে অন্ধকারে নিমজ্জিত হয় বাড়িটি।"
2024-08-09 22:35:31,৫২ বছরেও নির্মিত হয়নি পাকা ভবন,"নড়বড়ে টিনের ঘর আর বেড়া, দরজা জানালাও ভাঙা। গরমে হাঁসফাঁস অবস্থা শিক্ষার্থীসহ সবার। বর্ষায় দুর্ভোগ বাড়ে আরও। বৃষ্টির দিনে ভাঙা টিনের চাল দিয়ে পানি পড়ে। এমন দুরবস্থার মধ্য দিয়েই চলছে সাঁথিয়ার গৌরীগ্রাম উম্মে কুলছুম বালিকা উচ্চ বিদ্যালয়ের কার্যক্রম।

৫২ বছর আগে নির্মিত বিদ্যালয়টিতে এখন পর্যন্ত হয়নি পাকা একাডেমিক ভবন। প্রতিষ্ঠার পর থেকে আজ পর্যন্ত জরাজীর্ণ দুটি টিনের ঘরেই গাদাগাদি করে চলছে পাঠদান এবং দাপ্তরিক কাজকর্ম। সে কারণে শিক্ষা কার্যক্রম চরমভাবে ব্যাহত হচ্ছে। ওই এলাকার একমাত্র নারী শিক্ষাপ্রতিষ্ঠানটির পাকা ভবনের জন্য সংশ্লিষ্ট কর্তৃপক্ষের নিকট জোর দাবি জানিয়েছেন শিক্ষক

ও এলাকাবাসী।

জানা গেছে, ১৯৭২ সালের ৯ এপ্রিল সাঁথিয়ার গৌরীগ্রামে মরহুম তালেব আলী খাঁন বিদ্যালয়টি প্রতিষ্ঠা করেন। ১৯৮৬ সালে ১ জানুয়ারি এমপিওভুক্ত হয় প্রতিষ্ঠানটি। বিদ্যালয়টিতে প্রায় ২০০ জন ছাত্রী, ১০ জন শিক্ষক এবং ৪ জন কর্মচারী রয়েছেন। বিদ্যালয়ের ৭টি কক্ষের একটি স্টোররুম, একটি শিক্ষকদের বসার জন্য ব্যবহার করা হয়। বাকি পাঁচটি কক্ষে চলে পাঠদান। এখানে নেই কোনো বিজ্ঞানাগার ও পাঠাগার। পর্যাপ্ত শ্রেণিকক্ষ, চেয়ার-টেবিল ও প্রয়োজনীয় শিক্ষা উপকরণেরও জোগান নেই। সীমানা প্রাচীর না থাকায় নিরাপত্তাহীনতায় ভোগে ছাত্রীরা।

বিদ্যালয়ের নবম শ্রেণির শিক্ষার্থী সুম্মা খাতুন, রিয়া খাতুন ও অষ্টম শ্রেণির শিক্ষার্থী তাসলিমা খাতুন জানায়, বিদ্যালয়ের শ্রেণিকক্ষগুলো টিনের হওয়ায় গরমে কষ্ট করতে হয় সবাইকে।

এ ছাড়া বৃষ্টির দিনে আকাশে মেঘ দেখলে ঘর উড়ে যাবার আতঙ্কে থাকে শিক্ষার্থীরা। অনেকেই স্কুলে আসতে চায় না।

জ্যেষ্ঠ সহকারী শিক্ষক আব্দুল জব্বার জানান, প্রচণ্ড গরমে শিক্ষার্থীদের টিনের ঘরে ক্লাস নিতে খুবই কষ্ট হয়। ছাত্রীরা ঘরে ক্লাস করতে চায় না। টিনের ঘরে টিনের বেড়া থাকায় রোদের

সময় তাপমাত্রা এত বেড়ে যায় যে, ফ্যান ঘুরলেও মনে হয় আগুনের হল্কা এসে চোখেমুখে লাগছে। গরমের কারণে অনেক শিক্ষার্থী অস্বস্তিবোধ করায় বিদ্যালয়ে এসেও চলে যায়। বিদ্যালয়ে পাকা ভবন না থাকায় সব মৌসুমেই নানামুখী ভোগান্তি পোহাতে হয় সবাইকে।

বিদ্যালয়ের প্রধান শিক্ষক আব্দুর রাজ্জাক জানান, পাকা ভবনের জন্য সংশ্লিষ্ট দপ্তরে অনেকবার আবেদন করা হয়েছে। সর্বশেষ প্রায় এক বছর আগে উপজেলা মাধ্যমিক শিক্ষা অফিসের মাধ্যমে শিক্ষা মন্ত্রণালয় ও শিক্ষাভবনে আবেদন করা হয়েছে কিন্ত কোনো খবর নেই। পাকা ভবন না থাকার কারণে বিদ্যালয়ে দক্ষ শিক্ষক থাকার পরেও অনেক অভিভাবক তাদের সন্তান ভর্তি করতে চান না।

সাঁথিয়া উপজেলা মাধ্যমিক শিক্ষা কর্মকর্তা আব্দুল কাদের বিশ্বাস জানান, শিক্ষাপ্রতিষ্ঠানটিতে পাকা একাডেমিক ভবন না থাকায় সংশ্লিষ্টদের কষ্ট হচ্ছে। পাকা ভবন হওয়া খুব দরকার প্রতিষ্ঠানটিতে। যেসব শিক্ষাপ্রতিষ্ঠানে পাকা ভবন নেই, শিক্ষা প্রকৌশল অধিদপ্তর তাদের তালিকা চেয়েছে।"
2024-08-09 22:34:30,ছুটির দিনেও ট্রাফিক নিয়ন্ত্রণে শিক্ষার্থীরা,"হবিগঞ্জ শহরে ছুটির দিনেও সড়কে ট্রাফিক নিয়ন্ত্রণের দায়িত্ব পালন করছেন সাধারণ শিক্ষার্থীরা। শুক্রবার শহরের গুরুত্বপূর্ণ পয়েন্টে দেখা যায় সড়ক ব্যবস্থা নিয়ন্ত্রণে শিক্ষার্থীদের ব্যস্ততা।

সেখানে গিয়ে দেখা যায়, ট্রাফিক পুলিশের অনুপস্থিতিতে সড়কে শৃঙ্খলা ধরে রাখতে কাজ করছেন শিক্ষার্থীরা। তদের সঙ্গে ছিলেন বিভিন্ন স্বেচ্ছাসেবী সংগঠনের প্রতিনিধিরাও। রাস্তায় সিগন্যালের পাশাপাশি তারা ফুটপাতে হাঁটা, নির্দিষ্ট স্থান থেকে যাত্রী ওঠানামার নির্দেশনা দিচ্ছেন।

শিক্ষার্থীরা জানান, ট্রাফিক নিয়ন্ত্রণের পাশাপাশি তারা মানুষকে নিয়মশৃঙ্খলা মেনে চলার নির্দেশনা দেওয়ার চেষ্টা করছেন। একই সঙ্গে যানজট নিরসনে যান চলাচলে নজর রেখেছেন। এ সময় স্থানীয় কয়েকজনকে দেখা যায় শিক্ষার্থীদের জন্য পানি, কেকসহ শুকনা খাবার নিয়ে আসতে।

রাফি নামে এক শিক্ষার্থী জানান, নিজ দায়িত্ববোধ থেকেই সড়কে শৃঙ্খলার কাজ করছেন তারা। সাধারণ মানুষের যাতে কষ্ট না হয়, সে জন্য তাদের এই চেষ্টা।"
2024-08-09 22:32:11,বিশ্বের সর্বোচ্চ ভবন হচ্ছে ৩০০০ ফুট উচ্চতার,"উঁচু ভবন নির্মাণ করে যুগে যুগে মানুষ তাদের জৌলুস প্রদর্শন করেছে। তবে এ যুগে যেভাবে আকাশচুম্বী ভবন নির্মাণের প্রতিযোগিতা চলছে, অতীতে সেভাবে দেখা যায়নি। ২ হাজার ৭২২ ফুট উচ্চতা নিয়ে দুবাইয়ের বুর্জ খলিফা বর্তমানে বিশ্বের সবচেয়ে উঁচু ভবন। তবে এবার এটাকেও ছাড়িয়ে যেতে পারে নতুন একটি ভবন, যার উচ্চতা হতে পারে ৩ হাজার ফুটের বেশি। খবর সিএনএনের।

তবে নতুন স্থাপনাটি কোনো আবাসিক ভবন হবে না। পুরো ভবনটি হবে একটি ‘আকাশচুম্বী ব্যাটারি’, যেখানে নবায়নযোগ্য শক্তি সঞ্চয় করে রাখা হবে। বিদ্যুৎ কোম্পানি এনার্জি ভোল্টের সঙ্গে সমন্বয়ে এ ভবনের নকশা তৈরি করবে স্কিডমোর, ওয়িং অ্যান্ড মেরিল (এসওএম) নামের বৈশ্বিক প্রতিষ্ঠান।

এর আগে তারা বিশ্বের বেশ কয়েকটি আকাশচুম্বী ভবন তৈরি করেছে। এসওএম নিউইয়র্কের ওয়ান ওয়ার্ল্ড ট্রেড সেন্টার, শিকাগোর উইলিস টাওয়ার, যা সিয়ার্স টাওয়ার নামেও পরিচিত এবং বিশ্বের সবচেয়ে উঁচু ভবন বুর্জ খলিফার নকশা করেছে। এসওএমের পরামর্শ সহযোগী ও বুর্জ খলিফার কাঠামো-প্রকৌশলী বিল বেকার বলেন, এটা করার সুযোগ রয়েছে। শক্তি সঞ্চয়ের ব্যবস্থা করা যেতে পারে, যা জীবাশ্ম জ্বালানির ওপর আমাদের নির্ভরতা কমাবে।

কার্যত বিশ্বব্যাপী গ্রিনহাউস গ্যাস কমিয়ে আনার বিষয়টি মাথায় রেখে নবায়নযোগ্য শক্তি সঞ্চয়ের এ বিশাল আকাশচুম্বী ব্যাটারি নির্মাণ করা হচ্ছে। তবে এর স্থান-কাল সম্পর্কে এখনও বিস্তারিত জানা যায়নি।"
2024-08-09 22:32:03,মৌলভীবাজারে সংঘর্ষে নিহত ইউপি চেয়ারম্যান,"মৌলভীবাজারের রাজনগর উপজেলার মধুর বাজারে দু’পক্ষের সংঘর্ষে পাঁচগাঁও ইউপি চেয়ারম্যান সিরাজুল ইসলাম ছানা (৫০) নিহত এবং অর্ধশতাধিক মানুষ আহত হয়েছেন। শুক্রবার বেলা ১১টা থেকে দফায় দফায় দুপুর ২টা পর্যন্ত চলে সংঘর্ষ। পরে সেনা সদস্যরা গিয়ে পরিস্থিতির নিয়ন্ত্রণ নেন। সিরাজুল পাঁচগাঁও ইউনিয়নের সাধারণ সম্পাদক এবং রাজনগর উপজেলা আওয়ামী লীগের সদস্য ছিলেন।

স্থানীয়রা জানান, শেখ হাসিনার পতনের পর মধুর বাজারের মহেশ দাসের একটি দোকান লুট করে দুর্বৃত্তরা। শুক্রবার সকালে বাজারে রক্তা গ্রামের কয়েকজনের সঙ্গে এ নিয়ে স্থানীয় আওয়ামী লীগ নেতা দেওয়ান মিয়ার ভাই ছুনু মিয়ার কথা কাটাকাটি হয়। পরে কেওলা, সারমপুর ও রক্তা গ্রামের বাসিন্দারা সংঘর্ষে জড়িয়ে পড়েন। এক পর্যায়ে রক্তা গ্রামের বিএনপি নেতা পিন্টু সুলতানের লোকজনের সঙ্গে কেওলা গ্রামের আওয়ামী লীগ নেতা দেওয়ান মিয়া ও চেয়ারম্যান সিরাজুল ইসলামের সমর্থকদের সংঘর্ষ এবং গুলি বিনিময় হয়। গুলিবিদ্ধ সিরাজুলকে প্রথমে মৌলভীবাজার ২৫০ শয্যা জেনারেল হাসপাতালে নেওয়া হয়। সেখান থেকে সিলেট এমএজি ওসমানী মেডিকেল কলেজ হাসপাতালে নিলে চিকিৎসকরা মৃত ঘোষণা করেন। এ ঘটনায় এলাকায় উত্তেজনা বিরাজ করছে।

নিহতের চাচাতো ভাই দেওয়ান মিয়া জানান, তাঁর ভাইকে প্রতিপক্ষ গুলি করে হত্যা করেছে। পরে তারা সব দোকানে লুট করে।

তবে বিএনপি নেতা পিন্টু সুলতানের দাবি, ঘটনার সময় তিনি নিজের আইসক্রিম ফ্যাক্টরিতে ছিলেন। শুনেছি, সারমপুর ও কেওলা গ্রামের লোকজন বাজারে হামলা করলে সবাই মিলে প্রতিহত করেন।

রাজনগর উপজেলা নির্বাহী কর্মকর্তা (ইউএনও) সুপ্রভাত চাকমা বলেন, পুরোনো দ্বন্দ্বে জেরে দু’পক্ষের মধ্যে সংঘর্ষ হয়েছে। পরিস্থিতি শান্ত রাখতে ঘটনাস্থলে সেনাবাহিনী মোতায়েন রয়েছে।"
2024-08-09 22:27:03,বিজয়ী মুখগুলো,"ন্যায্য অধিকারের দাবিতে শিক্ষার্থীরা রাস্তায় নেমে আসেন জুন মাসের শুরুতে। এরপর কোটা সংস্কার আন্দোলন থেকে এক দফা– শিক্ষার্থীদের নেতৃত্বে ছাত্র-জনতার অভ্যুত্থান– দোর্দণ্ড প্রতাপশালী সরকারের পতন। পৃথিবীর ইতিহাসে এমন ঘটনা বিরল। কঠোর স্বৈরতন্ত্রের বিরুদ্ধে বুক পেতে দিয়ে আবু সাঈদ দাবানল ছড়িয়ে দিয়েছিলন দেশজুড়ে। রাষ্ট্রের সর্বশক্তি প্রয়োগ করেও দমানো যায়নি ছাত্র-জনতার অভ্যুত্থান। অসংখ্য প্রাণ ও অগণিত মানুষের নানা ত্যাগের বিনিময়ে অর্জিত বিজয়। নতুন সেই ভোর ছিনিয়ে আনতে যারা নেতৃত্ব দিয়েছেন তাদের নিয়ে আজকের এ আয়োজন। লিখেছেন অনিল মো. মোমিন

নাহিদ ইসলাম

বৈষম্যবিরোধী ছাত্র আন্দোলনের অন্যতম সমন্বয়ক নাহিদ ইসলাম। ২৬ বছর বয়সী নাহিদ শিক্ষক মা-বাবার সুযোগ্য সন্তান, ডাকনাম ফাহিম। ১৯৯৮ সালে জন্ম নেওয়া নাহিদ ইসলাম সরকারি বিজ্ঞান কলেজ থেকে উচ্চ মাধ্যমিক পাস করেন। বর্তমানে তিনি ঢাকা বিশ্ববিদ্যালয়ে সমাজবিজ্ঞান নিয়ে পড়াশোনা করছেন। জুন মাসে তাঁর নেতৃত্বে কোটা সংস্কারের দাবিতে রাজপথে নামেন বৈষম্যবিরোধী শিক্ষার্থীরা। ক্রমান্বয়ে তা উত্তাল হয় দেশব্যাপী। শিক্ষার্থীদের মৃত্যু সেই দাবানল আরও বাড়িয়ে দেয়। ২১ জুলাই সুপ্রিম কোর্ট কোটা সংস্কার মামলার রায় দেন। কোটার হিসাব মিললেও জীবনের হিসাব মেলেনি। ফলে আন্দোলন চালিয়ে যান নাহিদরা। শেখ হাসিনার পদত্যাগের দাবিও তিনিই সামনে এনেছিলেন। তাঁর ঘোষণার পরিপ্রেক্ষিতে দেশব্যাপী কারফিউ অমান্য করে ঢাকায় জনতার ঢল নামে।

নাহিদের ঘনিষ্ঠদের মতে, বরাবরই তিনি মানুষের অধিকার নিয়ে সরব ছিলেন। ২০১৮ সালেও কোটা আন্দোলনে সক্রিয় ছিলেন। তারপর যোগ দেন গণঅধিকার পরিষদে। সেখান থেকে গণতান্ত্রিক শক্তি নামে আরেকটি রাজনৈতিক দলে। মানবাধিকার কর্মী নাহিদকে ১৯ জুলাই সবুজবাগে এক বন্ধুর বাড়ি থেকে অপহরণ করে তাঁর চোখ-মুখ বেঁধে অত্যাচার করা হয়–যেন আন্দোলন বন্ধ করে। অপহরণের এ খবর ডিবিতে তুলে নিয়ে যাওয়ার ঘটনা নাহিদ ইসলাম ফাহিমকে আরও জনপ্রিয় করে তোলে। বৈষম্যবিরোধী ছাত্র আন্দোলনের এ সমন্বয়ক ব্যক্তি জীবনে বিবাহিত। এই তরুণ এখন ছাত্র-জনতার নায়ক।

আসিফ মাহমুদ সজীব ভূঁইয়া

আসিফ মাহমুদ সজীব ভূঁইয়া বৈষম্যবিরোধী ছাত্র আন্দোলনের অন্যতম ছয় সমন্বয়কের একজন। বর্তমানে ঢাকায় থাকলেও তাঁর বাড়ি কুমিল্লার মুরাদনগর উপজেলার আকুবপুর গ্রামে। আসিফ পড়েছেন তেজগাঁওয়ের নাখালপাড়া হোসেন আলী উচ্চ বিদ্যালয়ে। এরপর আদমজী ক্যান্টনমেন্ট কলেজে ভর্তি হন। তিনি কলেজটির বিএনসিসি ক্লাবের প্লাটুন সার্জেন্ট ছিলেন। উচ্চ মাধ্যমিক শিক্ষা সম্পন্ন করে তিনি বর্তমানে ঢাকা বিশ্ববিদ্যালয়ে অধ্যয়নরত, ভাষাবিজ্ঞান বিভাগের ২০১৭-১৮ শিক্ষাবর্ষের শিক্ষার্থী। আসিফ প্রথমে ছাত্র অধিকার পরিষদে যোগ দেন। পরে সেখান থেকে বেরিয়ে আসেন। আন্দোলনের একপর্যায়ে অন্য সমন্বয়কদের অনুপস্থিতিতে তিনি তৎপরতা চালু রেখেছেন। শিক্ষার্থীরা যেন বিভ্রান্ত না হয়ে একতাবদ্ধ থাকেন সেই চেষ্টা করেছেন আসিফ মাহমুদ।

সারজিস আলম

রাজশাহীতে জন্ম সারজিস আলমের। বর্তমানে তিনি ঢাকারই বাসিন্দা। প্রথম থেকেই আন্দোলনের সঙ্গে যুক্ত। ২০২৪ সালের কোটা আন্দোলনে প্রথমে যুক্ত হন ঢাকা বিশ্ববিদ্যালয় সায়েন্স লাইব্রেরির প্রতিনিধি হিসেবে। পরে আন্দোলন বিস্তৃত হলে সামনের সারির একজন হয়ে নেতৃত্ব দেন। সরকারের রোষানলে পড়ে ডিবি হেফাজতে থেকে মুক্তি পেয়ে বাড়ি ফেরার কথা থাকলেও, আন্দোলন সফল করার জন্য বাড়ি ফেরেননি। এ নিয়ে বাবা রাগ করলেও তিনি মাঠ ছেড়ে যাননি। একসময় ছাত্রলীগের রাজনীতিতে যুক্ত থাকলেও, তখন থেকেই বিভিন্ন ইস্যুতে সরকার ও ছাত্রলীগ নিয়ে সরকারবিরোধীদের চেয়েও কঠোরভাবে যৌক্তিক সমালোচনা করতেন। এতে বাধার সম্মুখীন হলে দল ছেড়ে লেখালেখিকে বেছে নেন। ঢাকা বিশ্ববিদ্যালয়ের মেধাবী এ শিক্ষার্থী পড়ছেন প্রাণিবিদ্যা বিভাগে।

আবদুল হান্নান মাসুদ

ছয় সমন্বয়ককে গ্রেপ্তারের পর যারা গুরুত্বপূর্ণ ভূমিকা পালন করেন– তাঁর মধ্যে অন্যতম একজন আব্দুল হান্নান মাসুদ। দক্ষ নাবিকের মতো আন্দোলনের হাল ধরেছেন। সরকারের আক্রোশ থেকে রক্ষা পেতে গোপন স্থান থেকে আন্দোলনের বার্তা দিতেন নিয়মিত। ঢাকা বিশ্ববিদ্যালয়ের ইংরেজি বিভাগের এ শিক্ষার্থী গণতান্ত্রিক ছাত্রশক্তির রাজনীতির সঙ্গে জড়িত। পড়ালেখা, রাজনীতির পাশাপাশি তিনি উদ্ভাস কোচিংয়েও যুক্ত আছেন। আন্দোলনে মাসুদের শরীরে ৫-৬টি ছররা গুলি লাগে। সেই যন্ত্রণা বয়ে নিয়ে চালিয়েছেন আন্দোলন।

হাসনাত আব্দুল্লাহ

কোটা সংস্কার আন্দোলনের অন্যতম সমন্বয়ক হাসনাত আবদুল্লাহ ঢাকা বিশ্ববিদ্যালয়ের ইংরেজি বিভাগের শিক্ষার্থী। হাসনাত আবদুল্লাহ অনেক প্রাণচঞ্চল মানুষ, অনেক হাসিখুশি আর স্পষ্টবাদী। আন্দোলনের আগে তিনি বিশ্ববিদ্যালয় ভর্তি কোচিংয়ের একজন জনপ্রিয় শিক্ষক হিসেবে খ্যাতি অর্জন করেন। এ ছাড়া শিক্ষাসংশ্লিষ্ট একটি প্রতিষ্ঠানে তিনি একজন পরিচালক হিসেবেও রয়েছেন।

নুসরাত তাবাসসুম

কোটা আন্দোলনের অন্যতম ছয় সমন্বয়কের একজন কুষ্টিয়ার মেয়ে নুসরাত তাবাসসুম। ঢাকা বিশ্ববিদ্যালয়ের রাষ্ট্রবিজ্ঞান বিভাগের স্নাতকোত্তর পর্যায়ের শিক্ষার্থী তিনি। নুসরাত শামসুন্নাহার হলের আবাসিক ছাত্রী। আন্দোলনের শুরু থেকে সক্রিয় ভূমিকা পালন করা এ শিক্ষার্থীকে মিরপুরে তাঁর এক আত্মীয়র বাসা থেকে আনুমানিক ভোর ৫টার দিকে দরজা ভেঙে তুলে নিয়ে যায় ডিবি পুলিশ। নুসরাত তাবাসসুম বিশ্ববিদ্যালয়ে গণতান্ত্রিক ছাত্রশক্তির যুগ্ম সদস্য সচিব। এর আগে তিনি ছাত্র অধিকার পরিষদের রাজনীতিতে যুক্ত ছিলেন।

রিফাত রশিদ

ঢাকা বিশ্ববিদ্যালয়ের আন্তর্জাতিক সম্পর্ক বিভাগের শিক্ষার্থী রিফাত রশিদ বৈষম্যবিরোধী ছাত্র আন্দোলনের কেন্দ্রীয় সহ-সমন্বয়ক। পুরো নাম রশিদুল ইসলাম রিফাত। কুমিল্লার লাকসামে জন্ম। রিফাত মূলত একজন লেখক। পড়ালেখার পাশাপাশি কাজ করছেন প্রকাশনা সংস্থা ‘আদর্শ’-এর সঙ্গে। এ ছাড়া ক্যাম্পাসে তিনি ঢাকা বিশ্ববিদ্যালয় বিতর্ক সংসদের একজন সদস্য। কোটা সংস্কার আন্দোলনে গুরুত্বপূর্ণ ভূমিকা পালন করেন রিফাত। তাঁকে দমাতে গুম করার চেষ্টা করা হয়েছে। কোনোমতে পালিয়ে বাঁচেন।

মিতু আক্তার

ঢাবির ফারসি ভাষা ও সাহিত্য বিভাগ ২০১৮-১৯ সেশনের শিক্ষার্থী। নরসিংদীর মেয়ে মিতু আক্তার বাংলাদেশ কুয়েত মৈত্রী হলের ছাত্রী। আন্দোলনের শুরুতে যখন অল্প কিছু মানুষ ছিল, তখন থেকেই মিতু যুক্ত আছেন। নিজ হল ও বঙ্গমাতা শেখ ফজিলাতুন নেছা হলের মেয়েদের স্লোগান দিয়ে নিয়ে যেতেন আন্দোলনে।

খান তালাত মাহমুদ রাফি

বৈষম্যবিরোধী ছাত্র আন্দোলনের কেন্দ্রীয় সহ-সমন্বয়ক খান তালাত মাহমুদ রাফি চট্টগ্রাম বিশ্ববিদ্যালয়ের ছাত্র। শুরু থেকেই আন্দোলনে সক্রিয় ভূমিকা রাখেন। তালাত মাহমুদ রাফি বিশ্ববিদ্যালয় নাট্যকলা বিভাগের (২০২২-২৩) বর্ষের শিক্ষার্থী। তাঁর বাড়ি নেত্রকোনা জেলার মোহনগঞ্জ উপজেলায়। তাঁর দুঃসাহসিক অংশগ্রহণ ছিল সবার জন্য অনুপ্রেরণার।

এস এম সুইট

ইসলামী বিশ্ববিদ্যালয়ের ফোকলোর স্টাডিজ বিভাগের ২০১৭-১৮ সেশনের শিক্ষার্থী এসএম সুইট। বৈষম্যবিরোধী ছাত্র আন্দোলনের ইসলামী বিশ্ববিদ্যালয় শাখার সমন্বয়ক। ইবিতে আন্দোলন জোরদারের ক্ষেত্রে অগ্রণী ভূমিকা রেখেছেন। ঠাকুরগাঁও জেলার রানীশংকৈল উপজেলা ভরনিয়ার ছেলে সুইট ইসলামী বিশ্ববিদ্যালয় ছাত্র ইউনিয়নের সভাপতি। এ ছাড়া গ্রিন ভয়েসের সভাপতি এবং নাগরিক সাংবাদিকতার সঙ্গে যুক্ত।

মো. রায়হান

বরিশাল বিশ্ববিদ্যালয়ের ফিন্যান্স ও ব্যাংকিং বিভাগের ২০২০-২১

সেশনের শিক্ষার্থী মো. রায়হান। বৈষম্যবিরোধী ছাত্র আন্দোলনে নিজের বিভাগের নেতৃত্ব দেন। রায়হান বাংলাদেশ স্কাউটের একজন

সদস্য। এ ছাড়া ইয়ুথ বাংলাদেশের সঙ্গে কাজ করছেন দীর্ঘদিন ধরে। তিনি বলেন, ‘এ আন্দোলন আমাদের শিখিয়েছে কীভাবে নিজের অস্তিত্বের জন্য লড়াই করতে হয়। ৫

আগস্ট (৩৬ জুলাই) পর্যন্ত আমাদের দিনগুলো কেটেছে মানসিক ট্রমার মধ্য দিয়ে। দিনের বেলায় রাস্তায় আন্দোলনে থাকায় পুলিশের আক্রমণের শিকার হতাম প্রতিনিয়ত। রাতের বেলায় অনলাইনে এসে দেখতাম, আমাদের প্রায় সব শিক্ষক আমাদের বিরুদ্ধে অবস্থান নিচ্ছেন, নানা ধরনের মিথ্যা বিবৃতি ছড়াচ্ছেন প্রতিনিয়ত।’"
2024-08-09 22:25:52,হারিয়ে যাচ্ছে দিয়াবাড়ির পাখিরাজ্য,"২০২৪ সাল, আষাঢ়ের এক বর্ষার বিকেল। দূরন্ত গতিতে ছুটে চলছে ঢাকাবাসীর স্বস্তির বাহন মেট্রোরেল। হঠাৎ কানে ভেসে এলো, পরের স্টেশন উত্তরা উত্তর। মানে দিয়াবাড়ি। জানালা দিয়ে চোখ গেল বাইরের দিকে। মাথা তুলে দাঁড়াচ্ছে বড় বড় ইমারত। তৈরি হচ্ছে বড় স্থাপনা। সবুজে ঘেরা স্থল আর প্রাকৃতিক জলাশয়গুলো গুণগত মান হারিয়েছে, সেই সঙ্গে হারিয়েছে তার জৌলুস। বেশিদিন আগের কথা নয়, বছর পাঁচ-সাত আগেও এই এলাকা ছিল পাখির এক স্বর্গরাজ্য। মানুষের চাপে এখন তল্পিতল্পা গুছিয়ে হারিয়ে যাচ্ছে পাখিরা। ২০১৭ সালের দিকে দিয়াবাড়িতে রীতিমতো নিয়ম করে পাখি দেখতে যেতাম। ভোরে সূর্য ওঠার আগে দলবল নিয়ে হাজির হতাম দিয়াবাড়িতে। সবার জন্য কাশফুল দেখার জায়গাটি আমাদের জন্য ছিল মনের আনন্দে রংবাহারি পাখি দেখা, পাখিদের আচরণ পর্যবেক্ষণ করার উৎস।

দিয়াবাড়ির অতীত ইতিহাস এবং বন্যপ্রাণীর আবাসস্থলের অবস্থা নিয়ে কিছু কথা জরুরি। আজ থেকে ৪০০ বছর আগে ১৭ শতকের শুরুতে যখন যাত্রা শুরু করে তিলোত্তমা নগরী ঢাকা; তখন এই শহরের স্থলভাগ ছিল সবুজের সমাহারে পরিপূর্ণ আর জলজ পরিবেশ ছিল প্রাকৃতিক পরিবেশে পরিপূর্ণ। ছিল বিশুদ্ধ জলাশয়, ছিল পাখির কলকাকলীতে মুখরিত। ঢাকা মূলত ব্রহ্মপুত্র-যমুনা প্লাবনভূমির এক বিস্তৃত জলাভূমির প্রাচুর্যতায় পরিপূর্ণ ছিল। ছিল প্লাবনভূমি, বিল, ঝিল, নদী, ছনের, নলখাগড়ার বন। বড় বড় খাল আজ ইতিহাস। ওই জলাশয়গুলোতে ছিল বুনোহাঁস, বুনো রাজহাঁস, সারস, মানিকজোড়, মদনটাক, বিভিন্ন শিকারি পাখি, সৈকত পাখিসহ অসংখ্য পাখির সমাহার। কালের স্রোতে আজ সবই বইয়ের পাতার ইতিহাস। জীববৈচিত্র্যে পরিপূর্ণ শহর ঢাকা আজ জঞ্জালে পরিপূর্ণ ইট-কাঠের নগরী। জাতিসংঘের ওয়ার্ল্ড আরবানাইজেশন প্রসপেক্টের তথ্য অনুযায়ী, ঢাকার জনসংখ্যা ২০৩০ সালের মধ্যে পৌঁছে যাবে দুই কোটি ৭৪ লাখে। বর্তমানের ১১তম জনবহুল স্থান থেকে তখন তা পৌঁছে যাবে ষষ্ঠ জনবহুল নগরীতে। জনসংখ্যার ঘনত্ব বিবেচনায় ম্যানিলাকে ধরা হয় বিশ্বের সবচেয়ে ঘনবসতিপূর্ণ শহর। সেই তালিকায় ঢাকা আছে তৃতীয় স্থানে। অধিক জনসংখ্যা থেকে উৎপন্ন হচ্ছে বিপুল পরিমাণ বর্জ্য, যার ফলে ঢাকা আজ দূষিত নগরী আর দূষণের দিক থেকে পৃথিবীতে যার অবস্থান বরাবরই শীর্ষে। এত মানুষের চাহিদা পূরণে বরাবরই ধ্বংসের শিকার হচ্ছে ঢাকা শহরের প্রকৃতি, প্রাকৃতিক পরিবেশ আর বন্যপ্রাণীরা। এত কিছুর পরও ঢাকায় গত দশকেও টিকে ছিল বেশকিছু উল্লেখযোগ্য পাখি। বিশেষ করে শহরের প্রান্তীয় জায়গাগুলোতে। নগরের আশপাশের এই জায়গাগুলোতে তখনও প্রাকৃতিক পরিবেশ ছিল। এই জায়গাগুলোকে ‘রুবান’, ‘আরবান ফ্রিন্জ’, ‘পেরি আরবান’ও বলা হয়। এর অর্থ, যেখানে গ্রামের শুরু আর শহরের শেষ। এরকম এলাকা পুরো পৃথিবীতে পাখিদের জন্য গুরুত্বপূর্ণ হিসেবে বিবেচিত হয়। জলজ পরিবেশ থাকলে তো কোনো কথাই নেই। এক অন্যরকম পরিবেশ ও প্রতিবেশ ব্যবস্থার সৃষ্টি হয় সেখানে; যা বিভিন্ন প্রকারের পাখি, বিশেষ করে জলচর পরিযায়ী পাখিদের উত্তম আবাসস্থল। উত্তরার দিয়াবাড়ি ছিল পাখিদের জন্য এরকমই একটি আবাসভূমি। মূলত এ এলাকাটি এক সময় ছিল জলাশয়কেন্দ্রিক সম্পদে পরিপূর্ণ। বিল, প্লাবনভূমি, ঘাসভূমি, লেক, খাল, তুরাগ নদ এবং পার্শ্ববর্তী জঙ্গলে পরিপূর্ণ। গত সাত বছর আগেও এখানে ছিল জলজ প্রাকৃতিক পরিবেশ ও প্রতিবেশ ব্যবস্থা, যাকে কেন্দ্র করে ছিল অসংখ্য জলাশয় বিশেষায়িত পাখির আবাসস্থল। তার সমস্তটাই আজ আক্রান্ত হয়েছে মানুষের কর্মকাণ্ডে। মূলত এখানে জলজ পরিবেশ এবং এর নিয়ামক, গুণগত মান এবং জলজ উদ্ভিদের বড় এক পরিবর্তন ঘটেছে।

গত দশকে আমাদের এক গবেষণায় দেখা যায়, ঢাকা শহরের দিয়াবাড়ি, খিলখেত, আফতাবনগরে ১৭০ প্রজাতির পাখির বসবাস ছিল; যার একটি বড় অংশ ছিল জলচর পাখি। শুধু দিয়াবাড়ি এলাকায় ছিল ১২৬ প্রজাতির পাখি। গত এক বছরের পর্যবেক্ষণে তা নেমে এসেছে ৮৫টিতে। তার মানে বড় একটি অংশ হারিয়ে যাচ্ছে এ এলাকা থেকে, যাদের মধ্যে জলচর পাখিরা অন্যতম। যে লেকগুলো ছিল ধূসরবক, পানকৌড়ি, শামুকখোলের নিরাপদ আশ্রয়স্থল; তা আজ পরিণত হয়েছে কায়াকিংয়ের নৌকার সমারোহে। বেড়েছে জনসমাগম। বেড়েছে জলজ পরিবেশ দূষণ, যার ফলে পানির গুণগতমান নষ্ট হচ্ছে, হারিয়ে যাচ্ছে জলজ উদ্ভিদ, মাছসহ বিভিন্ন অমেরুদণ্ডী প্রাণী। এগুলোর ওপর নির্ভরশীল পাখিরাও ক্রমেই যথাযথ প্রাকৃতিক পরিবেশের অভাবে হারিয়ে যাচ্ছে।

গত ৫-৬ বছর আগেও লেক বা খালগুলোতে নিয়মিত দেখা যেত অসংখ্য ছোট ডুবরি। বর্তমানে কালেভদ্রে দুয়েকটির দেখা মেলে। ঢাকা শহরে বুনোহাঁসের দলের কথা আজ বইয়ের ইতিহাসের পাতায়। তবে পিয়াং, গিরিয়া, সরালির ঝাঁক পাঁচ থেকে সাত বছর আগেও দেখা যেত লেকগুলোতে; যা আজ একেবারে হারিয়ে গেছে। পানকৌড়ি টিকে থাকলেও কমে গিয়েছে এর সংখ্যা ব্যাপকভাবে। আজ থেকে পাঁচ বছর আগেও পরিযায়ী বড় পানকৌড়ির বড় বড় ঝাঁক আসত এ এলাকার লেকে; আজ টিকে আছে শুধু ছোট পানকৌড়ি।

বিশ্বাস করতে কষ্ট হলেও গত দশকেও এখানে ছিল কোড়া, কালেম, ডাহুক কিংবা ঝিল্লি৷ বর্তমানের দিয়াবাড়ির বড় লেকগুলোতে দেখা যেত এদের। তবে দুঃখজনক হলেও ডাহুক টিকে থাকলেও বাকিরা আজ পুরোনো দিনের গল্পের অংশ।

তবে টিকে আছে বিভিন্ন প্রজাতির বগা-বগলা। বড়, মাঝলা, ছোট বগার দেখা মিলত এখানে। এছাড়া গো-বক, নিশিবক, ক্ষুদেবক, কানিবকও আছে। আজ কমতে কমতে একেবারে নেই এর কোঠায়। বেড়েছে কচুরিপানা আর পচা পানি মিলে মশা ও জলজ কীট-পতঙ্গ; যার ফলে খাবারের প্রচুর্যে এখানে বেড়েছে গো-বকের সংখ্যা। বেড়েছে কাক এবং ময়না জাতীয় আবর্জনা ভূক পাখির সংখ্যা। এছাড়া সাদা, হলদে, সিট্রিন, ধলা ভ্রূ, ধূসর, খন্জনের সংখ্যা ভীষণভাবে কমেছে। মাছরাঙা এসব লেকের এক গুরুত্বপূর্ণ পাখি ছিল। পাতি মাছরাঙা, ধলাগলা মাছরাঙা, মেঘহও মাছরাঙা এবং পাকরা মাছরাঙা এখানকার অন্যতম প্রধান মাছরাঙা। তবে পাকরা মাছরাঙা আগের মতো আর দেখা যায় না।

এ এলাকার ঘাসভূমির এক গুরুত্বপূর্ণ পাখি ছিল মুনিয়া। বাংলাদেশের ৬ প্রজাতির মুনিয়ার সব প্রজাতির দেখাই এখানে মিলত, বিশেষ করে লাল মুনিয়ার এত বড় জনসংখ্যা দেশে বিরল ছিল। সময়ের ব্যবধানে আগের মতো ঘাসবনগুলো আর টিকে নেই। কমে গেছে মুনিয়ার সংখ্যা। পাশাপাশি এই ঘাসবনে দেখা মিলত বিভিন্ন প্রজাতির তুলিকা, বাবুই, নীলকণ্ঠ, শতদাগী ঘাসপাখি, হুদহুদ, ঘাসপাখি, প্রিনিয়া, ভোমরা ছোটন, কালাগির্দি, নীল শীষদামা, পাকরা ফিদ্দাসহ অনেকের। এদের অনেকের দেখা নেই সেই ঘাসবনে। গত কয়েক বছরে সেই ঘাসবন আর নলখাগড়ার বন অনেকটা সাফ হয়ে গেছে। এখন সেখানে কিছু, কাক, ময়না, শালিক, চড়ুই ছাড়া আর কিছুর দেখা মেলে না।

মানব সৃষ্ট কারণে প্রাকৃতিক পরিবেশের ক্রমশ নষ্ট হওয়া, আবাসস্থল ধ্বংসসহ বিভিন্ন কারণে দিয়াবাড়ি এলাকা থেকে ক্রমশ হারিয়ে যাচ্ছে বিভিন্ন প্রজাতির পাখি। হারানোর তালিকায় নামগুলো বেড়ে যাচ্ছে ক্রমশ। উন্নয়ন আমাদের সবার কাম্য। তবে প্রাকৃতিক পরিবেশ ধ্বংস করে হওয়া অবকাঠামোর উন্নয়নে মানবজীবন হয়ে পড়ে প্রশ্নবিদ্ধ।

লেখক: বন্যপ্রাণী পরিবেশবিদ, সিইজিআইএস বাংলাদেশ"
2024-08-09 22:25:52,হারিয়ে যাচ্ছে দিয়াবাড়ির পাখিরাজ্য,"২০২৪ সাল, আষাঢ়ের এক বর্ষার বিকেল। দূরন্ত গতিতে ছুটে চলছে ঢাকাবাসীর স্বস্তির বাহন মেট্রোরেল। হঠাৎ কানে ভেসে এলো, পরের স্টেশন উত্তরা উত্তর। মানে দিয়াবাড়ি। জানালা দিয়ে চোখ গেল বাইরের দিকে। মাথা তুলে দাঁড়াচ্ছে বড় বড় ইমারত। তৈরি হচ্ছে বড় স্থাপনা। সবুজে ঘেরা স্থল আর প্রাকৃতিক জলাশয়গুলো গুণগত মান হারিয়েছে, সেই সঙ্গে হারিয়েছে তার জৌলুস। বেশিদিন আগের কথা নয়, বছর পাঁচ-সাত আগেও এই এলাকা ছিল পাখির এক স্বর্গরাজ্য। মানুষের চাপে এখন তল্পিতল্পা গুছিয়ে হারিয়ে যাচ্ছে পাখিরা। ২০১৭ সালের দিকে দিয়াবাড়িতে রীতিমতো নিয়ম করে পাখি দেখতে যেতাম। ভোরে সূর্য ওঠার আগে দলবল নিয়ে হাজির হতাম দিয়াবাড়িতে। সবার জন্য কাশফুল দেখার জায়গাটি আমাদের জন্য ছিল মনের আনন্দে রংবাহারি পাখি দেখা, পাখিদের আচরণ পর্যবেক্ষণ করার উৎস।

দিয়াবাড়ির অতীত ইতিহাস এবং বন্যপ্রাণীর আবাসস্থলের অবস্থা নিয়ে কিছু কথা জরুরি। আজ থেকে ৪০০ বছর আগে ১৭ শতকের শুরুতে যখন যাত্রা শুরু করে তিলোত্তমা নগরী ঢাকা; তখন এই শহরের স্থলভাগ ছিল সবুজের সমাহারে পরিপূর্ণ আর জলজ পরিবেশ ছিল প্রাকৃতিক পরিবেশে পরিপূর্ণ। ছিল বিশুদ্ধ জলাশয়, ছিল পাখির কলকাকলীতে মুখরিত। ঢাকা মূলত ব্রহ্মপুত্র-যমুনা প্লাবনভূমির এক বিস্তৃত জলাভূমির প্রাচুর্যতায় পরিপূর্ণ ছিল। ছিল প্লাবনভূমি, বিল, ঝিল, নদী, ছনের, নলখাগড়ার বন। বড় বড় খাল আজ ইতিহাস। ওই জলাশয়গুলোতে ছিল বুনোহাঁস, বুনো রাজহাঁস, সারস, মানিকজোড়, মদনটাক, বিভিন্ন শিকারি পাখি, সৈকত পাখিসহ অসংখ্য পাখির সমাহার। কালের স্রোতে আজ সবই বইয়ের পাতার ইতিহাস। জীববৈচিত্র্যে পরিপূর্ণ শহর ঢাকা আজ জঞ্জালে পরিপূর্ণ ইট-কাঠের নগরী। জাতিসংঘের ওয়ার্ল্ড আরবানাইজেশন প্রসপেক্টের তথ্য অনুযায়ী, ঢাকার জনসংখ্যা ২০৩০ সালের মধ্যে পৌঁছে যাবে দুই কোটি ৭৪ লাখে। বর্তমানের ১১তম জনবহুল স্থান থেকে তখন তা পৌঁছে যাবে ষষ্ঠ জনবহুল নগরীতে। জনসংখ্যার ঘনত্ব বিবেচনায় ম্যানিলাকে ধরা হয় বিশ্বের সবচেয়ে ঘনবসতিপূর্ণ শহর। সেই তালিকায় ঢাকা আছে তৃতীয় স্থানে। অধিক জনসংখ্যা থেকে উৎপন্ন হচ্ছে বিপুল পরিমাণ বর্জ্য, যার ফলে ঢাকা আজ দূষিত নগরী আর দূষণের দিক থেকে পৃথিবীতে যার অবস্থান বরাবরই শীর্ষে। এত মানুষের চাহিদা পূরণে বরাবরই ধ্বংসের শিকার হচ্ছে ঢাকা শহরের প্রকৃতি, প্রাকৃতিক পরিবেশ আর বন্যপ্রাণীরা। এত কিছুর পরও ঢাকায় গত দশকেও টিকে ছিল বেশকিছু উল্লেখযোগ্য পাখি। বিশেষ করে শহরের প্রান্তীয় জায়গাগুলোতে। নগরের আশপাশের এই জায়গাগুলোতে তখনও প্রাকৃতিক পরিবেশ ছিল। এই জায়গাগুলোকে ‘রুবান’, ‘আরবান ফ্রিন্জ’, ‘পেরি আরবান’ও বলা হয়। এর অর্থ, যেখানে গ্রামের শুরু আর শহরের শেষ। এরকম এলাকা পুরো পৃথিবীতে পাখিদের জন্য গুরুত্বপূর্ণ হিসেবে বিবেচিত হয়। জলজ পরিবেশ থাকলে তো কোনো কথাই নেই। এক অন্যরকম পরিবেশ ও প্রতিবেশ ব্যবস্থার সৃষ্টি হয় সেখানে; যা বিভিন্ন প্রকারের পাখি, বিশেষ করে জলচর পরিযায়ী পাখিদের উত্তম আবাসস্থল। উত্তরার দিয়াবাড়ি ছিল পাখিদের জন্য এরকমই একটি আবাসভূমি। মূলত এ এলাকাটি এক সময় ছিল জলাশয়কেন্দ্রিক সম্পদে পরিপূর্ণ। বিল, প্লাবনভূমি, ঘাসভূমি, লেক, খাল, তুরাগ নদ এবং পার্শ্ববর্তী জঙ্গলে পরিপূর্ণ। গত সাত বছর আগেও এখানে ছিল জলজ প্রাকৃতিক পরিবেশ ও প্রতিবেশ ব্যবস্থা, যাকে কেন্দ্র করে ছিল অসংখ্য জলাশয় বিশেষায়িত পাখির আবাসস্থল। তার সমস্তটাই আজ আক্রান্ত হয়েছে মানুষের কর্মকাণ্ডে। মূলত এখানে জলজ পরিবেশ এবং এর নিয়ামক, গুণগত মান এবং জলজ উদ্ভিদের বড় এক পরিবর্তন ঘটেছে।

গত দশকে আমাদের এক গবেষণায় দেখা যায়, ঢাকা শহরের দিয়াবাড়ি, খিলখেত, আফতাবনগরে ১৭০ প্রজাতির পাখির বসবাস ছিল; যার একটি বড় অংশ ছিল জলচর পাখি। শুধু দিয়াবাড়ি এলাকায় ছিল ১২৬ প্রজাতির পাখি। গত এক বছরের পর্যবেক্ষণে তা নেমে এসেছে ৮৫টিতে। তার মানে বড় একটি অংশ হারিয়ে যাচ্ছে এ এলাকা থেকে, যাদের মধ্যে জলচর পাখিরা অন্যতম। যে লেকগুলো ছিল ধূসরবক, পানকৌড়ি, শামুকখোলের নিরাপদ আশ্রয়স্থল; তা আজ পরিণত হয়েছে কায়াকিংয়ের নৌকার সমারোহে। বেড়েছে জনসমাগম। বেড়েছে জলজ পরিবেশ দূষণ, যার ফলে পানির গুণগতমান নষ্ট হচ্ছে, হারিয়ে যাচ্ছে জলজ উদ্ভিদ, মাছসহ বিভিন্ন অমেরুদণ্ডী প্রাণী। এগুলোর ওপর নির্ভরশীল পাখিরাও ক্রমেই যথাযথ প্রাকৃতিক পরিবেশের অভাবে হারিয়ে যাচ্ছে।

গত ৫-৬ বছর আগেও লেক বা খালগুলোতে নিয়মিত দেখা যেত অসংখ্য ছোট ডুবরি। বর্তমানে কালেভদ্রে দুয়েকটির দেখা মেলে। ঢাকা শহরে বুনোহাঁসের দলের কথা আজ বইয়ের ইতিহাসের পাতায়। তবে পিয়াং, গিরিয়া, সরালির ঝাঁক পাঁচ থেকে সাত বছর আগেও দেখা যেত লেকগুলোতে; যা আজ একেবারে হারিয়ে গেছে। পানকৌড়ি টিকে থাকলেও কমে গিয়েছে এর সংখ্যা ব্যাপকভাবে। আজ থেকে পাঁচ বছর আগেও পরিযায়ী বড় পানকৌড়ির বড় বড় ঝাঁক আসত এ এলাকার লেকে; আজ টিকে আছে শুধু ছোট পানকৌড়ি।

বিশ্বাস করতে কষ্ট হলেও গত দশকেও এখানে ছিল কোড়া, কালেম, ডাহুক কিংবা ঝিল্লি৷ বর্তমানের দিয়াবাড়ির বড় লেকগুলোতে দেখা যেত এদের। তবে দুঃখজনক হলেও ডাহুক টিকে থাকলেও বাকিরা আজ পুরোনো দিনের গল্পের অংশ।

তবে টিকে আছে বিভিন্ন প্রজাতির বগা-বগলা। বড়, মাঝলা, ছোট বগার দেখা মিলত এখানে। এছাড়া গো-বক, নিশিবক, ক্ষুদেবক, কানিবকও আছে। আজ কমতে কমতে একেবারে নেই এর কোঠায়। বেড়েছে কচুরিপানা আর পচা পানি মিলে মশা ও জলজ কীট-পতঙ্গ; যার ফলে খাবারের প্রচুর্যে এখানে বেড়েছে গো-বকের সংখ্যা। বেড়েছে কাক এবং ময়না জাতীয় আবর্জনা ভূক পাখির সংখ্যা। এছাড়া সাদা, হলদে, সিট্রিন, ধলা ভ্রূ, ধূসর, খন্জনের সংখ্যা ভীষণভাবে কমেছে। মাছরাঙা এসব লেকের এক গুরুত্বপূর্ণ পাখি ছিল। পাতি মাছরাঙা, ধলাগলা মাছরাঙা, মেঘহও মাছরাঙা এবং পাকরা মাছরাঙা এখানকার অন্যতম প্রধান মাছরাঙা। তবে পাকরা মাছরাঙা আগের মতো আর দেখা যায় না।

এ এলাকার ঘাসভূমির এক গুরুত্বপূর্ণ পাখি ছিল মুনিয়া। বাংলাদেশের ৬ প্রজাতির মুনিয়ার সব প্রজাতির দেখাই এখানে মিলত, বিশেষ করে লাল মুনিয়ার এত বড় জনসংখ্যা দেশে বিরল ছিল। সময়ের ব্যবধানে আগের মতো ঘাসবনগুলো আর টিকে নেই। কমে গেছে মুনিয়ার সংখ্যা। পাশাপাশি এই ঘাসবনে দেখা মিলত বিভিন্ন প্রজাতির তুলিকা, বাবুই, নীলকণ্ঠ, শতদাগী ঘাসপাখি, হুদহুদ, ঘাসপাখি, প্রিনিয়া, ভোমরা ছোটন, কালাগির্দি, নীল শীষদামা, পাকরা ফিদ্দাসহ অনেকের। এদের অনেকের দেখা নেই সেই ঘাসবনে। গত কয়েক বছরে সেই ঘাসবন আর নলখাগড়ার বন অনেকটা সাফ হয়ে গেছে। এখন সেখানে কিছু, কাক, ময়না, শালিক, চড়ুই ছাড়া আর কিছুর দেখা মেলে না।

মানব সৃষ্ট কারণে প্রাকৃতিক পরিবেশের ক্রমশ নষ্ট হওয়া, আবাসস্থল ধ্বংসসহ বিভিন্ন কারণে দিয়াবাড়ি এলাকা থেকে ক্রমশ হারিয়ে যাচ্ছে বিভিন্ন প্রজাতির পাখি। হারানোর তালিকায় নামগুলো বেড়ে যাচ্ছে ক্রমশ। উন্নয়ন আমাদের সবার কাম্য। তবে প্রাকৃতিক পরিবেশ ধ্বংস করে হওয়া অবকাঠামোর উন্নয়নে মানবজীবন হয়ে পড়ে প্রশ্নবিদ্ধ।

লেখক: বন্যপ্রাণী পরিবেশবিদ, সিইজিআইএস বাংলাদেশ"
2024-08-09 22:22:18,সাজুগুজু ডায়নো,"এই ডায়নোটা মনে হয় সাজুগুজু করতে চাচ্ছে। তাই আমি তাকে সাজিয়ে দিলাম। তোমরাও চাইলে তোমাদের মতো সাজিয়ে তুলতে পারো। তবে তাকে সাজাতে আমার খুব ভালো লেগেছে।

বয়স : ১+২+২ বছর; নার্সারি, ডিএপিএস, মিরপুর, ঢাকা"
2024-08-09 22:21:33,ডাইনোসরের ডিম,"রবিনের ডাইনোসর দেখার খুব ইচ্ছা। কিন্তু ডাইনোসর তো অনেক বছর আগেই বিলুপ্ত হয়ে গেছে। একদিন রবিন স্কুল থেকে বাড়ি ফেরার পথে একটা বড় ডিম দেখলো। সে যেই না ডিমটির কাছে গেলো, অমনি ডিম থেকে একটা ডাইনোসরের বাচ্চা বের হলো। রবিন লাফিয়ে উঠে বললো– ‘এইটা আবার কী?’

বয়স : ২+২+২+৪ বছর; ৪র্থ শ্রেণি, কোয়ালিটি লারনার্স হাইস্কুল, রামপুরা, ঢাকা"
2024-08-09 22:20:47,ডায়নোর সঙ্গে বন্ধুত্ব,"একদিন আমি বনে ঘুরতে গিয়েছিলাম। সেখানে সবার সঙ্গে বল খেলছিলাম। হঠাৎ বলটা ঝোপের ভেতরে ঢুকে গেলো। আমি বলটা আনার জন্য সেখানে গেলাম। তারপর দেখি সেখানে কিছু একটা শুয়ে আছে। আমি একটু ভয় পাচ্ছিলাম। কিন্তু ডায়নোটি আমার কাছে এলো। বললো– আমি অচিনপুর থেকে এসেছি। বললাম– তোমার রং কোথায়। ও বললো– অচিনপুরে অনেক বৃষ্টি হয়েছে; বৃষ্টিতে আমার সব রং চলে গেছে। বললাম– আমি তোমাকে রং করে দিচ্ছি। ওকে এতো সুন্দর করে রং করে দিলাম যে ও আমাকে জড়িয়ে ধরে বললো– আজ থেকে আমরা দু’জন বন্ধু হলাম। আমি আবার আমার রং ফিরে পেয়েছি। এখন থেকে আমরা দু’জন সব সময় বন্ধু হয়ে একসঙ্গে থাকবো। আর আমি আমার বন্ধুর নাম দিলাম হেপি ডায়নো। এখন থেকে হেপি ডায়নো আর আমি একসঙ্গে থাকি।

বয়স: ৩+৩+১ বছর, প্রাক-প্রাথমিক শ্রেণি, পিটিআই সংলগ্ন পরীক্ষণ বিদ্যালয়, মুন্সীগঞ্জ"
2024-08-09 22:18:37,ড. ইউনূসের নেতৃত্বাধীন অন্তর্বর্তীকালীন সরকার বৈধ: সুপ্রিম কোর্ট,"নোবেলজয়ী অর্থনীতিবিদ ড. মুহাম্মদ ইউনূসের নেতৃত্বাধীন অন্তর্বর্তীকালীন সরকারের বৈধতা দিয়েছেন সর্বোচ্চ আদালত। বৃহস্পতিবার উপদেষ্টাদের শপথ পড়ানোর আগে বৈধতা প্রশ্নে রাষ্ট্রপতি মোঃ সাহাবুদ্দিন মতামত চাইলে সুপ্রিম কোর্ট বলেন, শেখ হাসিনার পদত্যাগে যে সংকট তৈরি হয়েছে, তা থেকে উত্তরণে এর ভিন্ন কোনো পথ খোলা নেই।

শুক্রবার সুপ্রিম কোর্ট প্রশাসন মতামত দেওয়ার বিষয়টি জানিয়েছে। সর্বোচ্চ আদালত থেকে বলা হয়েছে, রাষ্ট্রপতি বলেছেন– এখন দেশে প্রধানমন্ত্রী ও সংসদ নেই। এ অবস্থায় রাষ্ট্র পরিচালনার জন্য সুপ্রিম কোর্টের মতামত দরকার। পরে প্রধান বিচারপতি ওবায়দুল হাসানসহ আপিল বিভাগের সাত বিচারপতি ভার্চুয়ালি যুক্ত হয়ে আলোচনা করে বৈধতার বিষয়ে সংবিধানের ১০৬ নম্বর অনুচ্ছেদ অনুযায়ী মতামত দেন।

জানা যায়, রাষ্ট্রপতির আহ্বানে বৃহস্পতিবার সন্ধ্যায় ভার্চুয়ালি বসেন সুপ্রিম কোর্ট। শুনানিতে অংশ নেন নবনিযুক্ত অ্যাটর্নি জেনারেল মো. আসাদুজ্জামান। শুনানি শেষে রুলিং দেন সুপ্রিম কোর্ট। এতে প্রধান বিচারপতির নেতৃত্বাধীন আপিল বিভাগ বলেন, শপথ নেওয়ার সাত মাসের মধ্যে পদত্যাগ করে প্রধানমন্ত্রী শেখ হাসিনা একটি সাংবিধানিক সংকট তৈরি করে গেছেন। এ মুহূর্তে দেশে একটি মধ্যবর্তী সরকার দরকার। কাজেই ড. ইউনূসের নেতৃত্বাধীন সরকারের শপথে সাংবিধানিক বাধ্যবাধকতা নেই। দুর্যোগ মুহূর্তে এমনটি হতে পারে। ভবিষ্যতে যাতে এ অন্তর্বর্তীকালীন সরকার নিয়ে প্রশ্ন না ওঠে, তাই এ বৈধতা দেওয়া হলো। আপিল বিভাগের মতামতের পরই অন্তর্বর্তীকালীন সরকারের প্রধান উপদেষ্টাসহ অন্যান্য উপদেষ্টার শপথ পড়ান রাষ্ট্রপতি।

সাত সদস্যের আপিল বিভাগে প্রধান বিচারপতি ছাড়া অন্য ছয় সদস্য হলেন– বিচারপতি এম ইনায়েতুর রহিম, বিচারপতি মো. আশফাকুল ইসলাম, বিচারপতি মো. আবু জাফর সিদ্দিকী, বিচারপতি জাহাঙ্গীর হোসেন, বিচারপতি মো. শাহিনুর ইসলাম ও বিচারপতি কাশেফা হোসেন।

এ বিষয়ে নবনিযুক্ত অ্যাটর্নি জেনারেল মো. আসাদুজ্জামান বলেন, সংবিধানে অন্তর্বর্তীকালীন সরকার গঠনের কোনো বিধান না থাকায় উল্লিখিত প্রশ্নের বিষয়ে সংবিধানের ১০৬ অনুচ্ছেদ প্রদত্ত উপদেষ্টামূলক এখতিয়ার প্রয়োগ করে আপিল বিভাগ মতামত দিয়েছেন। সুপ্রিম কোর্ট বলেছেন, রাষ্ট্রের সাংবিধানিক শূন্যতা পূরণে জরুরি প্রয়োজনে রাষ্ট্রপতি রাষ্ট্রের নির্বাহী কার্য পরিচালনার জন্য অন্তর্বর্তীকালীন ব্যবস্থা হিসেবে প্রধান উপদেষ্টা ও অন্যান্য উপদেষ্টা নিযুক্ত করতে পারবেন।

সংবিধানের ১০৬ অনুচ্ছেদ অনুসারে রাষ্ট্রপতি যে কোনো গুরুত্বপূর্ণ বিষয়ে আপিল বিভাগের মতামত চাইতে পারেন। অনুচ্ছেদটি বলছে, যদি কোনো সময়ে রাষ্ট্রপতির নিকট প্রতীয়মান হয় যে, আইনের এইরূপ কোনো প্রশ্ন উত্থাপিত হয়েছে বা উত্থাপনের সম্ভাবনা দেখা দিয়েছে, যা এমন ধরনের ও এমন জনগুরুত্বসম্পন্ন যে, সেই সম্পর্কে সুপ্রিম কোর্টের মতামত গ্রহণ করা প্রয়োজন, তা হলে তিনি (রাষ্ট্রপতি) প্রশ্নটি আপিল বিভাগের বিবেচনার জন্য প্রেরণ করতে পারবেন এবং ওই বিভাগ স্বীয় বিবেচনায় উপযুক্ত শুনানির পর প্রশ্নটি সম্পর্কে রাষ্ট্রপতিকে স্বীয় মতামত জ্ঞাপন করতে পারবেন।"
2024-08-09 22:17:19,আলোর পুতুল,"বাসায় গিয়ে দরজা খুলে দু’পা রাখি যেই–

সামনে দেখি জারিফ সোনা, জাফিন মণি নেই–

কোথায় জাফিন! কোথায় জাফিন! খুঁজতে থাকি ঘরে

খেয়াল করি ড্রয়িং রুমের পর্দাখানি নড়ে

পর্দা নড়ে! কী হয়েছে? হাত বাড়ালাম যেই–

অমনি জাফিন চেঁচিয়ে বলে, ‘আব্বু আমি এই’।

বাইরে যাবো! হাজির জাফিন, আব্বু তোমার জুতো–

আমার সাথে ঘুরতে যেতে নানান রকম ছুতো

ঝটপটপট জামা পরবে, ওড়না দেবে মাথায়–

মানিব্যাগ কই? বলতে বলতে আমার পকেট হাতায়।

প্রতিদিনই বিচার শালিশ কে বকেছে তাকে!

জারিফ নাকি আম্মুমণি বলবে কথার ফাঁকে

কে পুতুলের নাক ভেঙেছে কে নিয়েছে হাঁড়ি

কে ছিঁড়েছে বউ সাজানোর লাল টুকটুক শাড়ি।"
2024-08-09 22:17:01,আমাদের বিনা অপরাধে শাস্তি দেওয়া হয়েছে,"‘২০০৯ সালের ২৫ ও ২৬ ফেব্রুয়ারি আমরা আমাদের কর্তব্য ঠিকমতো পালন করছিলাম। হঠাৎ করে আমাদের বলা হয় সেনাবাহিনী তোমাদের ক্যাম্পে আক্রমণ করছে তোমরা প্রস্তুত হও। আমরাও প্রস্তুত হই এবং বিভিন্ন ধরনের ফায়ার করি। আর ফায়ারের কারণে আমাদের দুটি ক্ষতি করা হয়েছে। এক চাকরিচ্যুত করা হয়েছে, অন্যদিকে জেল খাটানো হয়েছে। আমরা কোনো মানুষকে মারিনি, শুধু আমরা ফায়ার করেছি। এ কারণে আমাদের দুটি শাস্তি ভোগ করতে হয়েছে।’

শুক্রবার (৯ আগস্ট) দুপুরে রাজধানীর শাহবাগে এক মানববন্ধনে সাবেক বিডিআর সদস্যরা এসব কথা বলেন।

মানববন্ধনে বক্তারা বলেন, আমাদের সব প্রাপ্য আমাদের ফেরত দিতে হবে। আমাদের চাকরিতে আবারও পুনৃর্বহাল করতে হবে। আওয়ামী লীগ সরকার আমাদের হক থেকে বঞ্চিত করেছে। আমরা গণমাধ্যমকর্মীদের কাছে জোর দাবি জানাই যাতে করে আমাদের চাকরিতে পুনর্বহাল করা হয়। আমাদের যাতে সম্মান ফেরত দেওয়া হয়। আমরা না খেয়েও দিন যাপন করেছি। বিশেষ করে যখন আমরা জেলে ছিলাম তখন আমাদের পরিবার অসহায়ের মতো জীবন যাপন করেছে। এমনও দিন গেছে যে আমাদের পরিবারের লোকজন না খেয়ে থেকেছে।"
2024-08-09 22:16:16,বাবা পাখি দুধরাজ,"আমাদের পুকুরের উত্তর পাড়ের কদম গাছে দুধরাজ পাখি বাসা বেঁধেছে। দুধরাজ পাখির কালো ঝুঁটি কদম পাতার ফাঁকে ফাঁকে দেখা যায়। লম্বা লেজটি কখনও ঝুলে থাকে, কখনও তিড়িং বিড়িং করে। দুধরানীকে খুব কম দেখা যায়। ও সারাক্ষণ গাছের আড়ালে থাকে। আমি এবং আমিন শনিবার দুপুরে গাছে উঠে বাসা দেখেছি। ৩টি ছানা বাসার ভেতর চিঁ চিঁ করছে। দুধরানী আমাদের দেখে ঠোকর দিতে চায়। আমরা ভয় পেয়ে গাছ থেকে নেমে আসি। দুধরানী ছানা ৩টিকে পাহারা দেয়। চিল এলে তাড়িয়ে দেয়। কোনো কাক কদম গাছে বসতে পারে না। গাছ থেকে পোকা এবং পাটক্ষেতে বিছাপোকা এনে ছানাগুলোকে খাওয়ায়। সন্ধ্যা হলেও দুধরাজের খাবারের সন্ধান চলতে থাকে। সূর্য ওঠার সময় থেকে দুধরাজের কাজ শুরু হয়। দাদাজান বলেন, দুধরাজ হলো বাবা পাখি, তাকে বেশি কাজ করতেই হবে।

বয়স: ১+২+৩+৪ বছর; তৃতীয় শ্রেণি, সুরেন্দ্র কুমার সরকারি বালিকা উচ্চ বিদ্যালয়, মানিকগঞ্জ"
2024-08-09 22:12:41,আমার কতো নাম,"বা বার কাছে আমার কতো কতো নাম। আমার বাবা আমার কাছে খুব প্রিয়। শুধু তাই নয় আমার বাবা আমার কাছে একজন শ্রেষ্ঠ মনোবিজ্ঞানী। কারণ, আমার যখন মন খারাপ থাকে, তখন বাবা কীভাবে যেন বুঝে যায় আমার মন খারাপ। আর তখনই আমার মন ভালো করার জন্য বাবা কতো কী করেন? কখনও খুব হাসির গল্প বলেন, আবার কখনও বা নতুন নতুন উপহার আনেন। আমাকে বাবা ভীষণ আদর করেন। আমাকে চোখের আড়াল করতে চান না। আমার বাবা আমাকে ভিন্ন ভিন্ন নামে ডাকেন। আমার বাবা আমাকে ‘মা’ বলে ডাকেন, কখনও ‘বাবা’ বলে ডাকেন, কখনও বা ‘আমার ছেলে’ বলে ডাকেন। আমি আমার বাবার একমাত্র মেয়ে। আমার আর কোনো ভাইবোন নেই। তাই বাবা আমাকে অ-নে-ক ভালোবাসেন। আমিও আমার বাবাকে অনেক বেশি ভালোবাসি।

বয়স: ২+২+৩+৭ বছর; নবম শ্রেণি, নাসিরনগর আশুতোষ পাইলট উচ্চ বিদ্যালয়"
2024-08-09 22:10:01,৩৬২ থানার কার্যক্রম চালু হয়েছে: পুলিশ হেডকোয়ার্টার্স‌‌‌,"দেশের ১১০টি মহানগর থানার মধ্যে ৭০টি এবং রেঞ্জের ৫২৯ থানার মধ্যে ২৯১টিসহ মোট ৩৬১ থানার কার্যক্রম চালু হয়েছে বলে জানিয়েছে পুলিশ সদরদপ্তর। শুক্রবার এক বিজ্ঞপ্তিতে তারা এ তথ্য জানায়। এর মধ্যে ঢাকা মহানগর পুলিশের (ডিএমপি) ৫০ থানার মধ্যে ৩০টির কার্যক্রম শুক্রবার থেকে সীমিত পরিসরে শুরু হওয়ার তথ্য পাওয়া গেছে।

তবে সংশ্লিষ্ট থানা এলাকায় পুলিশের টহল বন্ধ রয়েছে। গত ৫ আগস্ট শেখ হাসিনা সরকারের পতনের পর বিক্ষোভকারীদের হামলার কারণে এসব থানার সার্ভার বিকল হয়ে যাওয়ায় জিডি বা মামলা অনলাইনে অন্তর্ভুক্ত হচ্ছে না। পুরোনো পদ্ধতিতেই রেজিস্টার বইয়ে নথিভুক্ত করতে হচ্ছে। সংশ্লিষ্ট থানার ওসিরা বলছেন, থানার কার্যক্রম পুরোপুরি স্বাভাবিক হতে আরও দু-এক দিন সময় লাগবে।

আজ বিকেলে সরেজমিন দেখা যায়, যাত্রাবাড়ী থানার প্রধান ফটকে বাঁশ-দড়ি বেঁধে ব্যারিকেড দিয়ে অন্তত ১৫ জন শিক্ষার্থী ও একজন আনসার সদস্য নিরাপত্তার দায়িত্ব পালন করছেন। থানার ভেতরে ঢুকতে গেলে শিক্ষার্থীরা বাধা দেন। সংবাদকর্মী পরিচয় দেওয়ার পর থানা চত্বরে প্রবেশ করতে দেওয়া হয়। ভেতরে থানা প্রাঙ্গণের ডান পাশে টিনশেডে দেখা যায়, দু’জন শিক্ষার্থী টেবিল-চেয়ার নিয়ে বসে থানার রেজিস্টার খাতায় কয়েকজন সেবাপ্রার্থীর অভিযোগ লিখছেন। জানা গেল, গতকাল পর্যন্ত সেখানে পুলিশ সদস্যরা আসেননি। মাঝেমধ্যে সেনাসদস্যরা আসছেন। টেবিল-চেয়ার পেতে বসে থাকা শিক্ষার্থী মো. আরিয়ান জানান, মানুষ থানায় সেবা নিতে আসছেন। যে কারণে তারা মানুষের অভিযোগ লিখে রাখছেন। গতকাল বিকেল ৪টা পর্যন্ত ২০টি অভিযোগ এসেছে; যার বেশির ভাগই হামলা, মারামারি ও হুমকির ঘটনা।

জানা গেল, যাত্রাবাড়ী থানার কার্যক্রম শুরু হয়নি। যে কারণে শিক্ষার্থীরা মানুষের অভিযোগ পুলিশের রেজিস্টার খাতায় লিখে রাখছেন। শুধু এই থানায় নয়, বাড্ডা, খিলক্ষেত, ভাটারাসহ রাজধানীর যেসব থানায় হামলা, ভাঙচুর ও অগ্নিসংযোগে বেশি ক্ষয়ক্ষতি হয়েছে, সেসব থানার কার্যক্রম বন্ধ আছে। পুলিশ সদস্যও যাননি এসব থানায়। এ ছাড়া যেসব থানা আংশিক চালু হয়েছে, সেগুলোতেও কর্মরত সবাই আসেনি।

সরেজমিন দেখা যায়, সেনাবাহিনী ও আনসার সদস্যরা নিরাপত্তা দিচ্ছেন থানাগুলোতে। অপরদিকে মিন্টো রোডে ঢাকা মহানগর গোয়েন্দা (ডিবি) কার্যালয়েও সেনাসদস্যরা নিরাপত্তা দিচ্ছেন। ডিবি ও সিটিটিসির কর্মকর্তা-সদস্যরা বৃহস্পতিবার থেকে অফিসে আসা শুরু করেছেন। ডিবি গেট থেকে প্রাপ্ত তথ্যানুযায়ী, যেসব কর্মকর্তা ও সদস্য আসছেন, তারা রেজিস্টার খাতায় উপস্থিতির স্বাক্ষর করছেন। গত বৃহস্পতিবার থেকে গতকাল বিকেল ৫টা পর্যন্ত ৬৩৫ জন ডিবি কর্মকর্তা ও সদস্য এবং সিটিটিসির ১১৮ কর্মকর্তা-সদস্য অফিসে এসেছেন।

গত সোমবার আওয়ামী লীগ সরকার পতনের পর ডিবিসহ ডিএমপির ৫০ থানার কয়েকটি বাদে প্রায় সবক’টির কার্যক্রম বন্ধ ছিল। হামলা-আতঙ্কে পুলিশ সদস্যরা থানা ছেড়ে নিরাপদ স্থানে চলে যান। নবনিযুক্ত আইজিপি ময়নুল ইসলাম গত বুধবার সংবাদ সম্মেলনে ২৪ ঘণ্টার মধ্যে পুলিশ সদস্যদের নিজ নিজ কর্মস্থলে যোগদানের আহ্বান জানান। এর পরও অনেক থানায় পুলিশ সদস্যরা আসেননি। রাজধানীর কোনো সড়কে দেখা যায়নি ট্রাফিক সদস্যদেরও। গতকালও শিক্ষার্থী, বিএনসিসি, স্কাউট সদস্য, আনসার ও ফায়ার সার্ভিসের সদস্যরা রাস্তায় ট্রাফিক নিয়ন্ত্রণ করেছেন।

এদিন বেলা সাড়ে ১১টার দিকে গুলশান থানায় গিয়ে দেখা যায়, প্রধান ফটকে সেনাসদস্যরা নিরাপত্তার দায়িত্বে রয়েছেন। কয়েকজন পুলিশ সদস্য ও সেবাগ্রহীতাকে দেখা যায়। এর মধ্যে এসআই মামুন মিয়া ইউনিফর্ম পরে ছিলেন। বাকি পুলিশ সদস্যরা ছিলেন সাদা পোশাকে। পরিদর্শক (অপারেশন) আমিনুল ইসলাম বলেন, থানার কার্যক্রম চলমান। তবে সেবাগ্রহীতার সংখ্যা কম। ডিউটি অফিসার এসআই মামুন মিয়া জানান, গতকাল সকাল থেকে সন্ধ্যা পর্যন্ত তিনটি জিডি হয়েছে। মতিঝিল থানায়ও সকালে ওসিসহ পুলিশ সদস্যরা আসেন। তবে কার্যক্রম শুরু হয়নি। পল্টন থানার গেট তালাবদ্ধ দেখা যায়। শাহবাগ থানার কার্যক্রমও আংশিক শুরু হয়েছে।

হাতিরঝিল থানার নিরাপত্তার দায়িত্বে রয়েছেন সেনাসদস্যরা। ওসিসহ বেশ কয়েকজন সদস্য থানায় গেছেন। ওসি শাহ মো. আওলাদ হোসেন বলেন, বৃহস্পতিবার সন্ধ্যা থেকে থানার কার্যক্রম শুরু হয়েছে। পুলিশ সদস্যরা ইউনিফর্ম পরে অফিস করছেন। রমনা থানার ওসি উপল বড়ুয়া বলেন, তাঁর থানায় কার্যক্রম শুরু হয়েছে। তবে অনেকেই এখনও এ খবর জানেন না। যে কারণে লোকজন সেভাবে সেবার জন্য আসছেন না। যারা আসছেন, তাদের আইনগত সেবা দেওয়া হচ্ছে। গতকাল বিকেল পর্যন্ত একটি জিডি হয়েছে।

অন্যদিকে ডিবি অফিসে কর্মকর্তা ও সদস্যরা উপস্থিত হলেও পুরোপুরি কার্যক্রম শুরু হয়নি। তার পরও কিছু মানুষ সেবা নিতে ডিবি অফিসের সামনে যাচ্ছেন। শাহবাগ থানা বিএনপির নেতা শুক্কুর আলী বিকেল ৫টায় ডিবি অফিসের গেটে আসেন। তিনি জানান, ১৬ জুলাই তিনি পরীবাগ এলাকা থেকে ডিবির হাতে গ্রেপ্তার হন। মিন্টো রোডে ডিবি কার্যালয়ে নেওয়ার পর তাঁর ব্যবহৃত মোবাইল ফোনটি হেফাজতে নেওয়া হয়। তাঁকে আদালতের মাধ্যমে পাঠানো হয় কারাগারে। গত বুধবার তিনি জামিনে ছাড়া পান। তাই ফোনটি নেওয়ার জন্য তিনি ডিবি কার্যালয়ে এসেছেন। তবে সেনাসদস্যরা তাঁকে পরে ডিবিতে যোগাযোগ করতে বলেছেন।

আন্দোলনে গত ১৬ জুলাই নিউমার্কেট এলাকায় গুলিতে নিহত হন শাহ জাহান (২৬) নামে এক তরুণ। তিনি নিউমার্কেটে ফাস্টফুড ব্যবসায়ী ছিলেন। ছেলে হত্যার বিচার চাইতে গতকাল বিকেলে ডিবি কার্যালয়ের যান শাহজাহানের বাবা ঈমান আলী ও মা আয়েশা বেগম। সেনাসদস্যরা তাদের সংশ্লিষ্ট থানায় অভিযোগ দেওয়ার পরামর্শ দেন। পরে ফিরে যান তারা।

বিজিবির নিরাপত্তায় সীমান্তবর্তী ২১টি থানার কার্যক্রম শুরু

বিজিবির রংপুর ও যশোর রিজিয়নের তত্ত্বাবধানে পুলিশের রংপুর রেঞ্জের সীমান্তবর্তী ১১টি থানা এবং খুলনা রেঞ্জের সীমান্তবর্তী ১০টি থানার স্বাভাবিক কার্যক্রম শুরু হয়েছে। গতকাল বিজিবি সদরদপ্তর এক সংবাদ বিজ্ঞপ্তিতে এ তথ্য জানায়। বিজিবি জানিয়েছে, সীমান্তবর্তী জনপদে শৃঙ্খলা ফিরিয়ে জনমনে আস্থা বৃদ্ধির লক্ষ্যে বিজিবি থানাগুলোতে নিরাপত্তা জোরদার করেছে। গোয়েন্দা নজরদারি বৃদ্ধি করাসহ থানাগুলোয় মোবাইল ও স্ট্যাটিক টহল পরিচালনা করা হচ্ছে।"
2024-08-09 21:48:14,মানিকগঞ্জে ডাকাত আতঙ্কে পাড়া মহল্লায় পাহারা,"শেখ হাসিনার সরকার পতনের পর সারা দেশের মতো মানিকগঞ্জেও কর্মবিরতি পালন করেছে পুলিশ সদস্যরা। পুলিশের মহাপরিদর্শকের নির্দেশের কয়েকটি থানায় পুলিশ সদস্যরা যোগ দিলেও শুক্রবার সন্ধ্যা পর্যন্ত মাঠপর্যায়ে কাজে যোগ দেয়নি এসব পুলিশ সদস্যরা। পুলিশ না থাকার সুযোগ নিয়ে একটি চক্র বিভিন্ন এলাকায় ডাকাতির চেষ্টা করছে। ডাকাতদের আতঙ্কে পাড়া মহল্লায় তিনদিন ধরে পাহারা দিচ্ছে স্থানীয় লোকজন।

শিবালয় থানার অফিসার ইনচার্জ আব্দুর রউফ জানান, গত ৫ আগস্ট দুর্বৃত্তরা শিবালয় থানায় আগুন ধরিয়ে দেয়। এতে তার বাসভবন ও কয়েকটি গাড়ি পুড়ে যায়। জনরোষ থেকে বাঁচতে পুলিশ সদস্যরা আত্মগোপনে চলে যায়। ঊর্ধ্বতন পুলিশ কর্মকর্তাদের নির্দেশে শুক্রবার সকাল ১১টার দিকে তিনি সেনাবাহিনীর সদস্যদের সাথে তিনি থানায় আসেন। সন্ধ্যা পর্যন্ত ৬৫ জন পুলিশ সদস্যের মধ্যে দুইজন অফিসার ইনচার্জ, তিনজন এএসআই ও একজন কনস্টেবল থানায় যোগ দিয়েছেন। নিরাপত্তার কারণে অনেকেই এখনো থানায় আসেনি।

মানিকগঞ্জ সদর থানার অফিসার ইনচার্জ হাবিল উদ্দিন জানান, তার থানায় ৮০ পুলিশের মধ্যে সন্ধ্যা পর্যন্ত ১৬ জন যোগ দিয়েছে। বাকীরা দ্রুত সময়ে যোগদান করবেন। এদিকে সরকার পতনের পর থেকে থানা পুলিশ না থাকায় বিভিন্ন স্থানে ডাকাত আতঙ্ক দেখা দিয়েছে। জেলা বিএনপির সভাপতি আফরোজা খান রিতা বিভিন্ন এলাকায় গিয়ে মানুষজনকে নিরাপত্তার আশ্বাস দিচ্ছেন। নেতাকর্মীদের নির্দেশ দিয়েছেন ধর্মীয় সংখ্যালঘুদের জানমাল ও উপাসনালয় সুরক্ষার জন্য কাজ করতে। মাইকিং করে জনগণে সতর্ক থাকার আহবান জানাচ্ছে বিএনপি ও জামায়াত ইসলামের পক্ষ থেকেও।"
2024-08-09 21:27:02,মাদারীপুরে আওয়ামী লীগের বিক্ষোভ মিছিল,"মাদারীপুরের রাজৈরে বিক্ষোভ মিছিল করেছে আওয়ামী লীগের নেতাকর্মীরা। শুক্রবার বিকেলে এ কর্মসূচি পালন করে তারা। মিছিলে তারা- শেখ হাসিনার ভয় নাই, রাজপথ ছাড়ি নাই; জামায়াত-শিবির রাজাকার, এই মুহূর্তে বাংলা ছাড়; শেখ মুজিবের বাংলায়, রাজাকারের জায়গা নাই প্রভৃতি স্লোগান দিতে থাকে।

এ সময় তারা দ্রুত সময়ের মধ্যে শেখ হাসিনাকে দেশে ফিরিয়ে আনার দাবি জানান।"
2024-08-09 21:22:55,"শেকৃবি ছাত্রদলের হল দখলের চেষ্টা, শোকজ","শেরেবাংলা কৃষি বিশ্ববিদ্যালয়ের (শেকৃবি) হল দখলের চেষ্টার অভিযোগে শাখা ছাত্রদলের সাধারণ সম্পাদক বি এম আলমগীর কবিরকে কারণ দর্শানোর (শোকজ) নোটিশ দেওয়া হয়েছে। শনিবারের মধ্যে তাঁকে কারণ দর্শানোর নির্দেশ দিয়েছে কেন্দ্রীয় ছাত্রদল।

বৃহস্পতিবার দেওয়া শোকজ নোটিশে উল্লেখ করা হয়, সাংগঠনিক শৃঙ্খলা ভঙ্গের অভিযোগের ভিত্তিতে আলমগীর কবিরের বিরুদ্ধে কেন স্থায়ী সাংগঠনিক শাস্তিমূলক ব্যবস্থা নেওয়া হবে না, সে বিষয়ে শনিবারের মধ্যে কেন্দ্রীয় কার্যালয়ে হাজির হয়ে ছাত্রদল সভাপতি ও সাধারণ সম্পাদকের উপস্থিতিতে ব্যাখ্যা দিতে হবে।

এর আগে শেকৃবির শেরেবাংলা হল দখলের একটি ভিডিও সামাজিক যোগাযোগমাধ্যমে ছড়িয়ে পড়ে। এ বিষয়ে আলমগীর কবির বলেন, ‘ভিডিওটি ৫ আগস্টের। আমাদের ক্যাম্পাস গণভবনের পাশে হওয়ায় ক্যাম্পাসে প্রচুর মানুষের সমাগম ঘটে। বিক্ষুব্ধ জনতার মাধ্যমে হলগুলো ক্ষতিগ্রস্ত হওয়ার আশঙ্কা থাকায় ও সময় আমরা হলে অবস্থান নিই। পরিস্থিতি স্বাভাবিক হলে আমরা হল ত্যাগ করি। হল দখলের কোনো ঘটনা ঘটেনি।’

ছাত্রদলের কেন্দ্রীয় দপ্তর সম্পাদক জাহাঙ্গীর আলম বলেন, ছাত্রদল পরিচ্ছন্ন রাজনীতিতে বিশ্বাসী। সাধারণ শিক্ষার্থীদের মতামতকে প্রাধান্য দিয়েই আমাদের কার্যক্রম পরিচালিত হয়। দলের কেউ অতি উৎসাহী হয়ে শৃঙ্খলা পরিপন্থি কাজে যুক্ত থাকলে, ছাত্রদলের পক্ষ থেকে তার বিরুদ্ধে সাংগঠনিক ব্যবস্থা নেওয়া হবে।"
2024-08-09 21:17:24,চট্টগ্রামে কনস্টেবলের ওপর হামলা,"চট্টগ্রামে পুলিশের এক কনস্টেবলকে মারধর করার অভিযোগ পাওয়া গেছে। শুক্রবার সন্ধ্যা ৭টার দিকে নগরের আগ্রাবাদ এক্সেস রোডের গোল্ডেন টাচ কমিউনিটি সেন্টারের সামনে এ ঘটনা ঘটে। পরে সেনাবাহিনীর সদস্যরা এসে তাকে উদ্ধার করে হালিশহর পুলিশ লাইনে নিয়ে যায়।

আহত কনস্টেবল মো. জসিম উদ্দিন নগরের বন্দর থানায় কর্মরত। শিক্ষার্থীরা তাকে মারধর করেছে বলে অভিযোগ তার। এ নিয়ে পুলিশ সদস্যদের মধ্যে পুনরায় ক্ষোভ ছড়িয়ে পড়েছে।

১১ দফা দাবিতে কর্মবিরতি পালন করছে পুলিশ সদস্যরা। শুক্রবার নগরের ১১টি থানায় সীমিত পরিসরে কার্যক্রম শুরু করলেও অধস্তন পুলিশ সদস্যরা কর্মস্থলে যোগ দেননি। এ অবস্থায় হামলার ঘটনা পুলিশ সদস্যদের কর্মস্থলে যোগদানে অনুৎসাহিত করবে মনে করেন সংশ্লিষ্টরা।

পুলিশের কয়েকজন সদস্য বলেন, একদিকে ঊর্ধ্বতন কর্মকর্তারা আমাদের কর্মস্থলে যোগ দিতে চাপ দিচ্ছেন। অন্যদিকে আমরা নিরাপত্তাহীনতায় ভুগছি। আমাদের একজন সদস্য হামলার শিকার হওয়ার মধ্যে দিয়ে আমাদের শঙ্কায় সত্য প্রমাণিত হয়েছে।

ঘটনার বর্ণনা দিয়ে জসিম উদ্দিন জানান, তিনি গত কয়েকদিন বাসা থেকে বের হননি। শুক্রবার বিকেলে মোটরসাইকেল নিয়ে তার কর্মস্থল বন্দর থানার দিকে যান। সেখানে কাউকে না পেয়ে আবার ফিরে আসছিলেন। ফেরার পথে আগ্রাবাদ এক্সেস রোডের গোল্ডেন টাচ কমিউনিটি সেন্টারের সামনে তিন-চারটা ছেলে তার মোটরসাইকেল দাঁড় করান। তিনি পুলিশ কিনা জানতে চান তারা। এর মধ্যে ১৫-২০ জনের একটি গ্রুপ এসে লাঠিসোঁটা দিয়ে তাকে বেধড়ক পেটাতে থাকেন। যাদের হাতে লাঠিসোঁটা ছিল না তারা কিল-ঘুষি মারেন। পরে তার বাসার পাশে থাকা দু’জন তাকে পেটাতে দেখে মারধরের হাত থেকে রক্ষা করেন। তারা সেনাবাহিনীর টিমকে খবর দিলে তারা এসে তাকে উদ্ধার করে হালিশহর পুলিশ লাইনে নিয়ে যায়।

এ বিষয়ে বৈষম্যবিরোধী ছাত্র আন্দোলনের সমন্বয়ক ইয়াসির আরাফাত ও রিজাউর রহমান বলেন, ‘এমন কোনো ঘটনার খবর আমরা শুনিনি। আমরা খবর নিব। সত্যতা পেলে জড়িতদের চিহ্নিত করে ব্যবস্থা নেওয়া হবে।’

বন্দর থানার ওসি মনজুর কাদের মজুমদার সমকালকে বলেন, ‘কর্মস্থল থেকে যাওয়ার পথে আমাদের একজন কনস্টেবলকে বেধড়ক পেটানো হয়েছে।’"
2024-08-09 21:16:27,সংখ্যালঘুদের ওপর হামলার ঘটনায় বিচার দাবি,"দেশের বিভিন্ন স্থানে ধর্মীয় সংখ্যালঘুদের বাড়ি, উপাসনালয় ও ব্যবসাপ্রতিষ্ঠানে হামলার ঘটনায় জড়িতদের বিচারের দাবি জানিয়েছে সাউথ এশিয়ান দলিত ফোরাম বাংলাদেশ চ্যাপ্টারে নেতারা। তারা বলেছেন, সারা দেশে হিন্দু, খ্রিস্টান, বৌদ্ধ সম্প্রদায়ের লাখ লাখ মানুষ আজ বিপন্ন ও ঘর ছাড়া।

শুক্রবার সংগঠনের নেতারা এক বিবৃতিতে জড়িতদের বিচার চেয়ে এসব কথা বলেন। সংগঠনের সভাপতি ঝর্ণা বাড়ৈ, সহ-সভাপতি মুকুল শিকদার, অ্যাডভোকেট রমেন্দ্র নাথ রায়, ডা. দীলিপ কুমার ঘোষ, সাধারণ সম্পাদক ভীমপাল্লী ডেবিট রাজু, যুগ্ম সাধারণ সম্পাদক চন্দ্রা রায় চম্পা, স্বপন কুমার ব্যাপারী ও কৈলাশ রবিদাস রিপন এই বিবৃতি দেন।

বিবৃতিতে বলা হয়, শিক্ষার্থীদের ন্যায্য দাবি কোটা আন্দোলনের সুযোগ নিয়ে কিছু স্বার্থান্বেষী মহল তাদের নিজেদের সুবিধা হাসিলের জন্য মানবতাবিরোধী দুর্বৃত্তরা দেশের বিভিন্ন স্থানে অমানবিক, নারকীয় অত্যাচার চালাচ্ছে। সংখ্যালঘু সম্প্রদায়ের বাড়িঘর ও ব্যবসা প্রতিষ্ঠান লুটপাট করছে। এই ক্ষতবিক্ষত পথহারা মানুষগুলোকে নিয়ে বিভিন্ন রাজনৈতিক ব্যক্তিরা বিশ্ববাসীর কাছে ভুল ব্যাখ্যা দিচ্ছে। এসব ঘটনায় সংখ্যালঘু সম্প্রদায় আরও বেশি নিরাপত্তাহীনতায় ভুগছে।"
2024-08-09 21:01:00,আওয়ামী লীগের বিক্ষোভ অব্যাহত,"শেখ হাসিনাকে দেশে ফিরিয়ে এনে নির্বাচনের মাধ্যমে পুনরায় প্রধানমন্ত্রী করার লক্ষ্যে বিক্ষোভ মিছিল ও সমাবেশ করেছে গোপালগঞ্জ জেলা আওয়ামী লীগ। পরে প্রতিবাদ সমাবেশ অনুষ্ঠিত হয়। এ নিয়ে টানা গত চার দিন বিক্ষোভ করেছে দলটি।

শুক্রবার সকালে শহরের ব্যাংকপাড়া আওয়ামী লীগ কার্যালয় থেকে এ বিক্ষোভ মিছিল বের করা হয়। পরে কোর্ট মসজিদ, ডিসি অফিস, প্রেস ক্লাব এলাকা হয়ে চৌরঙ্গী গিয়ে মিছিল শেষ হয়। বিক্ষোভ সমাবেশে আওয়ামী লীগ, যুবলীগ, কৃষক লীগ, মহিলা আওয়ামী লীগ ও ছাত্রলীগের অন্তত কয়েক হাজার কর্মী-সমর্থক অংশগ্রহণ করেন।

চৌরঙ্গীতে অনুষ্ঠিত প্রতিবাদ সমাবেশে জেলা আওয়ামী লীগ সভাপতি মাহাবুব আলী খান, সাধারণ সম্পাদক জিএম সাহাব উদ্দিনসহ নেতৃবৃন্দ বক্তব্য দেন। তারা বলেন, আমরা জাতীয় নির্বাচনের মাধ্যমে দেশে শেখ হাসিনাকে বাংলার মাটিতে ফিরিয়ে আনব।

অন্তর্বর্তী সরকারকে অবৈধ ঘোষণা করে তারা বলেন, সংবিধানে অন্তর্বর্তী সরকারের কোনো বিধান নেই। সংবিধান লঙ্ঘন করে অন্তর্বর্তী সরকার শপথ নিয়েছে। এটা অবৈধ।"
2024-08-09 20:52:58,পুলিশ আমাকে বিবস্ত্র করে নির্যাতন করে,"‘আমাকে চিৎ করে শুইয়ে দিয়ে মারতে মারতে তারা বলে– তোর এক হাত ছাত্রলীগ ভেঙেছে, আরেক হাত আমরা ভেঙে দেব। কোমর থেকে হাঁটু পর্যন্ত মারধর করে। কান্না করলে বলে– তোকে মেরে ফেলব। ঘণ্টার পর ঘণ্টা তারা আমাকে এভাবে মেরেছে।’ কথাগুলো বৈষম্যবিরোধী ছাত্র আন্দোলন জগন্নাথ বিশ্ববিদ্যালয়ের (জবি) অন্যতম সমন্বয়ক নূর নবীর। শুক্রবার বিশ্ববিদ্যালয় শহীদ মিনার প্রাঙ্গণে সংবাদ সম্মেলনে এসব কথা বলেন তিনি।

নূর নবী জানান, গত ১৯ জুলাই বিশ্ববিদ্যালয়ের প্রধান ফটক থেকে গোয়েন্দা পুলিশ (ডিবি) তাঁকে তুলে নেয়। এডিসি বদরুল তাঁকে ডেকে নেন। এ সময় ডিবির পাঁচটি গাড়ি ছিল। তাঁকে মিন্টো রোডে ডিবি কার্যালয়ে নেওয়া হয়। ‘গাড়িতে তুলেই আমাকে মারধর শুরু করে’– বলেন নূর নবী।

তিনি বলেন, ‘কালো কাপড়ে চোখ বেঁধে আমাকে ডিবি কার্যালয়ে নেওয়া হয়। চেয়ারে বসিয়ে আমার শরীরের কাপড়-চোপড় খুলে ফেলে। এর পর পুলিশ আমাকে মারধর করে আর বলে– তোর তথ্য আমরা অনেক দিন থেকে শুনছি; তুই জঙ্গি, শিবির। তারা আমাকে বলে– তুই ছাত্রদল করিস।’ মারধরে পায়ের অংশ পচে যাবে বা কেটে ফেলতে হবে বলে আশঙ্কা করেছিলেন নূর নবী।

নির্যাতনের আরও বর্ণনা দিয়ে নূর নবী বলেন, ‘প্রস্রাব করার সময় আমাকে বিদ্যুৎ শক দেয়। হাতে একটা ইনজেকশন দেয়। অণ্ডকোষে আঘাত করে। আমার মনে হচ্ছিল মরেই যাব।’

সংবাদ সম্মেলনে নূর নবী জানান, পুলিশ তাঁর ফোন ট্র্যাক করে এবং মায়ের সঙ্গে কথোপকথনের রেকর্ড শুনিয়ে মারধর করে। গত ১৭ জুলাই নূর নবী তাঁর মাকে বলেছিলেন, ‘আমি মরে গেলে কেঁদো না। আর বেঁচে থাকলে বিকেলে ফোন দেব।’ এই ভয়েস রেকর্ড তাঁকে শোনানো হয়।

নূর নবী বলেন, ‘পুলিশ বলে আমি জঙ্গি ট্রেনিং নিয়েছি। তখন বলতে পারিনি, আমি সেনা মহড়ায় অংশ নিয়েছি, আমি অন্তত জঙ্গি হতে পারি না। তারা আমাকে উলঙ্গ অবস্থায় রেখে দেয়। বিকেলে ডিবি হারুন এসে বলে– একে বাঁচিয়ে রাখছো কেন, ক্রসফায়ার দে। আমার দুই হাঁটু হাতুড়ি দিয়ে পিটিয়ে ওরা ভেঙে ফেলে।’

কারাগারে কান্না করে হাসপাতালে নেওয়ার আকুতি জানিয়েছিলেন বলে উল্লেখ করেন নূর নবী।

তিনি জানান, কারাগারে পানিতে মরিচ দিয়ে রাখা হতো, যাতে কেউ খেতে না পারে, গোসল করতে না পারে।

নূর নবী বলেন, ‘পুলিশ আমাকে বলে– তোকে ক্রসফায়ার দেব, রেডি হয়ে নে। আমরা ছয়জন ছিলাম। রমনায় নিয়ে আমাদের চোখ খুলে দেওয়া হয়। হাতে পেট্রোল বোমা দিয়ে ভিডিও করা শুরু করে। তারা যে এভাবে মামলা সাজাবে, ভাবতে পারিনি। যাই হোক তারা আমাকে মারেনি, আমি বেঁচে ফিরেছি।’"
2024-08-09 20:47:19,ভাঙচুর লুটপাটে বিএনপি জড়িত নয়,"বৈষম্যবিরোধী আন্দোলনে আওয়ামী লীগ সরকারের পতনের পর পটুয়াখালীর বাউফলের বিভিন্ন স্থানে হামলা, ভাঙচুর ও লুটপাটের ঘটনা ঘটেছে। এসব ঘটনায় উদ্দেশ্যপ্রণোদিতভাবে বিএনপির নাম ব্যবহার করা হচ্ছে বলে অভিযোগ করা হয়েছে দলটির পক্ষ থেকে।

শুক্রবার বাউফল প্রেস ক্লাবের বীরউত্তম সামছুল আলম তালুকদার মিলনায়তনে বিএনপির একাংশের আয়োজিত সংবাদ সম্মেলনে এ অভিযোগ করা হয়। এতে সভাপতিত্ব করেন উপজেলা বিএনপির আহ্বায়ক আপেল মাহমুদ ফিরোজ। এ সময় ভার্চুয়ালি যুক্ত হয়ে বক্তব্য দেন কেন্দ্রীয় বিএনপির সহদপ্তর সম্পাদক মুনির হোসেন।

সভায় বক্তারা বলেন, সাহসী ছাত্র-জনতার ঐক্যবদ্ধ আন্দোলনে গণতন্ত্র হত্যাকারী শেখ হাসিনার পতন হয়েছে। তিনি দেশ ছেড়ে পালিয়ে গেছেন। দেশ আরেকটি বিজয় দেখল। কিন্তু এই বিজয়কে কালিমা যুক্ত করতে ষড়যন্ত্র শুরু হয়ে গেছে। সুযোগ সন্ধানী একটি পক্ষ বিএনপির নাম ব্যবহার করে হামলা ও লুটপাট চালিয়ে যাচ্ছে। বিএনপির কেউ এ ধরনের কর্মকাণ্ডে জড়িত নয়। উল্টো দলের নেতাকর্মীরা সংখ্যালঘু ভাইবোনদের রক্ষায় কাজ করছে।

বক্তারা আরও বলেন, কেউ নিজের হাতে আইন তুলে নেবেন না। প্রতিহিংসা প্রতিশোধে লিপ্ত হবেন না। কেউ বিএনপির নাম ব্যবহার করে অপকর্ম করতে চাইলে আইনের হাতে তুলে দিন।

সংবাদ সম্মেলনে উপস্থিত ছিলেন উপজেলা বিএনপির আহ্বায়ক সদস্য অলিয়ার রহমান অলি, সামুয়েল আহম্মেদ লেলিন, যুবদলের যুগ্ম আহ্বায়ক বশির উদ্দিন পঞ্চায়েত, সদস্য মাহমুদুর রহমান পলাশ, সাংবাদিক কামরুজ্জামান বাচ্চু, তোফাজ্জেল হোসেন প্রমুখ।"
2024-08-09 20:46:22,মাদারীপুরে রাষ্ট্র সংস্কারের ৯ দাবিতে ইসলামী আন্দোলনের বিক্ষোভ,"মাদারীপুরে ছাত্র-জনতার অভ্যুত্থান ও রাষ্ট্র সংস্কারের ৯ দফা দাবি আদায়ে বিক্ষোভ সমাবেশ করেছে ইসলামী আন্দোলন। শুক্রবার বিকেলে শহরের ইটেরপুল এলাকায় এ কর্মসূচি করে দলটির নেতাকর্মী।

সমাবেশে বক্তৃতা করেন ইসলামী আন্দোলন মাদারীপুর জেলা শাখার সাবেক সভাপতি মেরাজুল হক, পৌর শাখার সভাপতি কবির হোসেন, ইসলামী ছাত্র আন্দোলনের সভাপতি সাজ্জাদ হোসেন প্রমুখ। বক্তারা বলেন, ক্ষমতাচ্যুত আওয়ামী লীগ ১৬ বছর দেশের সম্পদ লুটেপুটে খেয়েছে। দীর্ঘ সময় ধরে অভুক্ত বিএনপি এখন ক্ষমতায় যেতে মরিয়া। অথচ তারাও লুটপাটের সাম্রাজ্য কায়েম করতে গিয়ে বিতাড়িত হয়েছিল। সুযোগ পেয়ে বিভিন্ন স্থানে দলটির নেতাকর্মী হামলা, ভাঙচুর ও লুটপাট করছে। তাদের এসব অপকর্মের বিরুদ্ধে সরকারের কাছে ব্যবস্থা নেওয়ার দাবি জানাচ্ছি।

এ সময় অন্তর্বর্তীকালীন সরকারকে আগামী ৩ থেকে ৬ মাসের মধ্যে নির্বাচনী পরিবেশ তৈরি করে গণতান্ত্রিক প্রক্রিয়ায় সরকার গঠন, এই সরকারের কেউ ওই নির্বাচনে অংশগ্রহণ না করার বিধান, তদন্ত কমিশন করে সাম্প্রতিক গণহত্যার বিচার, নিহতদের পরিবারকে ক্ষতিপূরণসহ ৯ দাবি তুলে ধরেন তারা।"
2024-08-09 20:43:23,শৃঙ্খলা ন্যায় নীতির ভিত্তিতে বাংলাদেশ গড়তে হবে,"শেখ হাসিনা সরকারের পদত্যাগে দীর্ঘ ১৬ বছর পর নরসিংদীর পলাশে বিজয় ও শান্তি মিছিল করেছে বিএনপি। এ সময় এক পথসভায় বিএনপির স্থায়ী কমিটির সদস্য ড. আব্দুল মঈন খান বলেছেন, নতুন প্রজন্মকে অনুরোধ করব– আপনারা ঠান্ডা মাথায় এগিয়ে চলুন। শৃঙ্খলা, ন্যায় ও নীতির ভিত্তিতে বাংলাদেশ গড়তে হবে। অন্যায় আবদার চলবে না। অচিরেই অবাধ, সুষ্ঠু ও নিরপেক্ষ নির্বাচন দেওয়ার জন্য অন্তর্বর্তীকালীন সরকারের প্রতি আহ্বান জানান তিনি।

শুক্রবার বিকেলে পলাশ উপজেলার ঘোড়াশাল শহীদ ময়েজউদ্দিন সেতুর টোলপ্লাজা থেকে বিএনপি মিছিল বের করে। বিএনপির কয়েক হাজার নেতাকর্মী মোটরসাইকেল, প্রাইভেটকারসহ বিভিন্ন যানবাহন নিয়ে মিছিলে যোগ দেন।"
2024-08-09 20:39:18,সম্প্রীতি ও সম্পদ রক্ষার ডাক বিএনপি-জামায়াতের,"বৈষম্যবিরোধী আন্দোলনে আওয়ামী লীগ সরকারের পতনের পর আড়াইহাজারে বিভিন্ন স্থানে হামলা, ভাঙচুর ও লুটপাটের ঘটনা ঘটেছে। এতে অস্থিরতার সৃষ্টি হয়েছে এলাকায়। চলমান পরিস্থিতিতে সাম্প্রদায়িক সম্প্রীতি, মানুষের জীবন ও সম্পদ রক্ষার আহ্বান জানিয়েছেন বিএনপি-জামায়াত নেতারা।

বৃহস্পতিবার রাতে মোটরসাইকেল শোভাযাত্রায় বিএনপির কেন্দ্রীয় কমিটির সহসাংগঠনিক সম্পাদক নজরুল ইসলাম আজাদ এলাকাবাসী ও দলীয় কর্মীদের প্রতি এ আহ্বান জানান। এ সময় উপস্থিত ছিলেন উপজেলা বিএনপি সভাপতি ইউসুফ আলী ভূঁইয়া, সাধারণ সম্পাদক জুয়েল আহমেদসহ দলের শীর্ষ পর্যায়ের নেতারা।

নজরুল ইসলাম আজাদ বলেন, শেখ হাসিনা পালিয়ে গেলেও তাঁর কিছু সমর্থক রাতারাতি বিএনপি বনে গেছে। তারা সরকারি-বেসরকারি স্থাপনা ও মানুষের জানমালের ক্ষতি করছে। তাদের ব্যাপারে সতর্ক দৃষ্টি রাখতে হবে দলের নেতাকর্মীকে। পাড়া-মহল্লায় পাহারা দিতে হবে। দলের কোনো নেতাকর্মীর বিশৃঙ্খলায় জড়িত থাকার প্রমাণ পেলে কঠোর ব্যবস্থা নেওয়া হবে।"
2024-08-09 20:34:53,আলফাডাঙ্গায় মন্দির পাহারায় জামায়াত নেতাকর্মী,"ফরিদপুরের আলফাডাঙ্গা উপজেলার প্রতিটি ইউনিয়ন ও গ্রামে হিন্দু সম্প্রদায়ের মন্দির পাহারা দিচ্ছেন জামায়াত-শিবিরের নেতাকর্মীরা। গত বুধবার সন্ধ্যা থেকে পালা করে দিনরাত পাহারা দিচ্ছেন তারা।

আলফাডাঙ্গা পূজা উদযাপন পরিষদের সভাপতি প্রবীর কুমার বিশ্বাস বলেন, আলফাডাঙ্গায় ছোট-বড় ৪৭টি মন্দির রয়েছে। এর মধ্যে স্থায়ী মন্দির রয়েছে ২০টি। গত সোমবার থেকে আমরা দল গঠন করে মন্দির পাহারা দিচ্ছি। জামায়াতের লোকজন তাদের সাহায্য করছে। তাদের সঙ্গে নিয়মিত যোগাযোগ রাখছেন। উপজেলায় সব মন্দির অক্ষত রয়েছে।

আলফাডাঙ্গা জামায়াতের আমির মাওলানা কামাল হোসেন বলেন, জামায়াতের পক্ষ থেকে সারাদেশের জাতীয় সম্পদ রক্ষা ও সনাতন ধর্মাবলম্বীদের মন্দির ও উপাসনালয় পাহারা দেওয়া হচ্ছে। জামায়াত মনে করে, সংখ্যালঘু বলে দেশে কিছু নেই। সবাই দেশের নাগরিক। এ উপজেলার অনেক মন্দির পরিদর্শন করেছি। তাদের এ আশ্বাস দিচ্ছি, হিন্দু সম্প্রদায়ের লোকজনের পাশে আমরা রয়েছি। হিন্দু-মুসলিম আমরা সবাই ভাই ভাই। এ দেশ আমাদের সবার।

ওসি মো. সেলিম রেজা বলেন, উপজেলার সব রাজনৈতিক প্রতিনিধির সঙ্গে আমরা কথা বলেছি। এ উপজেলার কোনো মন্দিদের ক্ষয়ক্ষতি হয়নি।"
2024-08-09 20:30:09,"ভারতে শেখ হাসিনা, দেশটির আশ্রয়প্রার্থী নীতিতে কী রয়েছে","গণঅভ্যুত্থানের মুখে পদত্যাগ করে দেশ ছেড়ে পালিয়ে যাওয়া সাবেক প্রধানমন্ত্রী শেখ হাসিনা ভারতেই থাকছেন। কারণ, তার যুক্তরাজ্য যাওয়ার পরিকল্পনার ক্ষেত্রে ‘প্রয়োগিক বাধা’ (টেকনিক্যাল) রয়েছে। তবে সরকারি নীতি না থাকা সত্ত্বেও ভারত শেখ হাসিনাকে থাকতে দেওয়ার সিদ্ধান্ত নিয়েছে। খবর দ্য ইন্ডিয়ান এক্সপ্রেসের

গত সোমবার (৫ আগস্ট) শেখ হাসিনা বাংলাদেশ থেকে ভারতে যেতে বাধ্য হন। শেখ হাসিনার সঙ্গে তার বোন শেখ রেহানা আছেন। যুক্তরাজ্যে তাদের পরিবারের সদস্যরা থাকেন। সাবেক প্রধানমন্ত্রী যুক্তরাজ্যে আশ্রয়ের পরিকল্পনা করেছিলেন বলে জানা যায়। তবে যুক্তরাজ্যের অভিবাসনবিধি অনুসারে, একজন ব্যক্তি যুক্তরাজ্যে থাকলেই কেবল তার আশ্রয়ের অনুরোধ বিবেচনায় নেওয়ার প্রক্রিয়া শুরু করা যেতে পারে। তা ছাড়া যুক্তরাজ্যে যাওয়ার জন্য শেখ হাসিনার ভিসাও নেই।

অন্যদিকে আশ্রয়প্রার্থীর বিষয়ে সরকারি নীতি না থাকা সত্ত্বেও ভারত শেখ হাসিনাকে থাকতে দেওয়ার সিদ্ধান্ত নিয়েছে। আশ্রয়প্রার্থীদের সঙ্গে কী আচরণ করা উচিত, সেই প্রশ্ন অতীতেও উঠেছে। অতি সম্প্রতি, বিশেষ করে মিয়ানমার থেকে রোহিঙ্গা শরণার্থীদের ভারতে প্রবেশের কারণে এই প্রশ্ন উঠেছে।

আশ্রয়প্রার্থী বা শরণার্থী কে

১৯৫১ সালের জাতিসংঘের কনভেনশন ও ১৯৬৭ সালের প্রটোকল অনুযায়ী, শরণার্থী শব্দটি এমন ব্যক্তির সঙ্গে সম্পর্কিত, যিনি নিজ দেশের বাইরে অবস্থান করছেন এবং জাতিগত, ধর্মীয়, জাতীয়তা, একটি নির্দিষ্ট সামাজিক গোষ্ঠীর সদস্য বা রাজনৈতিক মতামতের জন্য নিপীড়নের বিশ্বাসযোগ্যে ভয়ের কারণে দেশে ফিরে যেতে অক্ষম বা অনিচ্ছুক। রাষ্ট্রহীন ব্যক্তিরাও এই অর্থে শরণার্থী হতে পারেন।

জাতিসংঘ বলেছে, ২০১৭ সালে রাখাইন রাজ্যে মিয়ানমারের সামরিক দমন অভিযানের পর রোহিঙ্গাদের পলায়ন বিশ্বের সবচেয়ে বড় শরণার্থী সংকট তৈরি করেছে। ভারতে পালিয়ে যাওয়া রোহিঙ্গার সংখ্যা প্রায় ৪০ হাজার। এই রোহিঙ্গাদের বিষয়টি নিয়ে ভারত সরকারের প্রতিক্রিয়া অস্পষ্ট।

ভারত সরকার জাতিসংঘের শরণার্থীবিষয়ক হাইকমিশনারকে (ইউএনএইচসিআর) যাচাই-বাছাই করা ও কয়েকজনকে পরিচয়পত্র দেওয়ার অনুমতি দিয়েছে।

তবে ভারতের সুপ্রিম কোর্টে দেশটির সলিসিটর জেনারেল তুষার মেহতা এই রোহিঙ্গাদের অবৈধ অভিবাসী হিসেবে উল্লেখ করেছেন। সন্ত্রাসবাদ, সাম্প্রদায়িক অপবাদ নিয়ে জনসাধারণ ও রাজনৈতিক বক্তব্য মিলিয়ে তাদের অবিলম্বে দেশ থেকে ‘বহিষ্কার’ করার দাবি উঠেছে।

ভারত ও জাতিসংঘের সনদ

ভারত অতীতে শরণার্থীদের স্বাগত জানিয়েছে। প্রায় ৩ লাখ লোককে শরণার্থী হিসেবে শ্রেণীবদ্ধ করা হয়েছে। এর মধ্যে রয়েছে তিব্বতি, বাংলাদেশের চাকমা, আফগানিস্তান ও শ্রীলঙ্কার উদ্বাস্তুরা। কিন্তু ভারত ১৯৫১ সালের জাতিসংঘ সনদ বা ১৯৬৭ সালের প্রটোকলে স্বাক্ষরকারী দেশ নয়। ভারতের শরণার্থীনীতি বা শরণার্থী আইনও নেই।

এই বিষয়টি শরণার্থী প্রশ্নে করণীয় নির্ধারণে বিভিন্ন বিকল্প ব্যবস্থা গ্রহণের সুযোগ ভারতের সামনে উন্মুক্ত রেখেছে। সরকার যেকোনো শরণার্থীকে অবৈধ অভিবাসী হিসেবে ঘোষণা করতে পারে। যেমনটি হয়েছে ইউএনএইচসিআরের যাচাই-বাছাই সত্ত্বেও রোহিঙ্গাদের ক্ষেত্রে। বিদেশি সম্পর্কিত আইন বা ভারতীয় পাসপোর্ট আইনের আওতায় তাদের অনুপ্রবেশকারী হিসেবে বিবেচনা করার সিদ্ধান্ত নিয়েছে ভারত সরকার।

শরণার্থীনীতির ক্ষেত্রে ভারতের নেওয়া সাম্প্রতিক পদক্ষেপ হলো নাগরিকত্ব সংশোধনী আইন (২০১৯)। আইনটিতে ভারতীয় নাগরিকত্ব দেওয়ার ক্ষেত্রে ধর্মের ভিত্তিতে শরণার্থীদের মধ্যে বৈষম্য সৃষ্টি করা হয়েছে।

নির্বাসন, নন-রিফুলমেন্ট

২০২১ সালে ভারতের সুপ্রিমকোর্ট কেন্দ্রের এই যুক্তিকে মেনে নেয় যে, দেশটিতে রোহিঙ্গারা অবৈধ অভিবাসী। সে সময় সুপ্রিম কোর্ট ৩০০ রোহিঙ্গা সদস্যের মুক্তির আদেশ দিতে অস্বীকৃতি জানিয়েছিলেন, যাদের বেশির ভাগই জম্মুতে একটি আটক শিবিরে ছিলেন। আর অন্যরা ছিলেন দিল্লিতে। আদালত বলেন, বিদেশি আইন, ১৯৪৬-এর আওতায় তাদের নির্বাসিত করা উচিত।

তবে এটি একটি জটিল প্রক্রিয়া। বিষয়টি যে জটিল, তা ২০২১ সালে আসাম সরকারের ১৪ বছর বয়সী এক রোহিঙ্গা কিশোরীকে ফেরত পাঠানোর ব্যর্থ প্রচেষ্টা থেকে স্পষ্ট হয়। কিশোরীটি বাংলাদেশের শরণার্থীশিবিরে থাকা তার বাবা-মা থেকে বিচ্ছিন্ন হয়েছিল। ২০১৯ সালে আসামে ঢোকার সময় তাকে আটক করা হয়েছিল। মিয়ানমারে তার পরিবারের কোনো সদস্য আর ছিলেন না। কিন্তু আসামের কর্মকর্তারা তাকে নির্বাসনের জন্য মণিপুরের সীমান্তে নিয়ে যায়। তবে মিয়ানমার তাকে ফেরত নেয়নি।

আইনগত নির্বাসনের গুরুত্বপূর্ণ বিষয় হলো, সীমান্ত দিয়ে পুশ-ব্যাক করা যাবে না। অন্য দেশকে অবশ্যই নির্বাসিত ব্যক্তিকে তার দেশের নাগরিক হিসেবে গ্রহণ করতে হবে।

বেশ কয়েক বছর ধরে বাংলাদেশ কক্সবাজারে আশ্রয় নেওয়া রোহিঙ্গাদের ফিরিয়ে নিতে মিয়ানমারকে রাজি করাতে সব ধরনের চেষ্টা চালিয়েও ব্যর্থ হয়েছে। তবে ভারত অনেক কষ্টে মুষ্টিমেয় রোহিঙ্গাকে ফেরত পাঠাতে সক্ষম হয়েছে। কিন্তু ভারতে রোহিঙ্গাদের ‘অবৈধ’ হিসেবে অভিহিত করা হয়। তবে তাদের শরণার্থী বলে বাংলাদেশ। তাদের মিয়ানমারে ফেরত পাঠাতে চেয়ে ভারত ‘নন-রিফুলমেন্ট’ নীতির বিরুদ্ধে যাচ্ছে। নাগরিক ও রাজনৈতিক অধিকার সম্পর্কিত আন্তর্জাতিক চুক্তিতে স্বাক্ষরকারী দেশ হিসেবে এই নীতি মানতে ভারতের বাধ্যবাধকতা আছে।

‘নন-রিফুলমেন্ট’ মানে কোনো শরণার্থীকে কোনোভাবেই কোনো দেশে ফেরত পাঠানো হবে না, যেখানে তার ওপর নিপীড়নের ঝুঁকি থাকবে।

ভারত কীভাবে বিভিন্ন দেশ থেকে আসা শরণার্থীদের সঙ্গে ভিন্ন ভিন্ন আচরণ করে, তা শ্রীলঙ্কার তামিল শরণার্থীদের ক্ষেত্রেও স্পষ্ট হয়ে ওঠে। তাদের অনেকেই তামিলনাড়ুর শিবিরে আছেন। তামিলনাড়ু রাজ্য সরকার তাদের (তামিল শরণার্থী) একটি ভাতা দেয়। তাদের চাকরি খুঁজতে সুযোগ দেয়। তাদের সন্তানদের স্কুলে যাওয়ার অনুমতি দেয়।

২০০৯ সালে শ্রীলঙ্কার গৃহযুদ্ধের সমাপ্তির পর ভারত স্বেচ্ছা-প্রত্যাবাসন পদ্ধতির মাধ্যমে দেশে ফেরাকে উৎসাহিত করে। তারা ইউএনএইচসিআরের মতো জাতিসংঘের সংস্থার সঙ্গে পরামর্শ করে নিজেরাই সিদ্ধান্ত নেয় যে, দেশে ফেরা নিরাপদ কি না। এই পদ্ধতিটি ‘নন-রিফুলমেন্ট’-এর নীতি মেনে চলে।

ইউএনএইচসিআর বলছে, স্বেচ্ছায় প্রত্যাবাসনের জন্য একটি পরিবেশ তৈরি করাটা তার অগ্রাধিকার। পাশাপাশি প্রত্যাবর্তনকারীদের সহায়তা করাও অগ্রাধিকার। এর অর্থ, নিজ জনগণকে পুনর্মিলনে সহায়তার জন্য মূল দেশের পূর্ণ প্রতিশ্রুতি।"
2024-08-09 20:25:11,প্রতিশোধের নীলনকশায় মাঠে আওয়ামী লীগ,"বিএনপি মহাসচিব মির্জা ফখরুল ইসলাম আলমগীর বলেছেন, আওয়ামী লীগ পরিকল্পিতভাবে অন্তর্বর্তীকালীন সরকার, তথা বিজয়ী ছাত্র-জনতার ওপর প্রতিশোধের নীলনকশা নিয়ে মাঠে নেমেছে। এসব ঘৃণ্য অপরাধের দায় সুকৌশলে বিএনপিসহ সব গণতান্ত্রিক রাজনৈতিক শক্তির ওপর চাপানোর জন্য ব্যাপকভাবে সামাজিক গণমাধ্যমকে ব্যবহার করছে। বিশেষ করে একটি চিহ্নিত মহল প্রতিবেশী দেশের কিছু নিউজ চ্যানেলসহ সামাজিক যোগাযোগ প্ল্যাটফর্মগুলোকে ব্যবহার করছে।

শুক্রবার এক বিবৃতিতে তিনি আরও বলেন, জনরোষে পালিয়ে আওয়ামী লীগ নেতারা হিন্দু, বৌদ্ধ, খ্রিস্টান সম্প্রদায়ের নাগরিকদের সম্পদ ও ধর্মীয় উপসানালয়কে বিশেষভাবে টার্গেট করেছে। সাম্প্রদায়িক দাঙ্গার লক্ষ্যে সমাজকে বিভক্ত করাই এই মুহূর্তে তাদের ষড়যন্ত্র।

দেশবাসীকে সজাগ থাকার আহ্বান জানিয়ে মির্জা ফখরুল বলেন, আমরা আশা করি– অন্তর্বর্তীকালীন সরকার, প্রশাসন তথা সর্বস্তরের সব নাগরিক এ বিষয়ে সজাগ আছেন। বিএনপি ইতোমধ্যে সাধ্যমতো সব পদক্ষেপ গ্রহণ করে চলছে। দলের নাম ব্যবহার করে যারাই এই ধরনের অপতৎপরাতায় জড়িয়ে পড়বে, তাদের বিরুদ্ধে সাংগঠনিক ও আইনগত কঠোর ব্যবস্থা নেওয়া হবে।

বিএনপি মহাসচিব বলেন, সংখ্যালঘু সম্প্রদায়ের নাগরিকদের আহ্বান, এই ষড়যন্ত্রের বিরুদ্ধে যার যার স্থান থেকে সামাজিক সচেতনতা ও প্রতিরোধ গড়ে তুলুন।"
2024-08-09 20:20:48,কঙ্গনার বিরুদ্ধে ৪০ কোটি টাকার মানহানি মামলা,"রাহুল গান্ধীর বিকৃত ছবি শেয়ার ও ধর্মীয়ভাবে কটাক্ষ করে বড় অঙ্কের মানহানি মামলায় জড়ালেন কঙ্গনা রনৌত। ৪০ কোটি টাকার মানহানি মামলা দায়ের হল মাণ্ডির বিজেপি তারকা সাংসদের বিরুদ্ধে। সুপ্রিম কোর্টের প্রবীণ আইনজীবী নরেন্দ্র মিশ্র কঙ্গনার বিরুদ্ধে আইনি পদক্ষেপ করেছেন।

‘দাদু মুসলিম, দিদা পারসি, মা খ্রিস্টান’সহ রাহুল গান্ধীকে জাত তুলে ‘জগাখিচুড়ি’ বলে কটাক্ষ করেছিলেন কঙ্গনা। শুধু তাই নয়, কংগ্রেস নেতাকে উপহাস করতে গিয়ে তার বিকৃত ছবি শেয়ার করেও আক্রমণ করেছিলেন। যেখানে রাহুল গান্ধীর মাথায় ফেজ টুপি, কপালে হলুদ তিলকের সঙ্গে গলায় খ্রিস্টধর্মের ‘ক্রস’ লকেট ঝুলতে দেখা গিয়েছিল।

মামলাকারী আইনজীবীর দাবি, একজন সাংসদ হয়েও কারও অনুমিত না নিয়ে রাহুল গান্ধীর বিকৃত ছবি শেয়ার করে কঙ্গনা তথ্যপ্রযুক্তি আইন লঙ্ঘন করেছেন। এটা গান্ধী পরিবারের ভাবমূর্তিতে ক্ষুণ্ণ করেছে। ইতিমধ্যেই নোটিস পাঠানো হয়েছে তারকা সাংসদকে।

এর আগে জাভেদ আখতার কঙ্গনার বিরুদ্ধে মানহানির মামলা দায়ের করেছিলেন। টেলিভিশন চ্যানেলে প্রকাশ্যে তার বিরুদ্ধে মিথ্যে দাবি করায়। এবার রাহুল গান্ধীর ভাবমূর্তি নষ্ট করার জেরে ফের মানহানি মামলা দায়ের হল সাংসদ অভিনেত্রীর বিরুদ্ধে।"
2024-08-09 20:13:32,"চার দাবিতে শাহবাগে সংখ্যালঘুরা, কাল বিক্ষোভ ঘোষণা","সংখ্যালঘু মন্ত্রণালয়সহ চার দফা দাবি নিয়ে রাজধানী শাহবাগ মোড় অবরোধ করেছেন সমাতন ধর্মাবলম্বীরা। শুক্রবার বেলা সাড়ে ৩টার দিকে শাহবাগে অবস্থান নিয়ে বিক্ষোভ শুরু করেন তারা। শনিবারেও বিকেল ৩টায় শাহবাগ অবরোধ করে বিক্ষোভ করার ঘোষণা দিয়েছেন তারা।

এ সময় শাহবাগ এলাকায় যান চলাচল বন্ধ থাকে। তবে ট্রাফিকের দায়িত্বে থাকা শিক্ষার্থীরা শাহবাগের আগের মোড়গুলোতে গাড়ি ঘুরিয়ে দেওয়ায় সড়কে যানজট বাড়লেও যানচলাচল একেবারেই স্থবির হয়ে পড়েনি। পরে রাত সোয়া ৭টার দিকে তারা কর্মসূচি সমাপ্তি টানেন। এরপর সড়কে যানচলাচল শুরু হয়।

তাদের দাবির মধ্যে রয়েছে, সংখ্যালঘু মন্ত্রণালয় গঠন করতে হবে। সংখ্যালঘু সুরক্ষা কমিশন গঠন করতে হবে। সংখ্যালঘুদের বিরুদ্ধে সংঘটিত সকল প্রকার হামলা প্রতিরোধে কঠোর আইন প্রণয়ন ও বাস্তবায়ন করতে হবে। সংখ্যালঘুদের জন্য ১০ শতাংশ সংসদীয় আসন বরাদ্দ করতে হবে।

ছাত্র নাগরিকের গণঅভ্যুত্থানের মুখে গত ৫ আগস্ট শেখ হাসিনা সরকারের পতনের পর সারাদেশে একটি অনিরাপত্তা অস্থিতিশীলতা ছড়িয়ে পড়ে। কয়েকটি স্থানে সংখ্যালঘু হিন্দুদের ঘরবাড়ি, ব্যবস্থা প্রতিষ্ঠান ও মন্দির আক্রান্ত হয় বলে অভিযোগ এসেছে।

আন্দোলনে অংশ নিয়ে ভক্ত সংঘ বাংলাদেশের সভাপতি শান্তি রঞ্জন মণ্ডল বলেন, আমাদের হিন্দুদের বাড়িঘর, মন্দির, ব্যবসা প্রতিষ্ঠান ভাঙচুর করা হচ্ছে। কিন্তু সেখানে নিরাপত্তা দেওয়ার মত কেউ নেই। প্রতিবেশী দেশে আশ্রয় নেওয়ার জন্য অনেকে বর্ডারে গিয়ে বসে আছে৷ তাদেরকে সম্মানের সহিত বাড়িতে আনার ব্যবস্থা করতে হবে। আজ থেকে একটা হিন্দু বাড়ি, মন্দির যেন পাহারা দিতে না হয়। যেভাবে মসজিদ পাহারা দিতে হয় না, সেভাবে মন্দিরও যেন পাহারা দিতে না হয়।

এদিকে অন্তর্বর্তী সরকারের প্রধান উপদেষ্টা মুহাম্মদ ইউনূসের কাছে এক খোলা চিঠিতে ধর্মীয় সংখ্যালঘুদের বিরুদ্ধে সহিংসতা বন্ধে অবিলম্বে পদক্ষেপ নেওয়ার দাবি জানিয়েছে বাংলাদেশ হিন্দু, বৌদ্ধ, খ্রিস্টান ঐক্য পরিষদ। সংগঠনটির নেতারা বলেন, পাঁচ আগস্ট থেকে ৫২টি জেলা জুড়ে সাম্প্রদায়িক সহিংসতার কারণে হাজার হাজার হিন্দু পরিবার ধ্বংসের মুখে পড়েছে। শুক্রবার ঢাকা রিপোর্টার্স ইউনিটিতে এক সংবাদ সম্মেলনে এ বিষয়ে বিস্তারিত জানানো হয়।

বাংলাদেশ পূজা উদযাপন পরিষদের সভাপতি বাসুদেব ধরের সভাপতিত্বে সংবাদ সম্মেলনে উপস্থিত ছিলেন বাংলাদেশ হিন্দু-বৌদ্ধ-খ্রিস্টান ঐক্য পরিষদের সভাপতি নির্মল রোজারিও পরিষদের প্রেসিডিয়াম সদস্য রঞ্জন কর্মকার, অ্যাডভোকেট সুব্রত চৌধুরী ও কাজল দেবনাথ প্রমুখ।"
2024-08-09 20:00:44,চবিতে লেজুড়বৃত্তিক ছাত্ররাজনীতি নিষিদ্ধের দাবি শিক্ষকদের,"দলীয় লেজুড়বৃত্তিক রাজনীতি নিষিদ্ধের দাবি জানিয়েছেন চট্টগ্রাম বিশ্ববিদ্যালয়ের (চবি) বিভিন্ন বিভাগ ও ইনস্টিটিউটের ১৪৭ শিক্ষক। আজ শুক্রবার সকালে গণমাধ্যমকে দেওয়া এক সংবাদ বিজ্ঞপ্তিতে এ দাবি জানান তারা। বিবৃতিতে শিক্ষকেরা চট্টগ্রাম বিশ্ববিদ্যালয়ের ছাত্র সংসদ (চাকসু) সক্রিয়করণ ও কার্যকরী সিনেট বাস্তবায়নের দাবি জানিয়েছেন।

বিবৃতিটি শিক্ষকেরা উল্লেখ করেন, বিগত দশকগুলোতে দলীয় ছাত্র রাজনীতি হয়ে পড়েছে খুন, দখল, চাঁদাবাজি, নির্যাতন আর ভয়ের প্রতীক। এই রাজনীতির কারণে বিশ্ববিদ্যালয়ে শিক্ষার্থীরা মেধার ও ন্যায্যতার ভিত্তিতে আবাসিক হলগুলোতে আসন বরাদ্দ পাচ্ছেন না। দিনের পর দিন ব্যাহত হয়েছে একাডেমিক কার্যক্রম। শিক্ষার্থী ও শিক্ষকেরা হয়েছেন নৃশংসতা আর জিম্মিকরণের শিকার

দলীয় রাজনীতির কারণে বিভিন্ন অপকর্মের কথা উল্লেখ করে শিক্ষকেরা বলেন, দলীয় রাজনীতির সাথে সম্পর্কিত শিক্ষার্থীরা ক্ষমতাসীন দলের নেতা ও নেত্রীর লেজুড় হিসেবে টেন্ডারবাজি, চাঁদাবাজি থেকে শুরু করে, হলে-ক্যাম্পাসে শিক্ষার্থী-শিক্ষক নিপীড়নসহ হেন অপকর্ম নাই যার সাথে জড়িত থাকে না। বিগত দশকগুলোর চিত্র স্পষ্ট করেছে, ক্ষমতাসীন ছাত্রসংগঠনের দাপটে বিরোধী রাজনৈতিক দলের অনুসারী ছাত্রসংগঠনগুলো ক্যাম্পাসে স্বাভাবিক কোনো কর্মকাণ্ডই পরিচালনা করতে পারে না। রাজনৈতিক দলগুলো তাদের ক্ষমতা দখলের লড়াইয়ে ছাত্ররাজনীতি তথা শিক্ষার্থীদের বারবার ব্যবহার করেছে। কিন্তু কোনো একটি দলও ক্ষমতালাভের পর শিক্ষার্থীদের সার্বিক কল্যাণে মনোযোগী হয়নি। আজ পর্যন্ত দেশের সেরা বিদ্যাপীঠগুলোতেও শিক্ষার্থীরা থাকার জন্য নূন্যতম মানসম্পন্ন আবাসিক সুবিধা পায়নি। স্বাধীনতার এতো বছর পরেও কোনো সরকার পর্যাপ্ত আবাসিক ভবন নির্মাণ করেনি। হলের ডাইনিং ক্যান্টিনে তথা ক্যাম্পাসে নূন্যতম মানের খাবারের নিশ্চয়তা তৈরিতেও সরকারগুলো উদ্যোগী হয়নি।

লেজুড়ভিত্তিক রাজনীতি সাধারণ শিক্ষার্থীদের কাছে গ্রহণযোগ্যতা হারিয়েছে উল্লেখ করে শিক্ষকেরা বলেন, শিক্ষার্থীদের আবাসন ও খাবারের নজর না থাকলেও দেশে ব্যয়বহুল নানান উন্নয়ন কর্মকাণ্ড সাধিত হয়েছে, হচ্ছে। বাধাহীনভাবে শিক্ষার বাণিজ্যিকীকরণ বাড়ছে, ক্রমশ বেড়ে চলেছে উচ্চশিক্ষায় ব্যক্তিগত ব্যয়। এই প্রেক্ষাপটে জাতীয় রাজনীতি অনুসরণ করে, তারই আদলে পরিচালিত দলীয় লেজুড়ভিত্তিক ছাত্ররাজনীতি সাধারণ শিক্ষার্থীদের কাছে তার গ্রহণযোগ্যতা সম্পূর্ণ হারিয়ে ফেলেছে। তারা (শিক্ষকেরা) স্পষ্ট ভাষায় বলতে চান, চট্টগ্রাম বিশ্ববিদ্যালয়ে দলীয় লেজুড়বৃত্তির ছাত্র রাজনীতি নিষিদ্ধ করা হোক।

চাকসু নির্বাচন দেওয়ার দাবি জানিয়ে শিক্ষকেরা বলেন, ছাত্ররা তাদের অধিকারের কথা বলবে চাকসু সক্রিয়করণের এবং কার্যকরী সিনেট বাস্তবায়নের মাধ্যমে। চাকসুর নির্বাচিত প্রতিনিধি এবং সেই সাথে রেজিস্টার্ড গ্র্যাজুয়েট প্রতিনিধি নির্বাচনের মাধ্যমে সিনেটে প্রতিনিধি প্রেরণ করার মাধ্যমে। এই ব্যাপারে দ্রুত ও কার্যকর উদ্যোগ গ্রহণের জন্য বিশ্ববিদ্যালয় সিন্ডিকেট ও যথাযথ কর্তৃপক্ষকে জোরালো দাবি জানান তারা।

বিবৃতিতে স্বাক্ষরকারী শিক্ষকদের মধ্যে রয়েছেন নৃবিজ্ঞান বিভাগের শিক্ষক খাদিজা মিতু, আলাউদ্দিন, অদিতি মোশরেকা হক, সাংবাদিকতা বিভাগের আর রাজী ও সায়মা আলম, ভূগোল বিভাগের অলক পাল, প্রাণরসায়ন বিভাগের রেজওয়ানুল হক, মোহাম্মদ মশাররফ হোসেন, জেনেটিক ইঞ্জিনিয়ারিং অ্যান্ড বায়োটেকনোলজি বিভাগের আদনান মান্নান, মোহাম্মদ রফিকুল ইসলাম, লুলু ওয়াল মারজান, এস এম রফিকুল ইসলাম, মাহবুব হাসান, প্রাণীবিজ্ঞান বিভাগের মনজুরুল কিবরিয়া, কম্পিউটার সায়েন্স বিভাগের ইকবাল আহমেদ, অণুজীববিজ্ঞান বিভাগের শারমিন সুলতানা, নুরুদ্দিন মাহমুদ, হিউম্যান রিসোর্স ম্যানেজমেন্ট বিভাগের আফতাবউদ্দিন, একাউন্টিং বিভাগের সুমন ভট্টাচার্য, মৌরি দে, ফিনান্স বিভাগের অনুপম দাশ গুপ্ত, ফলিত রসায়ন বিভাগের দিদারুল আলম চৌধুরী, মোহাম্মদ নজরুল ইসলাম, অর্থনীতি বিভাগের মোহাম্মদ তারেকুল হাসান চৌধুরী, ইলেকট্রিক্যাল অ্যান্ড ইলেকট্রনিক ইঞ্জিনিয়ারিং বিভাগের মোহাম্মদ ফজলুল কাদের, আইন বিভাগের আসমা বিনতে শফিক, ব্যবস্থাপনা বিভাগের অনুপম কুমার দাশ, মার্কেটিং বিভাগের এইচ এম কামরুল হাসান, শিক্ষা গবেষণা ইন্সটিটিউটের তাসনিম মুশাররাত, মৃত্তিকাবিজ্ঞান বিভাগের মাজহারুল ইসলাম প্রমুখ।"
2024-08-09 19:57:56,লেজুড়বৃত্তিক ছাত্ররাজনীতি নিষিদ্ধের দাবি চবি শিক্ষকদের,"দলীয় লেজুড়বৃত্তিক রাজনীতি নিষিদ্ধের দাবি জানিয়েছেন চট্টগ্রাম বিশ্ববিদ্যালয়ের (চবি) বিভিন্ন বিভাগ ও ইনস্টিটিউটের ১৪৭ শিক্ষক। আজ শুক্রবার সকালে গণমাধ্যমকে দেওয়া এক সংবাদ বিজ্ঞপ্তিতে এ দাবি জানান তারা। বিবৃতিতে শিক্ষকেরা চট্টগ্রাম বিশ্ববিদ্যালয়ের ছাত্র সংসদ (চাকসু) সক্রিয়করণ ও কার্যকরী সিনেট বাস্তবায়নের দাবি জানিয়েছেন।

বিবৃতিটি শিক্ষকেরা উল্লেখ করেন, বিগত দশকগুলোতে দলীয় ছাত্র রাজনীতি হয়ে পড়েছে খুন, দখল, চাঁদাবাজি, নির্যাতন আর ভয়ের প্রতীক। এই রাজনীতির কারণে বিশ্ববিদ্যালয়ে শিক্ষার্থীরা মেধার ও ন্যায্যতার ভিত্তিতে আবাসিক হলগুলোতে আসন বরাদ্দ পাচ্ছেন না। দিনের পর দিন ব্যাহত হয়েছে একাডেমিক কার্যক্রম। শিক্ষার্থী ও শিক্ষকেরা হয়েছেন নৃশংসতা আর জিম্মিকরণের শিকার

দলীয় রাজনীতির কারণে বিভিন্ন অপকর্মের কথা উল্লেখ করে শিক্ষকেরা বলেন, দলীয় রাজনীতির সাথে সম্পর্কিত শিক্ষার্থীরা ক্ষমতাসীন দলের নেতা ও নেত্রীর লেজুড় হিসেবে টেন্ডারবাজি, চাঁদাবাজি থেকে শুরু করে, হলে-ক্যাম্পাসে শিক্ষার্থী-শিক্ষক নিপীড়নসহ হেন অপকর্ম নাই যার সাথে জড়িত থাকে না। বিগত দশকগুলোর চিত্র স্পষ্ট করেছে, ক্ষমতাসীন ছাত্রসংগঠনের দাপটে বিরোধী রাজনৈতিক দলের অনুসারী ছাত্রসংগঠনগুলো ক্যাম্পাসে স্বাভাবিক কোনো কর্মকাণ্ডই পরিচালনা করতে পারে না। রাজনৈতিক দলগুলো তাদের ক্ষমতা দখলের লড়াইয়ে ছাত্ররাজনীতি তথা শিক্ষার্থীদের বারবার ব্যবহার করেছে। কিন্তু কোনো একটি দলও ক্ষমতালাভের পর শিক্ষার্থীদের সার্বিক কল্যাণে মনোযোগী হয়নি। আজ পর্যন্ত দেশের সেরা বিদ্যাপীঠগুলোতেও শিক্ষার্থীরা থাকার জন্য নূন্যতম মানসম্পন্ন আবাসিক সুবিধা পায়নি। স্বাধীনতার এতো বছর পরেও কোনো সরকার পর্যাপ্ত আবাসিক ভবন নির্মাণ করেনি। হলের ডাইনিং ক্যান্টিনে তথা ক্যাম্পাসে নূন্যতম মানের খাবারের নিশ্চয়তা তৈরিতেও সরকারগুলো উদ্যোগী হয়নি।

লেজুড়ভিত্তিক রাজনীতি সাধারণ শিক্ষার্থীদের কাছে গ্রহণযোগ্যতা হারিয়েছে উল্লেখ করে শিক্ষকেরা বলেন, শিক্ষার্থীদের আবাসন ও খাবারের নজর না থাকলেও দেশে ব্যয়বহুল নানান উন্নয়ন কর্মকাণ্ড সাধিত হয়েছে, হচ্ছে। বাধাহীনভাবে শিক্ষার বাণিজ্যিকীকরণ বাড়ছে, ক্রমশ বেড়ে চলেছে উচ্চশিক্ষায় ব্যক্তিগত ব্যয়। এই প্রেক্ষাপটে জাতীয় রাজনীতি অনুসরণ করে, তারই আদলে পরিচালিত দলীয় লেজুড়ভিত্তিক ছাত্ররাজনীতি সাধারণ শিক্ষার্থীদের কাছে তার গ্রহণযোগ্যতা সম্পূর্ণ হারিয়ে ফেলেছে। তারা (শিক্ষকেরা) স্পষ্ট ভাষায় বলতে চান, চট্টগ্রাম বিশ্ববিদ্যালয়ে দলীয় লেজুড়বৃত্তির ছাত্র রাজনীতি নিষিদ্ধ করা হোক।

চাকসু নির্বাচন দেওয়ার দাবি জানিয়ে শিক্ষকেরা বলেন, ছাত্ররা তাদের অধিকারের কথা বলবে চাকসু সক্রিয়করণের এবং কার্যকরী সিনেট বাস্তবায়নের মাধ্যমে। চাকসুর নির্বাচিত প্রতিনিধি এবং সেই সাথে রেজিস্টার্ড গ্র্যাজুয়েট প্রতিনিধি নির্বাচনের মাধ্যমে সিনেটে প্রতিনিধি প্রেরণ করার মাধ্যমে। এই ব্যাপারে দ্রুত ও কার্যকর উদ্যোগ গ্রহণের জন্য বিশ্ববিদ্যালয় সিন্ডিকেট ও যথাযথ কর্তৃপক্ষকে জোরালো দাবি জানান তারা।

বিবৃতিতে স্বাক্ষরকারী শিক্ষকদের মধ্যে রয়েছেন নৃবিজ্ঞান বিভাগের শিক্ষক খাদিজা মিতু, আলাউদ্দিন, অদিতি মোশরেকা হক, সাংবাদিকতা বিভাগের আর রাজী ও সায়মা আলম, ভূগোল বিভাগের অলক পাল, প্রাণরসায়ন বিভাগের রেজওয়ানুল হক, মোহাম্মদ মশাররফ হোসেন, জেনেটিক ইঞ্জিনিয়ারিং অ্যান্ড বায়োটেকনোলজি বিভাগের আদনান মান্নান, মোহাম্মদ রফিকুল ইসলাম, লুলু ওয়াল মারজান, এস এম রফিকুল ইসলাম, মাহবুব হাসান, প্রাণীবিজ্ঞান বিভাগের মনজুরুল কিবরিয়া, কম্পিউটার সায়েন্স বিভাগের ইকবাল আহমেদ, অণুজীববিজ্ঞান বিভাগের শারমিন সুলতানা, নুরুদ্দিন মাহমুদ, হিউম্যান রিসোর্স ম্যানেজমেন্ট বিভাগের আফতাবউদ্দিন, একাউন্টিং বিভাগের সুমন ভট্টাচার্য, মৌরি দে, ফিনান্স বিভাগের অনুপম দাশ গুপ্ত, ফলিত রসায়ন বিভাগের দিদারুল আলম চৌধুরী, মোহাম্মদ নজরুল ইসলাম, অর্থনীতি বিভাগের মোহাম্মদ তারেকুল হাসান চৌধুরী, ইলেকট্রিক্যাল অ্যান্ড ইলেকট্রনিক ইঞ্জিনিয়ারিং বিভাগের মোহাম্মদ ফজলুল কাদের, আইন বিভাগের আসমা বিনতে শফিক, ব্যবস্থাপনা বিভাগের অনুপম কুমার দাশ, মার্কেটিং বিভাগের এইচ এম কামরুল হাসান, শিক্ষা গবেষণা ইন্সটিটিউটের তাসনিম মুশাররাত, মৃত্তিকাবিজ্ঞান বিভাগের মাজহারুল ইসলাম প্রমুখ।"
2024-08-09 19:56:57,রাতে ঘরে ঢুকে এক পরিবারের তিনজনকে কুপিয়ে জখম,"চট্টগ্রামের রাঙ্গুনিয়ায় ঘরে ঢুকে বাবা ও দুই ছেলেকে কুপিয়েছে দুবৃর্ত্তরা। উপজেলার সরফভাটা ইউনিয়নের ৪ নম্বর ওয়ার্ডে বৃহস্পতিবার (৮ আগস্ট) গভীর রাতে এই ঘটনা ঘটে। আহতরা হলেন– আবদুল কদর, তাঁর ছেলে মোহাম্মদ মোরশেদ ও মোহাম্মদ রাশেদ।

স্বজনের সঙ্গে কথা বলে জানা গেছে, রাত ১টার দিকে পাঁচ থেকে সাত সন্ত্রাসী ধারালো অস্ত্র নিয়ে ঘরে প্রবেশ করে। ঘরে ঢুকেই তারা আব্দুল কদর ও তাঁর দুই ছেলেকে ধারাল কিরিচ দিয়ে এলোপাতাড়ি কুপিয়ে জখম করে। চিৎকার শুনে স্থানীয়রা এসে তাদের উদ্ধার করে স্বাস্থ্য কমপ্লেক্সে নিয়ে যান। সেখানকার চিকিৎসক তাদের চট্টগ্রাম মেডিকেল কলেজ হাসপাতালে পাঠিয়ে দেন। নারিচ্ছা পাহাড়ে থাকা সন্ত্রাসীরা এ হামলার ঘটনা ঘটিয়েছে বলে জানিয়েছেন আহত আব্দুল কদরের স্ত্রী আছিয়া খাতুন।

সরফভাটা ইউনিয়নের বাসিন্দা মাহাবুব জানান, এরা সন্ত্রাসী বাহিনী। সুযোগ বুঝে পাহাড় থেকে নেমে এসে হামলা করে চলে যায়। তাদের কারণে আমাদের উৎকণ্ঠায় থাকতে হয়। থানায় পুলিশ না থাকায় তারা আরও বেপরোয়া হয়ে উঠেছে।

সরফভাটা ইউপি চেয়ারম্যান শেখ ফরিদ উদ্দিন চৌধুরী বলেন, চলমান পরিস্থিতিতে পুলিশের কার্যক্রম বন্ধ রয়েছে। এ সুযোগে পাহাড়ে থাকা সন্ত্রাসীরা বেপরোয়া হয়ে উঠেছে। অবিলম্বে এলাকায় আইনশৃঙ্খলা বাহিনীর কঠোর নজরদারি না বাড়ালে এ ধরনের ঘটনা বাড়তে থাকবে বলে আশঙ্কা তাঁর।

দক্ষিণ রাঙ্গুনিয়া থানার ভারপ্রাপ্ত কর্মকর্তা (ওসি) মির্জা মুহাম্মদ হাছান বলেন, আমি কর্মস্থলে এখন নেই। থানা তালাবদ্ধ। এ বিষয়ে কিছুই বলতে পারব না।"
2024-08-09 19:55:38,ট্রাফিক নিয়ন্ত্রণে রেড ক্রিসেন্টের সদস্যদের বাধা,"নেত্রকোনায় ট্রাফিক নিয়ন্ত্রণে ঢুকতে চাওয়া রেড ক্রিসেন্টের সদস্যদের বের করে দিয়েছেন বৈষম্যবিরোধী আন্দোলনের ছাত্ররা। দেশের চলমান পরিস্থিতিতে পুলিশের অবর্তমানে সারাদেশের মতো নেত্রকোনা শহরের সড়কগুলোতে দিনরাত দাঁড়িয়ে ট্রাফিক নিয়ন্ত্রণ করছেন আপামর ছাত্র-জনতা। সেখানে শুক্রবার রেড ক্রিসেন্টের স্বেচ্ছাসেবকরা আসতে চাইলে বাধা দেন সাধারণ ছাত্ররা।

রেড ক্রিসেন্টের স্বেচ্ছাসেবকরা জানান, তাদের দিয়ে কিছুদিন আগে জোর করে ছাত্রদের বিরুদ্ধে মিছিল মিটিং করানো হয়েছে। তাদের বাধ্য করেছেন ইউনিটের দায়িত্বে থাকা আওয়ামী লীগের কয়েকজন নেতা। এ জন্য তারা লজ্জিত ও মর্মাহত।

জানা গেছে, দেশে যখন বৈষম্যবিরোধী ছাত্র আন্দোলন শুরু হয়, তখন থেকেই ছাত্রদের বিপক্ষে দাঁড় করানো হয় রেড ক্রিসেন্টের স্বেচ্ছাসেবকদের। এরই ধারবাহিকতায় গত ৩ ও ৪ আগস্ট শিক্ষার্থীদের বিরুদ্ধে মিছিল, এমনকি মারধর পর্যন্ত করানো হয়েছে রেড ক্রিসেন্ট সোসাইটির সদস্যদের দিয়ে। নেত্রকোনা জেলা ইউনিটের দায়িত্বে থাকা কয়েকজন আওয়ামী লীগ নেতা এসব কাজ করতে বাধ্য করেছেন রেড ক্রিসেন্টের স্বেচ্ছাসেবকদের। তারা দীর্ঘদিন নিজেদের স্বার্থে ব্যবহার করেছেন এই স্বেচ্ছাসেবী সংগঠনকে।

শুক্রবার সাধারণ শিক্ষার্থীদের কাছ থেকে বিতাড়িত হওয়া রেড ক্রিসেন্টের জেলা ইউনিটের সদস্য তানজীর আহমেদ বলেন, ‘আমরা ছাত্র। আমরা বিপদে এগিয়ে যাওয়া শিখেছি এই সংগঠন থেকে। কিন্তু আমাদের ব্যবহার করা হয়েছে। আমাদের মানসিক নির্যাতন করে মুখ বন্ধ রেখে অমানবিক কাজ করিয়েছে কিছু লোক। সম্প্রতি সরকার পতনের দুই দিন আগে আমাদের ইউনিটে ডেকে ছাত্রদের বিরুদ্ধে নামানো হয়েছে। জেলা শহরের রেল ক্রসিং এলাকায় আমাদের ইচ্ছার বিরুদ্ধে ৩ আগস্ট ছাত্রদের ওপর হামলা করিয়েছে ছাত্রলীগ দিয়ে। সর্বশেষ ৪ আগস্ট আমাদের দিয়ে বৈষম্যরিরোধী ছাত্রদের বিপক্ষে পাবলিক হল থেকে শান্তি মিছিল করিয়েছে। যার জন্য আমরা অনুতপ্ত। আমরা ছাত্র হয়ে ছাত্রদের বিপক্ষে লড়তে হয়েছে।’"
2024-08-09 19:44:39,ভারতেই থাকছেন শেখ হাসিনা,"গণঅভ্যুত্থানের মুখে পদত্যাগ করে দেশ ছেড়ে পালিয়ে যাওয়া সাবেক প্রধানমন্ত্রী শেখ হাসিনা ভারতেই থাকছেন। তবে তিনি ভারতে রাজনৈতিক আশ্রয় নেবেন না। এর বদলে ভারতের ভিসার মাধ্যমে দেশটিতে অবস্থান করবেন।

আজ শুক্রবার (৯ আগস্ট) যুক্তরাষ্ট্রের সংবাদমাধ্যম সিএনএনের সহযোগী সংস্থা নিউজ-১৮ এক প্রতিবেদনে এ তথ্য জানিয়েছে। এই প্রতিবেদনকে এক্সক্লুসিভ বলে দাবি করে নিউজ-১৮।

প্রতিবেদনে বলা হয়েছে, ‘শেখ হাসিনার রাজনৈতিক আশ্রয়ের ব্যাপারে আমরা জানতে পেরেছি, বাংলাদেশের সাবেক প্রধানমন্ত্রী শেখ হাসিনা ভারতে দীর্ঘ সময়ের জন্য অবস্থান করতে যাচ্ছেন। এর আগে জানানো হয়েছিল, শেখ হাসিনা যুক্তরাজ্যে রাজনৈতিক আশ্রয় পাওয়ার চেষ্টা করছেন।

ভারতীয় কর্তৃপক্ষের বরাতে নিউজ-১৮ বলেছে, ‘হাসিনা ভিসার মাধ্যমে ভারতে অবস্থান করবেন। কারণ, আমাদের (ভারতের) কোনো শরণার্থী বা সাহায্যপ্রার্থীর আইন নেই।’

নিউজ-১৮-এর সাংবাদিক জানিয়েছেন, ‘যুক্তরাজ্যে হাসিনা রাজনৈতিক আশ্রয় পাওয়ার চেষ্টা চালিয়েছিলেন, সেটি আপাতত বাতিল করা হয়েছে। কারণ, যুক্তরাজ্য এ ব্যাপারে কোনো ইতিবাচক সাড়া দেয়নি। এছাড়া যুক্তরাষ্ট্রও তার ভিসা বাতিল করেছে। হাসিনাকে আশ্রয় না দিতে যুক্তরাজ্যের উপর ইউরোপের অন্যান্য দেশগুলো চাপ দিচ্ছে। তবে ভারত সরকার শেখ হাসিনাকে বলেছে যে, যতদিন পর্যন্ত তিনি ভবিষ্যত পরিকল্পনা ঠিক না করছেন, ততদিন তিনি ভারতেই অবস্থান করতে পারবেন।’

সংবাদমাধ্যমটি আরও জানিয়েছে, হাসিনার অন্য কোনো নিরাপদ দেশে যাওয়ার চেষ্টা এখন কাজে দিচ্ছে না। ফলে তিনি আপাতত ভারতেই থাকছেন।

প্রসঙ্গত, সরকারের বিরুদ্ধে দেশজুড়ে সহিংস বিক্ষোভের মুখে গত সোমবার (৫ আগস্ট) শেখ হাসিনা বাংলাদেশ থেকে পালিয়ে ভারতে যেতে বাধ্য হন। এরপর থেকে সেখানে অবস্থান করছিলেন তিনি। শেখ হাসিনার সঙ্গে তার ছোট বোন শেখ রেহানাও আছেন। যুক্তরাজ্যে তাদের পরিবারের সদস্যরা থাকেন। সাবেক প্রধানমন্ত্রী যুক্তরাজ্যে আশ্রয় চাওয়ার পরিকল্পনা করেছিলেন বলে জানা যায়। এছাড়া যুক্তরাজ্যে যাওয়ার জন্য শেখ হাসিনার ভিসাও নেই।"
2024-08-09 19:38:54,হাসিনা সরকারের দুর্নীতিবাজ সবাইকে আইনের আওতায় আনার দাবি চুন্নুর,"ছাত্র-জনতার গণঅভ্যুত্থানে গঠিত নোবেল জয়ী ড. মুহাম্মদ ইউনূসের নেতৃত্বাধীন অন্তর্বর্তী সরকারের প্রতি পূর্ণ সমর্থন জানিয়েছে সদ্য বিলুপ্ত সংসদের বিরোধী দল জাতীয় পার্টি (জাপা)। দলটির মহাসচিব মুজিবুল হক চুন্নু বলেন, গত ১৫ বছরে দুর্নীতিবাজ মন্ত্রী, এমপি, আমলা, পুলিশকে আইনের আওতায় আনতে হবে। শেখ হাসিনা সরকারের আমলে পাচার হওয়া টাকা ফেরত আনতে হবে। সাংবিধানিক নানা সংস্কার করতে হবে।

শুক্রবার (৯ আগস্ট) বনানী কার্যালয়ে সংবাদ সম্মেলনে তিনি এসব কথা বলেছেন। গত ১৮ বছরে প্রশ্নবিদ্ধ নির্বাচনগুলোতে অংশ নেওয়াসহ প্রায় সব ইস্যুতে আওয়ামী লীগের পাশে থাকলেও, জি এম কাদেরের নেতৃত্বাধীন জাপা ছাত্র জনতার গণঅভ্যুত্থানে সমর্থন জানিয়েছিল।

চুন্নু বলেছেন, নির্বাচন পদ্ধতি পরিবর্তন করে আনুপাতিক হারে নির্বাচনের ব্যবস্থা করতে হবে। নির্বাচন কমিশন, দুর্নীতি দমন কমিশন, পাবলিক সার্ভিস কমিশনসহ সাংবিধানিক সব প্রতিষ্ঠানকে প্রভাবমুক্ত করতে হবে। বিচার বিভাগের পরিপূর্ণ পৃথকীকরণ এবং উচ্চ আদালতে বিচারপতি নিয়োগের আইন করতে হবে। প্রধানমন্ত্রীর একক ক্ষমতা কমিয়ে রাষ্ট্রপতি ও সংসদের মধ্যে ক্ষমতার ভারসম্যের সৃষ্টি করতে হবে। কোনো ব্যক্তি দুইবারের বেশি প্রধানমন্ত্রী হতে পারবেন না। যিনি প্রধানমন্ত্রী হবেন; তিনি যেনো সংসদ নেতা না হতে পারেন। ৭০ অনুচ্ছেদের প্রয়োজনীয় সংস্কার এবং সংসদীয় স্থায়ী কমিটির ক্ষমতা বৃদ্ধি করতে হবে।

তিনি বলেন, প্রথম কাজ হচ্ছে, দেশের আইনশৃংখলা ফিরিয়ে আনতে হবে। পুলিশ বাহিনীর যৌক্তি দাবি মেনে নিতে হবে। ছাত্র-জনতার গণঅভ্যুত্থানের শহীদদের পরিবারকে ক্ষতিপূরণ দিতে হবে। একইসাথে প্রত্যেক পরিবারে অন্তত একজনের চাকরির ব্যবস্থা করতে হবে। হত্যাকারীদের বিরুদ্ধে আইনানুগ ব্যবস্থা নিতে হবে। থানা লুট ও পুলিশ হত্যায় জড়িতদের বিরুদ্ধেও আইনানুগ ব্যবস্থা নিতে হবে।

জাপা মহাসচিব বলেছেন, অর্থনৈতিক চ্যালেঞ্জ মোকাবিলায় সর্বোচ্চ গুরুত্ব দিয়ে রেমিট্যান্স প্রবাহ বৃদ্ধি করতে হবে। রপ্তানি বাণিজ্যে অগ্রাধিকার, বিদেশি বিনিয়োগ বাড়ানো এবং ফ্রিল্যান্সারদের সর্বোচ্চ সহযোগিতা করতে হবে। শিক্ষাপ্রতিষ্ঠান খুলে দিতে হবে। পাঠ্য বইয়ের অসংগতি দূর করতে হবে।

সংবাদ সম্মেলনে উপস্থিত ছিলেন প্রেসিডিয়াম সদস্য ব্যরিষ্টার শামীম হায়দার পাটোয়ারী, রেজাউল ইসলাম ভূইয়া প্রমুখ।"
2024-08-09 19:37:08,বিজ্ঞাপনে ড. ইউনূসের ছবি ব্যবহারে নিষেধাজ্ঞা,"ছাত্র–জনতার অভ্যুত্থানের মুখে সরকার পতনের পর গতকাল বৃহস্পতিবার শপথ নিয়েছেন অন্তর্বর্তী সরকার। এই সরকারের প্রধান উপদেষ্টা নোবেলজয়ী অর্থনীতিবিদ ড. মুহাম্মদ ইউনূস।

পরদিনই কয়েকটি জাতীয় পত্রিকায় ড. ইউনূসের ছবি ব্যবহার করে সরকারের প্রধান উপদেষ্টাকে অভিনন্দন জানিয়ে বিজ্ঞাপন দিয়েছে কিছু প্রতিষ্ঠান। এ নিয়ে আজ শুক্রবার সকাল থেকেই সামাজিক যোগাযোগ মাধ্যমে ব্যাপক আলোচনা–সমালোচনা চলছে।

এবার প্রধান উপদেষ্টার কার্যালয় থেকে বিবৃতি দিয়ে জানানো হয়েছে, এ ধরনের বিজ্ঞাপন বা প্রচারে প্রধান উপদেষ্টার ছবি ব্যবহার করা যাবে না।

প্রধান উপদেষ্টার কার্যালয় থেকে গণমাধ্যমে পাঠানো বিবৃতিতে বলা হয়েছে, ‘পত্রিকাসহ বিভিন্ন মিডিয়ায় বিজ্ঞাপন বা অন্য কোনো প্রচারণায় মাননীয় প্রধান উপদেষ্টার ছবি ব্যবহার নিষিদ্ধ করা হলো।’"
2024-08-09 19:17:47,রাতে ঘরে ঢুকে এক পরিবারের তিনজনকে কুপিয়ে জখম,"চট্টগ্রামের রাঙ্গুনিয়ায় ঘরে ঢুকে বাবা ও দুই ছেলেকে কুপিয়েছে দুবৃর্ত্তরা। উপজেলার সরফভাটা ইউনিয়নের ৪ নম্বর ওয়ার্ডে বৃহস্পতিবার গভীর রাতে এই ঘটনা ঘটে। আহতরা হলেন– আবদুল কদর, তাঁর ছেলে মোহাম্মদ মোরশেদ ও মোহাম্মদ রাশেদ।

স্বজনের সঙ্গে কথা বলে জানা গেছে, রাত ১টার দিকে পাঁচ থেকে সাত সন্ত্রাসী ধারালো অস্ত্র নিয়ে ঘরে প্রবেশ করে। ঘরে ঢুকেই তারা আব্দুল কদর ও তাঁর দুই ছেলেকে ধারাল কিরিচ দিয়ে এলোপাতাড়ি কুপিয়ে জখম করে। চিৎকার শুনে স্থানীয়রা এসে তাদের উদ্ধার করে স্বাস্থ্য কমপ্লেক্সে নিয়ে যান। সেখানকার চিকিৎসক তাদের চট্টগ্রাম মেডিকেল কলেজ হাসপাতালে পাঠিয়ে দেন। নারিচ্ছা পাহাড়ে থাকা সন্ত্রাসীরা এ হামলার ঘটনা ঘটিয়েছে বলে জানিয়েছেন আহত আব্দুল কদরের স্ত্রী আছিয়া খাতুন।

সরফভাটা ইউনিয়নের বাসিন্দা মাহাবুব জানান, এরা সন্ত্রাসী বাহিনী। সুযোগ বুঝে পাহাড় থেকে নেমে এসে হামলা করে চলে যায়। তাদের কারণে আমাদের উৎকণ্ঠায় থাকতে হয়। থানায় পুলিশ না থাকায় তারা আরও বেপরোয়া হয়ে উঠেছে।

সরফভাটা ইউপি চেয়ারম্যান শেখ ফরিদ উদ্দিন চৌধুরী বলেন, চলমান পরিস্থিতিতে পুলিশের কার্যক্রম বন্ধ রয়েছে। এ সুযোগে পাহাড়ে থাকা সন্ত্রাসীরা বেপরোয়া হয়ে উঠেছে। অবিলম্বে এলাকায় আইনশৃঙ্খলা বাহিনীর কঠোর নজরদারি না বাড়ালে এ ধরনের ঘটনা বাড়তে থাকবে বলে আশঙ্কা তাঁর।

দক্ষিণ রাঙ্গুনিয়া থানার ভারপ্রাপ্ত কর্মকর্তা (ওসি) মির্জা মুহাম্মদ হাছান বলেন, আমি কর্মস্থলে এখন নেই। থানা তালাবদ্ধ। এ বিষয়ে কিছুই বলতে পারব না।"
2024-08-09 19:14:51,ছাত্র-জনতার রক্তস্নাত বিজয়কে ম্লান করার অপচেষ্টা চলছে,"‘স্বৈরশাসক শেখ হাসিনা সরকারের পতনের পর একশ্রেণির দুর্বৃত্ত ছাত্র-জনতার রক্তস্নাত বিজয়কে ম্লান করার অপচেষ্টা চালাচ্ছে। দেশকে অস্থিতিশীল করতে বিভিন্ন স্থাপনা, ব্যবসা প্রতিষ্ঠানে হামলা, ভাঙচুর, লুটপাট ও অগ্নি সন্ত্রাস করে নৈরাজ্য সৃষ্টি করছে। হিন্দু ধর্মাবলম্বীদের হুমকি দিচ্ছে। আমরা এর প্রতিবাদ জানাচ্ছি।’

শুক্রবার দুপুরে নগরীর গ্র্যান্ড হোটেল মোড়ে বিএনপি কার্যালয়ে আয়োজিত সংবাদ সম্মেলনে মহানগর বিএনপির আহ্বায়ক সামসুজ্জামান সামু এসব কথা বলেন। দুর্বৃত্তদের যেখানে পাওয়া যাবে, সেখানেই আটক করে আইনশৃঙ্খলা রক্ষাকারী বাহিনীর হাতে তুলে দেওয়ার আহ্বান জানিয়ে সামু আরও বলেন, ‘নৈরাজ্য সৃষ্টিকারীদের প্রতিহত করতে দলমত নির্বিশেষে প্রতিরোধ গড়ে তুলতে হবে। আইনশৃঙ্খলা রক্ষাকারী বাহিনীকে সর্বাত্মক সহযোগিতা করতে হবে। সবার সম্মিলিত প্রচেষ্টা ছাড়া ছাত্র-জনতার এ বিজয়কে রক্ষা করা কষ্টকর হবে।’

মহানগর বিএনপির সদস্য সচিব মাহফুজ উন নবী ডন বলেন, রংপুরে নৈরাজ্য হলে বিএনপির স্থানীয় নেতাদের দায়ী করে তাদের বিরুদ্ধে কঠোর ব্যবস্থা নেওয়া হবে।

সংবাদ সম্মেলনে ছাত্র-জনতার গণঅভ্যুত্থানে শহীদ আবু সাঈদসহ সব শহীদের স্মরণ ও তাদের রুহের মাগফেরাত চাওয়া হয়। সমবেদনা প্রকাশ করা হয় শোকাহত পরিবারের প্রতি।

এ সময় মহানগর বিএনপির সদস্য ডা. নিখিলেন্দু গুহ শংকর রায়, যুবদলের সিনিয়র যুগ্ম আহ্বায়ক জহির আলম নয়ন, সদস্য সচিব আতিকুল ইসলাম লেলিন, স্বেচ্ছাসেবক দলের আহ্বায়ক ইমরান হোসেন, সদস্য সচিব নুর হাসান সুমন, ওলামা দলের সদস্য সচিব হাফেজ নুরুল হক শাহ উপস্থিত ছিলেন।"
2024-08-09 19:06:58,সব মন্ত্রণালয়ে ‘সহকারী উপদেষ্টা’ করে ছাত্রদের সম্পৃক্ত করা হচ্ছে,"অন্তর্বর্তীকালীন সরকারের সব মন্ত্রণালয়ে উপদেষ্টাদের পাশাপাশি কাজের ক্ষেত্রে আন্দোলনকারী শিক্ষার্থী প্রতিনিধিদেরও সম্পৃক্ত করা হচ্ছে। এ বিষয়ে প্রাথমিক সিদ্ধান্ত হলো, আন্দোলনকারী ছাত্রদের ‘সহকারী উপদেষ্টা’ বা এ রকম কোনো পদায়ন করে ছাত্রদের বিভিন্ন মন্ত্রণালয়ে তদারকির সুযোগ করে দেওয়া হবে।

আজ শুক্রবার রাষ্ট্রীয় অতিথি ভবন যমুনায় অন্তর্বর্তীকালীন সরকারের উপদেষ্টা পরিষদের প্রথম অনানুষ্ঠানিক বৈঠক অনুষ্ঠিত হয়। পরে সাংবাদিকদের এই কথা জানান পরিবেশ, বন ও জলবায়ু পরিবর্তন উপদেষ্টা সৈয়দা রিজওয়ানা হাসান এবং ডাক, টেলিযোগাযোগ ও তথ্যপ্রযুক্তি উপদেষ্টা নাহিদ ইসলাম।

সৈয়দা রিজওয়ানা হাসান বলেন, সব মন্ত্রণালয়ে অন্তর্বর্তীকালীন সরকারের উপদেষ্টাদের সঙ্গে কাজ পরিচালনার ক্ষেত্রে আন্দোলনকারী ছাত্র প্রতিনিধিরা সম্পৃক্ত থাকবেন। এখন কীভাবে তারা সম্পৃক্ত থাকবেন, কাঠামো কী হবে, সেটা পরবর্তী সময়ে চিন্তা করা হবে।

মন্ত্রণালয়গুলোতে কীভাবে ছাত্ররা সম্পৃক্ত থাকবেন, সে বিষয়ে আরেকটু বিস্তারিত জানতে চাইলে নাহিদ ইসলাম বলেন, এর প্রক্রিয়া নিয়ে আলোচনা হচ্ছে। কিন্তু প্রাথমিকভাবে একটি সিদ্ধান্ত আগেও ছিল; সেটি হলো ‘সহকারী উপদেষ্টা’ বা এ রকমভাবে কোনো পদায়ন করে মন্ত্রণালয়ে ছাত্রদের তদারকির সুযোগ থাকা; সেই ব্যবস্থাটি থাকবে।

বৈষম্যবিরোধী ছাত্র আন্দোলনের সমন্বয়ক নাহিদ ইসলাম আরও বলেন, উপদেষ্টা পরিষদে দক্ষ ও অভিজ্ঞ ব্যক্তিদের মনোনীত করা হয়েছে। একই সঙ্গে পর্যবেক্ষণ ও তদারকির জন্য এবং ছাত্রদের কণ্ঠ থাকার জন্য দুজন ছাত্র প্রতিনিধিও এই উপদেষ্টা পরিষদে রয়েছে। এর পাশাপাশি সামনের দিনে ছাত্র প্রতিনিধিরা অন্য উপদেষ্টাদের সঙ্গে সহকারী হিসেবে কাজ করার সুযোগ পাবেন।

নোবেল বিজয়ী ড. মুহাম্মদ ইউনূসকে প্রধান উপদেষ্টা করে গতকাল বৃহস্পতিবার রাতে অন্তর্বর্তীকালীন সরকার গঠিত হয়। প্রধান উপদেষ্টাসহ এ সরকারে সদস্যসংখ্যা ১৭ জন। গতকাল রাত ৯টার পর বঙ্গভবনের দরবার হলে অন্তর্বর্তীকালীন সরকারের প্রধান উপদেষ্টা ও ১৩ জন উপদেষ্টাকে (তিনজন ঢাকার বাইরে থাকায় গতকাল শপথ নিতে পারেননি) শপথবাক্য পাঠ করান রাষ্ট্রপতি মো. সাহাবুদ্দিন।"
2024-08-09 19:06:44,যত দ্রুত সম্ভব শিক্ষাপ্রতিষ্ঠান খুলে দেওয়া হবে,"যত দ্রুত সম্ভব শিক্ষাপ্রতিষ্ঠান খুলে দেওয়া হবে বলে জানিয়েছেন অন্তর্বর্তী সরকারের বন, পরিবেশ ও জলবায়ু পরিবর্তন উপদেষ্টা সৈয়দা রিজওয়ানা হাসান।

শুক্রবার বিকেলে রাষ্ট্রীয় অতিথি ভবন যমুনায় অন্তর্বর্তী সরকারের উপদেষ্টাদের প্রথম বৈঠকের পর সাংবাদিকদের এ কথা জানান তিনি। বৈঠকে সভাপতিত্ব করেন প্রধান উপদেষ্টা ড. মুহাম্মদ ইউনূস।

রিজওয়ানা হাসান বলেন, রাস্তায় এখনও ট্রাফিক পুলিশ নেই, শিক্ষার্থীরা রাস্তা ম্যানেজমেন্ট করছেন। সেই পরিপ্রেক্ষিতে আমরা বলতে পারি না যে কালই শিক্ষাপ্রতিষ্ঠান খুলে দেব। শিক্ষক সমাজের সঙ্গে আলোচনা করা হবে, শিক্ষার পরিবেশ ফিরিয়ে এনে আইনশৃঙ্খলা পরিস্থিতির সঙ্গে সামঞ্জস্য রেখে যত দ্রুত সম্ভব শিক্ষাপ্রতিষ্ঠান খুলে দেওয়ার চেষ্টা করা হবে।"
2024-08-09 19:06:05,ভাঙচুর লুটপাটে বিএনপি জড়িত নয়: সংবাদ সম্মেলনে দাবি,"বৈষম্যবিরোধী আন্দোলনে আওয়ামী লীগ সরকারের পতনের পর পটুয়াখালীর বাউফলের বিভিন্ন স্থানে হামলা, ভাঙচুর ও লুটপাটের ঘটনা ঘটেছে। এসব ঘটনায় উদ্দেশ্যপ্রণোদিতভাবে বিএনপির নাম ব্যবহার করা হচ্ছে বলে অভিযোগ করা হয়েছে দলটির পক্ষ থেকে।

শুক্রবার (৯ আগস্ট) বাউফল প্রেস ক্লাবের বীরউত্তম সামছুল আলম তালুকদার মিলনায়তনে বিএনপির একাংশের আয়োজিত সংবাদ সম্মেলনে এ অভিযোগ করা হয়। এতে সভাপতিত্ব করেন উপজেলা বিএনপির আহ্বায়ক আপেল মাহমুদ ফিরোজ। এ সময় ভার্চুয়ালি যুক্ত হয়ে বক্তব্য দেন কেন্দ্রীয় বিএনপির সহদপ্তর সম্পাদক মুনির হোসেন।

সভায় বক্তারা বলেন, সাহসী ছাত্র-জনতার ঐক্যবদ্ধ আন্দোলনে গণতন্ত্র হত্যাকারী শেখ হাসিনার পতন হয়েছে। তিনি দেশ ছেড়ে পালিয়ে গেছেন। দেশ আরেকটি বিজয় দেখল। কিন্তু এই বিজয়কে কালিমা যুক্ত করতে ষড়যন্ত্র শুরু হয়ে গেছে। সুযোগ সন্ধানী একটি পক্ষ বিএনপির নাম ব্যবহার করে হামলা ও লুটপাট চালিয়ে যাচ্ছে। বিএনপির কেউ এ ধরনের কর্মকাণ্ডে জড়িত নয়। উল্টো দলের নেতাকর্মীরা সংখ্যালঘু ভাইবোনদের রক্ষায় কাজ করছে।

বক্তারা আরও বলেন, কেউ নিজের হাতে আইন তুলে নেবেন না। প্রতিহিংসা প্রতিশোধে লিপ্ত হবেন না। কেউ বিএনপির নাম ব্যবহার করে অপকর্ম করতে চাইলে আইনের হাতে তুলে দিন।"
2024-08-09 18:54:39,সম্পর্কের ইতি টানলেন শ্রদ্ধা,"বলিউড বাতাসে যেমন তারকাদের প্রেমের গুঞ্জন ভেসে বেড়ায়, তেমনি প্রায়ই শোনা যায় সম্পর্ক ভাঙার খবর। এবার বলিউড বাসিন্দা থেকে শুরু করে নেটিজেনরা আলোচনায় মেতে উঠেছেন অভিনেত্রী শ্রদ্ধা কাপুর ও কাহিনিকার রাহুল মোদিকে নিয়ে। কিছুদিন আগেও অনেকেই তাদের প্রেমে নিয়ে নানা জল্পনা-কল্পনা শেষ ছিল না।

শ্রদ্ধা-রাহুল কবে সাত পাকে বাঁধা পড়ার ঘোষণা দেবেন- তা নিয়েও কৌতুহল ছিল অনেকের। কিন্তু তার আগেই শোনা গেল, রাহুল মোদির সঙ্গে সম্পর্কের ইতি টেনেছেন শ্রদ্ধা কাপুর।

ভারতীয় সংবাদ মাধ্যম থেকে জানা গেছে, এরই মধ্যে রাহুলকে ইনস্টাগ্রামে আনফলো করে ফেলেছেন শ্রদ্ধা। একই সঙ্গে এই কাহিনিকারের বোন, তাঁর প্রোকাকশন হাউসের সঙ্গে সবরকমের যোগাযোগ ছিন্ন করেছেন। যা নিয়ে অনেকের প্রশ্ন, সত্যি কী তারা বিচ্ছেদের পথে হাঁটছেন? নাকি পুরো বিষয়টাই নতুন সিনেমার প্রচারণার কৌশল? নেটিজেনদের এমন প্রশ্ন করার কারণ একটাই, শিগগিরই মুক্তি পেতে যাচ্ছে শ্রদ্ধার নতুন সিনেমা ‘স্ত্রী-২’; যার প্রথম কিস্তি সিনেমা বোদ্ধা দর্শকদের প্রশংসা কুড়িয়েছিল। তাই এই সিনেমার সিক্যুয়েল মুক্তির আগে অভিনেত্রী আলাদা ভাবে আলোচনায় থাকতে চাইছেন কিনা, সে প্রশ্নও উঠে বলিউড বাসিন্দাদের আলোচনায়।

যদিও বিচ্ছেদ নিয়ে এখনও মুখ খোলেননি শ্রদ্ধা ও রাহুল, তারপরও তাদের ঘিরে গুঞ্জন ক্রমশই ডালপালা মেলতে শুরু করেছে। ভারতীয় সংবাদ মাধ্যমগুলো থেকে আরও জানা গেছে, ‘তু ঝুটি ম্যায় মাক্কার’ সিনেমার শুটিং করতে গিয়েই রাহুল মোদির সঙ্গে ঘনিষ্ট সম্পর্ক গড়ে উঠেছিল শ্রদ্ধা কাপুরের। এরপর বেশ কিছুদিন ধরেই সম্পর্কে ছিলেন তারা। মুখে সরাসরি কিছু না বললেও সামাজিক যোগাযোগ মাধ্যমে একটি পোস্টে রাহুলের সঙ্গে তোলা ছবি শেয়ার করেছিলেন শ্রদ্ধা।

ক্যাপশনে অভিনেত্রী লিখেছিলেন ‘আমার হৃদয় কেড়ে নাও, অন্তত আমার ঘুমটা ফিরিয়ে দাও।’ পোস্টেই সম্পর্কের সিলমোহর দেওয়া হয়ে গিয়েছে বলেই অনেকে ধরে নিয়েছিলেন। এমনকী কিছুদিন আগে ‘স্ত্রী ২’ সিনেমার প্রচারে বিয়ে প্রসঙ্গে কথা উঠলে শ্রদ্ধা জানিয়েছিলেন, তিনি যখন ইচ্ছা তখনই বিয়ে করতে পারেন। কিন্তু এইসবের মাঝে হঠাৎই রাহুলকে কেন আনফলো করলেন অভিনেত্রী? সম্পর্কে সত্যিই ইতি টানলেন নাকি পুরোটাই সিনেমার প্রচার? এখন এসব প্রশ্নেরই উত্তর খুঁজে চলেছেন নেট দুনিয়ার বাসিন্দারা। তবে এই মুহুর্তে ব্যক্তি জীবন নয়, বরং কাজ নিয়েই কথা বলতে বেশি ইচ্ছুক শ্রদ্ধা।

তাঁর কথায় ‘তারকা জীবনে প্রেমের গুঞ্জন থাকবেই। এর কোনটা সত্যি কোনটা মিথ্যা তা সময়ই বলে দেবে। তাই অভিনয় ছাড়া অন্য কিছু ভাবছি না। শিগগিরই দর্শক ‘স্ত্রী-২’-এর পাশাপাশি আমাকে নতুন বেশ কিছু সিনেমায় ভিন্ন ধরনের চরিত্রে দেখতে পাবেন। সেগুলো তাদের প্রত্যাশা পূরণ করবে বলেই আমার বিশ্বাস।’"
2024-08-09 18:43:54,পদত্যাগ করলেন বেরোবি উপাচার্য,"বেগম রোকেয়া বিশ্ববিদ্যালয়ের (বেরোবি) উপাচার্য অধ্যাপক ড. মো. হাসিবুর রশীদ পদত্যাগ করেছেন। শুক্রবার রাষ্ট্রপতি মোহাম্মদ সাহাবুদ্দিনের কাছে তিনি পদত্যাগপত্র জমা দেন। বিষয়টি নিশ্চিত করেছেন বিশ্ববিদ্যালয়ের জনসংযোগ বিভাগের অতিরিক্ত পরিচালক মোহাম্মদ আলী।

এর আগে গত ৫ আগস্ট সাবেক প্রধানমন্ত্রী শেখ হাসিনা পদত্যাগের পরদিন ৬ আগস্ট বেরোবির গুরুত্বপূর্ণ পদে থাকা ব্যক্তিরা পদত্যাগ করেন। এর মধ্যে ছিলেন-বিশ্ববিদ্যালয়ের প্রক্টর মো. শরিফুল ইসলাম, পরিবহন পরিচালক ড. কামরুজ্জামান, গ্রন্থাগার পরিচালক অধ্যাপক ড. গাজী মাজহারুল আনোয়ার ও বঙ্গবন্ধু হলের প্রভোস্ট অধ্যাপক ড. বিজন মোহন চাকী। তারা তাদের পদত্যাগপত্র বিশ্ববিদ্যালয়ের রেজিস্ট্রারের কাছে জমা দেন।

জানা যায়, বৈষম্যবিরোধী ছাত্র আন্দোলনে পুলিশের গুলিতে নিহত হন বেগম রোকেয়া বিশ্ববিদ্যালয়ের ইংরেজি বিভাগের শিক্ষার্থী আবু সাঈদ। এরপর শিক্ষক-শিক্ষার্থীদের দাবির প্রেক্ষিতে ব্যক্তিগত ও পারিবারিক কারণ দেখিয়ে উপাচার্যও পদত্যাগ করলেন।"
2024-08-09 18:28:27,বেবিচকের নতুন চেয়ারম্যান মঞ্জুর কবীর ভূঁইয়া,"বেসামরিক বিমান চলাচল কর্তৃপক্ষের (বেবিচক) নতুন চেয়ারম্যান হিসেবে নিয়োগ পেয়েছেন এয়ার ভাইস মার্শাল মো. মঞ্জুর কবীর ভূঁইয়া। তিনি এয়ার কমডোর সাদিকুর রহমান চৌধুরীর স্থলাভিষিক্ত হবেন।

শুক্রবার (৯ আগস্ট) ঢাকা সেনানিবাসের বিমান সচিব শাখার বিমান বাহিনী সদর দপ্তর এক বিজ্ঞপ্তিতে এ তথ্য জানিয়েছে। এতে বলা হয়, বেবিচক চেয়ারম্যান হিসেবে নিয়োগ পেয়েছেন এয়ার ভাইস মার্শাল মো. মঞ্জুর কবীর ভূঁইয়া। তিনি এতদিন চট্টগ্রামের বিমান বাহিনীর জহুরুল হক ঘাঁটিতে এয়ার অধিনায়ক হিসেবে দায়িত্ব পালন করছিলেন।

বিজ্ঞপ্তিতে আরও বলা হয়েছে, প্রেষণে নিয়োজিত থাকাকালীন সময়ে বেতন ভাতাদি এবং অন্যান্য সুযোগ সুবিধাদি পাবেন তিনি।

জানতে চাইলে মঞ্জুর কবীর ভূঁইয়া সমকালকে বলেন, আগামী রোববার (১১ আগস্ট) বেবিচকে যোগদান করবো। তিনি আরও বলেন, বেবিচককে নতুন আঙ্গিকে ঠেলে সাজানো হবে।

অন্যদিকে, এয়ার কমডোর সাদিকুর রহমান চৌধুরীকে ঢাকা বিমান বাহিনী সদর দপ্তরের প্রশিক্ষণ পরিদপ্তরের পরিচালক হিসেবে নিযুক্ত করা হয়েছে।"
2024-08-09 18:26:36,অন্তর্বর্তী সরকারকে সহযোগিতায় প্রস্তুত জাতিসংঘ,"বাংলাদেশের অন্তর্বর্তী সরকার ও জনগণকে যেকোনো সহযোগিতা দিতে জাতিসংঘ প্রস্তুত আছে। যুক্তরাষ্ট্রের নিউইয়র্কে সংস্থাটির সদর দপ্তরে অনুষ্ঠিত নিয়মিত প্রেস ব্রিফিংয়ে এ কথা জানান জাতিসংঘ মহাসচিবের উপমুখপাত্র ফারহান হক। স্থানীয় সময় বৃহস্পতিবার এ ব্রিফিং অনুষ্ঠিত হয়।

ব্রিফিংয়ে এক সাংবাদিক প্রশ্ন করেন, জাতিসংঘের মহাসচিব বাংলাদেশের অন্তর্বর্তীকালীন সরকারের প্রধান উপদেষ্টা ড. মুহাম্মদ ইউনূসকে অভিনন্দন জানিয়েছেন কি না বা তার সঙ্গে কথা বলেছেন কি না।

জবাবে জাতিসংঘ মহাসচিবের উপমুখপাত্র বলেন, তিনি তার সঙ্গে কথা বলেননি। তবে বাংলাদেশে নিযুক্ত আবাসিক সমন্বয়ক আজকের (বৃহস্পতিবার) শপথ অনুষ্ঠানে যোগ দিয়েছেন। ক্ষমতা হস্তান্তরের প্রক্রিয়া যেন শান্তিপূর্ণ হয়, তা নিশ্চিত করতে তিনি ও কান্ট্রি টিম সক্রিয় রয়েছে।

বাংলাদেশের অন্তর্বর্তীকালীন সরকারের প্রধান উপদেষ্টা হিসেবে ড. মুহাম্মদ ইউনূস মাত্রই শপথ নিয়েছেন। তার বিষয়ে জাতিসংঘ মহাসচিবের কোনো বক্তব্য আছে কি না, তা জানতে চাওয়া হয়।

জবাবে উপমুখপাত্র বলেন, আপনারা শুনেছেন যে অন্তর্ভুক্তিমূলক প্রক্রিয়ায় সরকার গঠনের প্রত্যাশার কথা আমরা বলে আসছি। আমরা নিশ্চিতভাবেই সেই প্রত্যাশা করে যাব। বাংলাদেশে সহিংসতা কমে আসা ও জনসাধারণের কাছ থেকে বেশি মাত্রায় সংযত আচরণ ভালো লক্ষণ বলেও উল্লেখ করেন তিনি।

বাংলাদেশে গত কয়েক সপ্তাহে সরকার পতনের আন্দোলন চলাকালে কয়েকশো মানুষ নিহত হওয়ার ঘটনা তদন্তে জাতিসংঘের সম্পৃক্ততা চাওয়া হচ্ছে বলে উল্লেখ করেন অপর এক সাংবাদিক। এ ব্যাপারে জাতিসংঘের বক্তব্য জানতে চান তিনি।

জবাবে ফারহান হক বলেন, বাংলাদেশের নতুন সরকারের কাছ থেকে আনুষ্ঠানিকভাবে জাতিসংঘকে কী ধরনের অনুরোধ জানানো হয়, তা তারা দেখবেন। বাংলাদেশের সরকার ও জনগণ যে ধরনের সহযোগিতা প্রয়োজন বলে মনে করবে, আমরা অবশ্যই যেকোনো উপায়ে তাদের সহযোগিতা করতে প্রস্তুত আছি।

বাংলাদেশে হিন্দুসহ অন্য সংখ্যালঘু সম্প্রদায়ের হামলা নিয়ে জাতিসংঘ মহাসচিবের কোনো প্রতিক্রিয়া বা বক্তব্য আছে কি না, তা জানতে চাওয়া হয়। জবাবে তিনি বলেন, আমরা স্পষ্ট করে বলেছি যে সাম্প্রতিক সপ্তাহগুলোতে বাংলাদেশে যেসব সহিংসতা হচ্ছে, তা কমিয়ে আনা হোক, সেটা আমরা নিশ্চিত করতে চাই। নিশ্চিতভাবেই যেকোনো ধরনের বর্ণবাদী আক্রমণ বা বর্ণভিত্তিক সহিংসতায় উসকানির বিরুদ্ধে আমাদের অবস্থান।"
2024-08-09 18:12:47,নিরাপত্তা চেয়ে সেনাপ্রধানকে বিসিবির চিঠি,"আগামী অক্টোবরে নারী বিশ্বকাপের নবম আসর বসার কথা বাংলাদেশে। কিন্তু বাংলাদেশের বর্তমান রাজনৈতিক পরিস্থিতি নিয়ে উদ্বিগ্ন আইসিসি। তাই বাংলাদেশ থেকে নারী বিশ্বকাপ সরিয়ে নিতে পারে ক্রিকেটের সর্বোচ্চ সংস্থা।

যেখানে বিকল্প ভেন্যু হিসেবে সংযুক্ত আরব আমিরাত, ভারত ও শ্রীলঙ্কাকে সংক্ষিপ্ত তালিকায় আইসিসি রেখেছে বলেও খবর দিয়েছে ক্রিকেটের জনপ্রিয় ওয়েবসাইট ‘ক্রিকইনফো’। যদিও বিসিবি থেকে আইসিসির কাছে সময় চাওয়া হয়েছে।

বাংলাদেশ ক্রিকেট বোর্ড সর্বোচ্চ চেষ্টা করছে বিশ্বকাপটা বাংলাদেশেই আয়োজন করতে। বৈশ্বিক টুর্নামেন্টে নিরাপত্তা ব্যবস্থা ঠিক রাখতে বৃহস্পতিবার বাংলাদেশ সেনাপ্রধান জেনারেল ওয়াকার-উজ-জামানকে চিঠি দিয়েছে বিসিবি। এক প্রতিবেদনে বিষয়টি জানিয়েছে ক্রিকেট বিষয়ক সংবাদমাধ্যম ক্রিকবাজ।

বিসিবি পরিচালক ও আম্পায়ার্স কমিটির চেয়ারম্যান ইফতেখার আহমেদ মিঠু ক্রিকবাজকে জানান, ‘সত্যি বলতে, দেশে আমাদের মধ্যে খুব বেশি লোক নেই। আইসিসি নারী টি-টোয়েন্টি বিশ্বকাপ আয়োজন করতে আমরা নিরাপত্তা বিষয়ে সেনাপ্রধানকে একটি চিঠি পাঠিয়েছি। কারণ আমাদের হাতে মাত্র দুই মাস সময় রয়েছে।’

আরও যোগ করে তিনি বলেন, ‘আইসিসি আমাদের সঙ্গে দু'দিন আগে যোগাযোগ করেছিল এবং আমরা উত্তর দিয়েছিলাম শীঘ্রই তাদের এ বিষয়ে জানাব। অন্তর্বর্তী সরকার গঠিত হয়েছে, এখন আমাদের তাদের নিরাপত্তার আশ্বাস দিতে হবে। কারণ এটি বোর্ড বা অন্য কেউ দিতে পারে না।’

গত মে মাসে নারী টি-টোয়েন্টি বিশ্বকাপের গ্রুপ ও সূচি প্রকাশ করেছে আইসিসি। যেখানে আয়োজক স্বাগতিক বাংলাদেশ আছে ‘বি’ গ্রুপ। তাদের সঙ্গে সেমিফাইনালে যেতে লড়াই করবে ইংল্যান্ড, সাউথ আফ্রিকা, ওয়েস্ট ইন্ডিজ ও বাছাই পর্ব পেরিয়ে আসা স্কটল্যান্ড।

‘এ’ গ্রুপে ছয়বারের চ্যাম্পিয়ন অস্ট্রেলিয়ার সঙ্গে রয়েছে নিউজিল্যান্ড, ভারত, পাকিস্তান ও শ্রীলঙ্কা। কদিন আগে এশিয়া কাপ জেতা লঙ্কানরা বাছাই পর্ব পেরিয়ে টি-টোয়েন্টি বিশ্বকাপ খেলার সুযোগ পেয়েছে। ১০ দলের টুর্নামেন্ট শুরু হবে ৩ অক্টোবর এবং ফাইনাল ২৩ অক্টোবর। মিরপুর শের-ই-বাংলা জাতীয় ক্রিকেট স্টেডিয়াম ও সিলেট আন্তর্জাতিক স্টেডিয়ামে পুরো বিশ্বকাপ।"
2024-08-09 18:10:59,৪ দিনে ৫২ জেলায় সাম্প্রদায়িক হামলা হয়েছে: হিন্দু বৌদ্ধ খ্রিস্টান ঐক্য পরিষদ,"গত ৫ আগস্ট প্রধানমন্ত্রীর পদ থেকে শেখ হাসিনা পদত্যাগ করার পর ৫২ জেলায় অন্তত ২০৫টি সংখ্যালঘু নির্যাতনের ঘটনা ঘটেছে বলে জানিয়েছে বাংলাদেশ হিন্দু বৌদ্ধ খ্রিস্টান ঐক্য পরিষদ।

সংগঠনের অন্যতম সভাপতি নির্মল রোজারিও বলেন, আমরা এখন পর্যন্ত ৫২ জেলায় অন্তত ২০৫টি সংখ্যালঘু নির্যাতনের ঘটনা ঘটেছে বলে আমরা প্রাথমিকভাবে জানতে পেরেছি। আমরা আমাদের সুরক্ষা চাই। কারণ আমাদের জীবন বিপর্যস্ত অবস্থায় আছে। আমরা রাত জেগে নিজের ঘর-মন্দির পাহারা দিচ্ছি। এমন ঘটনা আমি আমার জীবনে দেখিনি। আমরা নতুন সরকারের কাছে দেশের সাম্প্রদায়িক সম্প্রীতি পুনরায় প্রতিষ্ঠার দাবি জানাই।

শুক্রবার ঢাকা রিপোর্টার্স ইউনিটির (ডিআরইউ) নসরুল হামিদ মিলনায়তনে অন্তর্বর্তী সরকারের প্রধান উপদেষ্টা ড. মুহাম্মদ ইউনূসের প্রতি বাংলাদেশ হিন্দু বৌদ্ধ খ্রিস্টান ঐক্য পরিষদের খোলা চিঠি প্রকাশ অনুষ্ঠানে তিনি এ কথা বলেন।

সংগঠনের পক্ষে সাধারণ সম্পাদক অ্যাডভোকেট রাণা দাশগুপ্ত ও বাংলাদেশ পূজা উদযাপন পরিষদের সভাপতি বাসুদেব ধর এ চিঠিতে সই করেন।

অন্তর্বর্তীকালীন সরকারের শপথ অনুষ্ঠানে শুধু পবিত্র কোরআন ব্যতীত অন্যান্য ধর্মীয় গ্রন্থ থেকে পাঠ না করার বিষয়টি নিয়ে ক্ষোভ প্রকাশ করেন পরিষদের প্রেসিডিয়াম সদস্য কাজল দেবনাথ।

তিনি বলেন, অন্যান্য ধর্মগ্রন্থ থেকে পাঠ না করার বিষয়টি আমাদের সংবিধান, মুক্তিযুদ্ধের চেতনা এবং বৈষম্যবিরোধী চেতনার বিরোধী। আমরা তীব্র ক্ষোভ প্রকাশ করছি। আশা করছি, আগামী দিনগুলোতে রাষ্ট্রীয় সব অনুষ্ঠানে প্রধান প্রধান ধর্মীয় গ্রন্থ থেকে পাঠ করা হবে।

তিনি বলেন, এখন পর্যন্ত সংখ্যালঘু সম্প্রদায়ের দেশত্যাগের সংখ্যা আমাদের কাছে জানা নেই। একটা কথা বলতে চাই, একটা মানুষ বাধ্য না হলে নিজের ভিটে, দেবালয়, তুলশীতলা ছেড়ে দেশত্যাগ করেন না। তবে অনেক হিন্দু সম্প্রদায়ের মানুষ এখন নিজের বাড়ি ছেড়ে অন্যের বাড়িতে আশ্রয় নিয়েছেন। আমি নিজেও আমার পরিচিত একজনের বাসায় থাকতে বাধ্য হচ্ছি।

তিনি আরও বলেন, যারা দেশে সংখ্যালঘু নির্যাতনের সঙ্গে জড়িত, তাদের বিচার করতে হবে। যদি রাজনৈতিক কারণে কোনো সংখ্যালঘু সম্প্রদায়ের ব্যক্তি আক্রমণের শিকার হন, সেটিও কাম্য নয়। কেউ কোনো অপরাধ করলে, তার বিচার হবে। কিন্তু তার বাড়িঘর পোড়ানো, লুটপাটের মাধ্যমে কোনো বিচার হবে না।

সংগঠনের আরেক প্রেসিডিয়াম সদস্য অ্যাডভোকেট সুব্রত চৌধুরী বলেন, সংখ্যালঘু নির্যাতন বন্ধ করার কথা সবার মুখে শুনেছি, কিন্তু বন্ধ করার কার্যকর কোনো পদক্ষেপ দেখতে পাইনি। আমাদের জাতীয় সম্পদ, ঐতিহ্য নষ্ট হচ্ছে। এটা আমাদের কাছে মোটেও কাম্য নয়।"
2024-08-09 18:06:37,ড. ইউনূসকে হিন্দু বৌদ্ধ খ্রিস্টান ঐক্য পরিষদের খোলা চিঠি,"অন্তর্বর্তী সরকারের প্রধান উপদেষ্টা শান্তিতে নোবেল বিজয়ী ড. মুহাম্মদ ইউনূসের প্রতি খোলা চিঠি দিয়েছে বাংলাদেশ হিন্দু বৌদ্ধ খ্রিস্টান ঐক্য পরিষদ। এই চিঠিতে সাম্প্রতিক পরিস্থিতিতে সারাদেশের সংখ্যালঘুদের মধ্যে ছড়িয়ে পড়া গভীর শঙ্কা, উদ্বেগ ও অনিশ্চয়তাময় অবস্থার অবসান কামনা করা হয়েছে।

আজ শুক্রবার ঢাকা রিপোর্টার্স ইউনিটির নসরুল হামিদ মিলনায়তনে হিন্দু বৌদ্ধ খ্রিস্টান ঐক্য পরিষদের সংবাদ সম্মেলনের মাধ্যমে এই খোলা চিঠি দেওয়া হয়। সংগঠনের অন্যতম সভাপতি নির্মল রোজারিও খোলা চিঠি ও লিখিত বক্তব্য উত্থাপন করেন।

প্রধান উপদেষ্টার কাছে পাঠানো চিঠিতে বলা হয়েছে, বৈষম্যবিরোধী সমাজ প্রতিষ্ঠা ও সংস্কারের লক্ষ্যে ছাত্র-জনতার অভূতপূর্ব অভ্যুত্থানে যে নবযুগের সূচনা হয়েছে, তারই পতাকা বহনের কাণ্ডারি হিসেবে আপনাকে স্বাগত জানাই, অভিনন্দিত করি। অভিনন্দন জানাই পরিবর্তনের সূচনাকারী সেই ছাত্র-জনতাকে, যারা জীবন বাজি রেখে পথে নেমেছেন, দুর্দমনীয় এক অভিযাত্রায় জাতিকে স্বপ্ন দেখিয়েছেন। অভিনন্দন জানাই জনতাকে, যারা এই স্বপ্ন-যাত্রার সাথী হয়েছেন। আমরা বিশ্বাস করি, দেশের ক্রান্তিলগ্ন উত্তরণে ছাত্র-জনতার অর্পিত দায়িত্ব মেধা-মনন এবং দেশ ও আন্তর্জাতিক অঙ্গনে অর্জিত সাফল্য কাজে লাগিয়ে জাতির প্রত্যাশা পূরণে আপনি এগিয়ে যাবেন।

এতে বলা হয়, গণঅভ্যুত্থানকে সাফল্যের শিখরে পৌঁছে দিতে যারা অকাতরে প্রাণ দিয়েছেন, আহত হয়েছেন, নির্যাতিত হয়েছেন, আমরা তাঁদের গভীরভাবে স্মরণ করি। নিহতদের পরিবার-পরিজনের প্রতি সমবেদনা জানাই, আহতদের দ্রুত আরোগ্য কামনা করি। আমরা প্রত্যেক ক্ষতিগ্রস্ত পরিবারকে যথোপযুক্ত সহায়তা প্রদানের জন্য নতুন সরকারের প্রতি দাবি জানাই। দাবি জানাই আহত ও নির্যাতিতরা যাতে দ্রুত স্বাভাবিক জীবনে ফিরতে পারেন, তার জন্য প্রয়োজনীয় ব্যবস্থা গ্রহণ করার। ছাত্র-জনতার এই আত্মদান, ত্যাগ ও সংগ্রাম বাংলাদেশে জাগরণের যে চেতনা প্রজ্বলিত করেছে, তা যেন কখনো কেউ নিভিয়ে দিতে না পারে, মুক্তিযুদ্ধ যেন পথ না হারায়।

আরও বলা হয়, জনতার এই বিজয় যখন চূড়ান্ত লক্ষ্য অভিমুখে এগিয়ে যাচ্ছে, অত্যন্ত দুঃখ ও বেদনার সঙ্গে লক্ষ করছি যে, একটি বিশেষ গোষ্ঠী সংখ্যালঘুদের বিরুদ্ধে নির্বিচারে তুলনাহীন সহিংসতা ছড়িয়ে এই অর্জনকে কালিমালিপ্ত করার ষড়যন্ত্রে মেতে উঠেছে। প্রাপ্ত সাংগঠনিক বিবরণ এবং গণ মাধ্যমের তথ্য অনুযায়ী ইতোমধ্যে অন্তত ৫২টি জেলায় এই সাম্প্রদায়িক সহিংসতায় হাজার হাজার হিন্দু পরিবার সর্বস্ব হারিয়ে নিঃস্ব হয়ে গেছে। অনেক মন্দির হামলার পর পুড়িয়ে দেওয়া হয়েছে, অনেক মহিলা নিগৃহীত হয়েছেন। কয়েকটি স্থানে হত্যার ঘটনাও ঘটেছে। আক্রান্ত হয়েছে অন্য সংখ্যালঘুরাও। মূলত ৫ আগস্ট থেকে এই সাম্প্রদায়িক পরিস্থিতি সৃষ্টি হয়েছে, যা এখনও অব্যাহত রয়েছে। সারা দেশের সংখ্যালঘুদের মধ্যে গভীর শঙ্কা, উদ্বেগ ও অনিশ্চয়তা ছড়িয়ে পড়েছে। এই পরিস্থিতি আন্তর্জাতিকভাবেও বাংলাদেশকে প্রশ্নবিদ্ধ করছে। আমরা অবিলম্বে এই অবস্থার অবসান চাই।

খোলা চিঠিতে বলা হয়, এই পরিস্থিতি আমরা রাষ্ট্রপতি, সেনাপ্রধান, সংগ্রামী ছাত্র নেতৃত্ব এবং বিভিন্ন রাজনৈতিক দলের সম্মানিত নেতৃবৃন্দের কাছে আমাদের বর্তমান সীমাবদ্ধতা সত্ত্বেও জানানোর চেষ্টা করেছি। তারাও তাদের বক্তব্য-ভাষণে সংখ্যালঘুদের ওপর হামলা বন্ধের আহবান জানিয়েছেন। কিন্তু দুঃখজনক হলেও সত্যি গত তিন দিন ধরে গভীর শূন্যতার মধ্যে পরিস্থিতির আরও অবনতি হয়েছে। আর্তনাদ প্রলম্বিত হচ্ছে।

সবশেষে বলা হয়, অন্তর্বর্তী সরকারের দায়িত্ব গ্রহণের সূচনালগ্নেই আপনার কাছে অত্যন্ত বিনীতভাবে আমাদের উদ্বেগ ও বেদনার জায়গাটি তুলে ধরছি এই প্রত্যাশায় যে, আপনি এবং আপনার সরকার সর্বোচ্চ গুরুত্ব দিয়ে এই সংকট নিরসনে দ্রুত পদক্ষেপ নেবেন, যাতে ছাত্র-জনতার বিজয় কলুষিত না হয়। ধর্মীয় জাতিগত সংখ্যালঘু সম্প্রদায়ের এই রক্তক্ষরণের অবসান ঘটে।

সংবাদ সম্মেলনে গত ৫ আগস্ট প্রধানমন্ত্রীর পদ থেকে শেখ হাসিনার পদত্যাগ ও দেশত্যাগের পর থেকে ৮ আগস্ট পর্যন্ত সারাদেশে সংখ্যালঘু সম্প্রদায়ের ওপর হামলা-নির্যাতন-হত্যার পরিসংখ্যান তুলে ধরা হয়।

এ সময় হিন্দু বৌদ্ধ খ্রিস্টান ঐক্য পরিষদের অন্যতম সভাপতি অধ্যাপক ড. নিম চন্দ্র ভৌমিক, প্রেসিডিয়াম সদস্য কাজল দেবনাথ, অ্যাডভোকেট সুব্রত চৌধুরী, রঞ্জন কর্মকার, বাংলাদেশ পূজা উদযাপন পরিষদের সভাপতি বাসুদেব ধর প্রমুখ উপস্থিত ছিলেন। পরিচালনা করেন ঐক্য পরিষদের যুগ্ম সাধারণ সম্পাদক মনীন্দ্র কুমার নাথ।"
2024-08-09 18:01:52,পুলিশ সদস্যদের সাময়িক বরখাস্তের আদেশ প্রত্যাহার,"পুলিশের সব ইউনিটের পুলিশ সদস্যদের সাময়িক বরখাস্তের আদেশ প্রত্যাহার করার জন্য নির্দেশনা দিয়েছে পুলিশ সদর দপ্তর। শুক্রবার পুলিশ সদরদপ্তরের অতিরিক্ত ডিআইজি (ডিঅ্যান্ডপিএস-১) বেলাল উদ্দিন স্বাক্ষরিত এক চিঠিতে এ নির্দেশনা দেওয়া হয়েছে।

এতে বলা হয়, আপনার ইউনিট/অধীন ইউনিটে প্রশাসনিক কারণে সাময়িক বরখাস্তকৃত পুলিশ সদস্যদের (কনস্টেবল থেকে এসআই/সমপদমর্যাদা এবং ডিএমপির ক্ষেত্রে পুলিশ পরিদর্শক পদমর্যাদা পর্যন্ত) সাময়িক বরখাস্তের আদেশ প্রত্যাহার করার জন্য নির্দেশক্রমে অনুরোধ করা হলো।

চিঠিতে আরও বলা হয়, এই নির্দেশনা আদালতের আদেশ এবং ফৌজদারি মামলাজনিত কারণে সাময়িক বরখাস্ত পুলিশ সদস্যদের ক্ষেত্রে প্রযোজ্য হবে না।"
2024-08-09 17:55:07,বাড়ি পুড়িয়ে দেওয়ার গুজব নিয়ে যা বললেন লিটন,"ছাত্র-জনতার গণঅভ্যুত্থানের মুখে শেখ হাসিনা পদত্যাগ করে বাংলাদেশ ছাড়াড় পর সরকারের মন্ত্রী, এমপি ও নেতাকর্মীদের বাড়িতে হামলা করে দুর্বৃত্তরা। বাদ যায়নি বাংলাদেশ ক্রিকেট দলের সাবেক অধিনায়ক ও নড়াইল-২ আসনের এমপি মাশরাফি বিন মর্তুজার বাড়িও।

যদিও ভারতীয় কিছু মিডিয়া এটি নিয়ে মিথ্যাচার শুরু করে। তারা লিটনের নাম দিয়ে মাশরাফির বাড়ি পোড়ার ছবি ও ভিডিও দিয়ে প্রতিবেদন প্রকাশ করতে থাকে। যেখানে বলা হয় দুর্বৃত্তরা লিটনের বাড়ি পুড়িয়ে দিয়েছে। এতে করে অনেকে সামাজিক যোগাযোগ মাধ্যমে তীব্র নিন্দা জানান। এতে বাংলাদেশ সম্পর্কে বহির্বিশ্বে বিরুপ প্রতিক্রিয়া তৈরি হয়। যদিও পরে দেশটির অনেক মিডিয়া সত্যটি তুলে ধরে।

এবার সত্য তুলে ধরলেন লিটন দাসও। শুক্রবার ৯ আগস্ট দুপুরে নিজের ফেসবুক অ্যাকাউন্টে এক বার্তায় গুজবে কান না দিতে অনুরোধ করেছেন জাতীয় দলের এই উইকেটরক্ষক ব্যাটার।

তার স্ট্যাটাসটি হুবুহু তুলে দেওয়া হলো-

প্রিয় দেশবাসী, সকলের প্রতি শ্রদ্ধা রেখে একটি বিষয় অবগত করতে চাই। সাম্প্রতিক কালে বিভিন্ন মিডিয়াতে একটি খবর প্রচার হয়েছে আমাদের বাড়িতে হামলার ঘটনা নিয়ে, যার কোন সত্যতা নেই। কেউ এইসব গুজবে কান দিবেন না। আমি এবং আমার পরিবার এখন পর্যন্ত সম্পূর্ণ নিরাপদে রয়েছি। আমি বিশ্বাস করি আমাদের দেশ একটি অসাম্প্রদায়িক দেশ। এই দেশে আমরা সকল ধর্ম, বর্ণ নির্বিশেষে যেন একসাথে সামনে এগিয়ে যেতে পারি সেটাই এখন আমাদের একমাত্র মূলমন্ত্র হওয়া উচিত। আমার দিনাজপুরবাসীসহ পুরো দেশ একে অন্যের রক্ষায় যেভাবে নিয়োজিত ছিলেন সেটা সত্যিই প্রশংসনীয় এবং আমি কৃতজ্ঞ। আমি আশা করবো ভবিষ্যতেও আমরা সবাই একসাথে থাকবো এবং সকল ধরনের সহিংসতা থেকে দূরে রাখবো এই দেশটাকে । কারণ দেশটা আমাদের সবার।"
2024-08-09 17:53:08,পাইকগাছা বিএনপির সাধারণ সম্পাদককে শোকজ,"খুলনার পাইকগাছার হিন্দু ব্যবসায়ী শিবপদ মণ্ডলের বাড়িতে অতর্কিত হামলা চালিয়ে ব্যাপক লুটপাট, ভাঙচুর ও অগ্নিসংযোগের অভিযোগে উপজেলা বিএনপির সাধারণ সম্পাদক এস এম এনামুল হককে শোকজ করেছে খুলনা জেলা বিএনপি। কারণ দর্শানো নোটিশ প্রাপ্তির পাঁচদিনের মধ্যে লিখিত জবাব দিতে নির্দেশ দেওয়া হয়েছে।

বৃহস্পতিবার (৮ আগস্ট) রাতে খুলনা জেলা বিএনপির আহ্বায়ক আমীর এজাজ খান ও সদস্যসচিব এস এম মনিরুল হাসান বাপ্পী স্বাক্ষরিত নোটিশে এসব তথ্য জানানো হয়েছে।

নোটিশে বলা হয়েছে, পাইকগাছা উপজেলা বিএনপির সাধারণ সম্পাদক এনামুল হক লোকজন দিয়ে সোলাদানা ইউনিয়নের হিন্দু সম্প্রদায়ের ব্যবসায়ী শিবপদ মণ্ডলের বাড়িতে হামলা করে ১৪-১৫ ভরি স্বর্ণালঙ্কার, নগদ ৪০ হাজার টাকা নিয়ে বাড়িতে আগুন ধরিয়ে দেয়। যাতে বাড়ির সমস্ত জিনিসপত্র পুড়ে যায়। বাড়ির সামনে রাখা শিবপদ মণ্ডলের মাইক্রোবাসটিও জ্বালিয়ে দেয়।

শিবপদ মণ্ডল বিএনপিকে জানান, তার ক্ষতির পরিমান ২৮ থেকে ৩০ লাখ টাকা। এছাড়া বহু হিন্দু বাড়িতে হামলা করে লুটপাট করিয়েছেন, যারা ভয়ে মুখ খুলতে সাহস পাচ্ছেন না।

পাইকগাছা উপজেলা বিএনপির সাবেক যুগ্ম-আহ্বায়ক আব্দুল মজিদ গোলদারকে মারধর করেছেন। এর আগেও বহুবার জ্যেষ্ঠ বিএনপি নেতা মজিদকে লাঞ্চিত ও মারধর করেছেন। এসব ঘটনার প্রেক্ষাপটে পাইকগাছা উপজেলা বিএনপির সাধারণ সম্পাদক এনামুল হককে শোকজ করা হয়েছিল। জবাবে ভবিষ্যতে এ ধরনের কর্মকাণ্ড না করার অঙ্গীকার করেছিলেন।

নোটিশে আরও বলা হয়, আপনার নির্দেশে আপনার লোকজন তাঁতীদল পাইকগাছা উপজেলার যুগ্ম-আহ্বায়ক মনিরের বাসায় হামলা করে, মোটা অংকের টাকা দাবি করেছে। লতা ইউনিয়ন বিএনপির যুগ্ম-সম্পাদক খোকন গাজী ও তার ছেলে ইকবাল গাজীকে আপনার লোকজন লাঠি দিয়ে বেদম প্রহার করেছে। পাইকগাছা উপজেলার লস্কর ইউনিয়ন বিএনপির কর্মী হায়দার মোল্লা ও তার ভাই মতিয়ার মোল্লাকে আপনার নির্দেশে লাঞ্চিত ও মারধর করা হয়েছে। তাদের অপরাধ ছিল, তারা উপজেলা বিএনপির সভাপতির সঙ্গে রাজনীতি করেন।

দীর্ঘ ১৭ বছর রাজপথে থাকা সমস্ত ত্যাগী কর্মীদের ওপর আপনার নির্দেশে লোকজন মারধর, ভাঙচুর, লুটপাট ও অগ্নিসংযোগ করে ত্রাসের রাজত্ব কায়েম করেছেন। প্রাক্তন সেনা সদস্য নজরুল ইসলামকে ইউএনও অফিসের মধ্যে অকথ্য ভাষায় গালিগালাজ করেছেন এবং ইউএনও অফিসের বাইরে লাঞ্চিত ও মারধর করেছেন। আরও অনেকে আছে, যারা ভয়ে মুখ খুলতে সাহস পাচ্ছেন না। আপনার এসব কর্মকাণ্ড স্পষ্ট দলীয় শৃংখলাপরিপন্থি। অত্রএব কেন আপনার বিরুদ্ধে সাংগঠনিক ব্যবস্থা গ্রহণ করা হবে না, তা পত্র প্রাপ্তির পাঁচদিনের মধ্যে লিখিত জবাব দেওয়ার জন্য নির্দেশ প্রদান করা হলো।"
2024-08-09 17:49:29,পুলিশের কার্যক্রম শুরু করতে থানা পরিদর্শনে পুলিশ সুপার,"ফরিদপুরে থানা পুলিশের কার্যক্রম শুরু করতে ক্ষতিগ্রস্ত থানা পরিদর্শন করেছেন ঊর্ধ্বতন কর্মকর্তারা। আজ শুক্রবার বেলা ১২টার দিকে পুলিশ সুপার মোহম্মদ মোর্শেদ আলমের নেতৃত্বে কোতোয়ালী থানা ঘুরে দেখেন তারা।

বৈষম্য-বিরোধী ছাত্র আন্দোলন ও সরকার পতন ঘিরে চলমান পরিস্থিতিতে জেলার সদরপুর, মধুখালী ও কোতোয়ালী থানায় বিক্ষোভকারীরা ব্যাপক ভাঙচুর, অগ্নিসংযোগ করা হয়। এতে থানার প্রতিটি কক্ষ, পুলিশের গাড়ি ও মামলার নথিপত্র আগুনে পুড়ে ভস্মীভূত হয়।

পুলিশ সুপার মোহম্মদ মোর্শেদ আলম বলেন, চলমান পরিস্থিতিতে পুলিশের সঙ্গে নৃশংস আচরণ করা হয়েছে। পুলিশের মনোবল ভেঙ্গে গেছে। সকলের সহযোগিতায় আবার কার্যক্রম শুরু করার চেষ্টা করছি। জেলার তিনটি থানায় ব্যাপক ভাঙচুর ও অগ্নিসংযোগ করা হয়। আসবাবপত্র ও নথিপত্র পুড়ে গেছে। অস্ত্র লুট করা হয়েছে। বাকী ছয়টি থানা অক্ষত আছে। সেগুলোতে পুলিশের স্বাভাবিক কার্যক্রম চলমান থাকবে।

এ সময় উপস্থিত ছিলেন অতিরিক্ত পুলিশ সুপার ইমদাদ হোসেন, অতিরিক্ত পুলিশ সুপার শৈলেন চাকমা, কোতোয়ালী থানার ভারপ্রাপ্ত কর্মকর্তা মো. হাসানুজ্জামান, ফরিদপুর প্রেসক্লাবের সভাপতি কবিরুল ইসলাম সিদ্দিকী, সাধারণ সম্পাদক মাহবুবুল ইসলাম পিকুল, ফরিদপুর জেলা বিএনপির আহ্বায়ক অ্যাডভোকেট সৈয়দ মোদাররেস আলী ইচ্ছা, মহানগর যুবদলের সভাপতি বেনজির আহমেদ তাবিজ, বৈষম্যবিরোধী ছাত্র আন্দোলনের নেতা হৃদয় প্রমুখ।"
2024-08-09 17:33:29,চট্টগ্রাম কারাগারের পরিস্থিতি নিয়ন্ত্রণে,"চট্টগ্রাম কেন্দ্রীয় কারাগারের পরিস্থিতি নিয়ন্ত্রণে রয়েছে। বিজিবি ও সেনাবাহিনীর সদস্যরা এসে পরিস্থিতি নিয়ন্ত্রণে এনেছেন।

শুক্রবার বিকেলে চট্টগ্রাম কেন্দ্রীয় কারাগারের সিনিয়র জেল সুপার মুহাম্মদ মঞ্জুর হোসেন এ তথ্য নিশ্চিত করেছেন।

তিনি বলেন, দুর্ধর্ষ বন্দিরা সেলে থাকে, সেখানে কোনো সমস্যা হয়নি। সাধারণ ওয়ার্ডের বন্দিরা বিক্ষোভ করেছিল। তারা কারাগারের প্রধান ফটক ভেঙে পালানোর চেষ্টা করে। কারাগারের আশপাশে বিজিবি ও সেনাবাহিনীর সদস্যরা ছিলেন। তারা এসে পরিস্থিতি নিয়ন্ত্রণে এনেছেন। এখন পরিস্থিতি স্বাভাবিক।

এর আগে দুপুর পৌনে ২টার দিকে নগরীর কোতোয়ালি থানার লালদিঘীপাড়ে কারাগারে বিক্ষোভ করেন বন্দিরা। ওই সময় বাইরে থেকে গুলির শব্দ শোনা যায়।

নাম প্রকাশ না করার শর্তে এক কারারক্ষী বলেন, জুমার নামাজের পর মুক্তির দাবিতে বিক্ষোভ শুরু করেন বন্দিরা। এক পর্যায়ে কারা ফটক ভেঙে বের হওয়ার চেষ্টা করেন তারা। কারারক্ষীরা বিদ্রোহ দমনের চেষ্টা করেন। খবর পেয়ে সেনা সদস্যরা আসেন। পরিস্থিতি নিয়ন্ত্রণে ফাঁকা গুলি ছোড়েন তারা।

তিনি আরও জানান, গত কয়েক দিনে হাজারখানেক রাজনৈতিক নেতাকর্মীকে জামিনে মুক্তি দেওয়া হয়েছে। এখন কারাগারে তেমন রাজনৈতিক নেতাকর্মী নেই বললেই চলে। কারাগারে পার্বত্য চট্টগ্রামের সশস্ত্র গোষ্ঠী কুকি চিন ন্যাশনাল ফ্রন্ট ও বিভিন্ন জঙ্গি সংগঠনের সদস্যরা রয়েছেন। তারা মুক্তির জন্য বিক্ষোভ করেছিল।"
2024-08-09 17:11:48,ফরিদপুরে সংখ্যালঘু সম্প্রদায়ের নিরাপত্তার আশ্বাস সেনাবাহিনীর,"ফরিদপুরে সংখ্যালঘু সম্প্রদায়ের সার্বিক নিরাপত্তা প্রদানের আশ্বাস দিয়েছেন ফরিদপুর জেলায় দায়িত্বরত সেনাবাহিনীর লেফটেন্যান্ট কর্নেল নাহিদুল আমিন শেখ। আজ শুক্রবার দুপুরে ফরিদপুর সার্কিট হাউজে ফরিদপুর হিন্দু ও খ্রিস্টান সম্প্রদায়ের প্রধানদের সঙ্গে এক মতবিনিময় সভায় তিনি এ আশ্বাস দেন।

এ সময় সংখ্যালঘু সম্প্রদায়ের পক্ষ থেকে সেনাবাহিনীকে জানানো হয় জেলার সার্বিক পরিস্থিতি। এ সময় তিনি ধৈর্য ধরে তাদের কথা শুনেন এবং পরিস্থিত উত্তরণে করণীয় ভূমিকা নেবেন বলে জানান।

এ সময় অন্যদের মধ্যে উপস্থিত ছিলেন সহকারী কমিশনার ও এক্সিকিউটিভ ম্যাজিস্ট্রেট এ এস এম শাহাদাত হোসেন, ফরিদপুর জেলা আইনজীবী সমিতির সাবেক সাধারণ সম্পাদক অ্যাডভোকেট মানিক মজুমদার, জেলা পূজা কমিটির সাধারণ সম্পাদক বিধান কুমার সাহা, জেলা হিন্দু-বৌদ্ধ -খ্রিস্টান ঐক্য পরিষদের সদস্য সচিব সত্যজিৎ মুখার্জী, জেলা পূজা কমিটির সহ-সভাপতি অসীম কুমার সাহা, তাপস কুমার সাহা, সুকেশ সাহা, সঞ্জিব দাস, যুগ্ম সম্পাদক অজয় কুমার রায়, দপ্তর সম্পাদক অ্যাডভোকেট তুষার কান্তি, শহর পূজা কমিটির সভাপতি রাম দত্ত, সাধারণ সম্পাদক শ্যামল কুমার কর্মকার, কোতোয়ালী পূজা কমিটির সাধারণ সম্পাদক অ্যাডভোকেট চিরঞ্জীব রায়, খ্রিষ্টান মিশনের প্রধান পল বিশ্বাস, ফরিদপুর শ্রীঅঙ্গনের সাধারণ সম্পাদক নিকুঞ্জ বন্ধু ব্রহ্মচারীসহ ফরিদপুর ইসকনের প্রধান, ফরিদপুর খ্রিস্টান মিশনের প্রধান, সঞ্জয় কুমার প্রমুখ‌।

পরে তিনি ফরিদপুরের হিন্দু অধ্যুষিত এলাকায় টহল জোরদার ও যে কোনো প্রয়োজনে তাকে জানানোর অনুরোধ করেন।"
2024-08-09 17:05:39,"৯ দলের টুর্নামেন্টে বাংলাদেশের ম্যাচ কবে, কখন?","আজ থেকে অস্ট্রেলিয়ার ডারউইনে শুরু হচ্ছে টপ এন্ড টি-টোয়েন্টি সিরিজ। দেশটির ঘরোয়া এই ২০ ওভারের প্রতিযোগিতায় বিগ ব্যাশের দলগুলোর সঙ্গে খেলবে বাংলাদেশ এইচপি, পাকিস্তান শাহীনস। মোট ৯টি দল খেলবে এই টুর্নামেন্টে। এখানে খেলবে পাঁচবারের বিগ ব্যাশ লিগ (বিবিএল) চ্যাম্পিয়ন পার্থ স্কর্চার্স, অ্যাডিলেড স্ট্রাইকার্স এবং তাসমানিয়ান টাইগার্স।

৯ দলের এই টুর্নামেন্টে বাংলাদেশের নেতৃত্ব দেবেন আকবর আলি। তার নেতৃত্বে লিগ পর্বে বাংলাদেশ ৬টি ম্যাচ খেলবে ভিন্ন-ভিন্ন দলের বিপক্ষে। বাংলাদেশ তাদের প্রথম ম্যাচ খেলবে মেলবোর্ন রেনেগেডস একাডেমির বিপক্ষে, ১১ আগস্ট তারিখে সকাল ৬:৩০ মিনিট।

বাংলাদেশ দ্বিতীয় ম্যাচ খেলবে ১২ আগস্ট হোবার্ট হারিকেন্সের বিপক্ষে দুপুর ২:৩০ মিনিটে। ১৪ আগস্ট সকাল ৯:৩০ মিনিটে অ্যাডিলেড স্ট্রাইকার্স, ১৫ আগস্ট সকাল ৯:৩০ মিনিটে অস্ট্রেলিয়ান ক্যাপিটাল টেরিটরি, পরদিন দুপুর ২:৩০ মিনিটে পাকিস্তান শাহীনস, ও ১৭ আগস্ট পার্থ স্কর্চার্সের বিপক্ষে সকাল ১০:৩০ মিনিটে খেলবে বাংলাদেশ।

রাউন্ড রবিন পর্বে ২৭টি খেলা হবে ৯ থেকে ১৭ আগস্ট পর্যন্ত। টুর্নামেন্টের দুই সেমিফাইনাল ও ফাইনাল ম্যাচের জন্য সময় নির্ধারণ করা হয়েছে ১৮ আগস্ট। বাংলাদেশ এইচপি দল অস্ট্রেলিয়া ত্যাগ করবে ১৯ আগস্ট।

বাংলাদেশ এইচপি স্কোয়াড: তানজিদ হাসান তামিম, জিশান আলম, পারভেজ হোসেন ইমন, আফিফ হোসেন ধ্রুব, শামীম হোসেন পাটোয়ারী, আরিফুল ইসলাম, আকবর আলি (অধিনায়ক), ওয়াসি সিদ্দিকী, রাকিবুল হাসান, আলিস আল ইসলাম, মাহফুজুর রহমান রাব্বি (সহ অধিনায়ক), আবু হায়দার রনি, মুকিদুল ইসলাম মুগ্ধ, রিপন মন্ডল, মারুফ মৃধা।"
2024-08-09 17:02:14,"জামালপুর কারাগারে বিদ্রোহের চেষ্টা, নিহত ৬, জেলারসহ আহত ১৮","জামালপুর জেলা কারাগারে বন্দীদের বিদ্রোহ ও অগ্নিকাণ্ড ঘটিয়ে বের হওয়ার চেষ্টার সময় দু’পক্ষের সংঘর্ষে ৬ জন নিহত হয়েছেন। এ ঘটনায় জেলারসহ আহত হয়েছেন ১৮ জন। আহতদের মধ্যে ৪ জন বন্দী এবং ১৪ জন কারারক্ষী।

শুক্রবার (৯ আগস্ট) দুপুর ১২টার দিকে জামালপুর জেলা কারাগারের জেলার আবু ফাতাহ হতাহতের বিষয়টি নিশ্চিত করেছেন। নিহত বন্দিরা হলেন- আরমান, রায়হান, শ্যামল, ফজলে রাব্বি বাবু, জসিম ও রাহাত। তারা সবাই জামালপুর সদর উপজেলার বাসিন্দা। আহতরা জামালপুর জেনারেল হাসপাতাল ও ময়মনসিংহ মেডিকেল কলেজে চিকিৎসাধীন রয়েছে।

কারারক্ষক আবু ফাতাহ বলেন, শুক্রবার দুপুরে কারাগারের ভেতরে কারাবিদ্রোহ নিয়ে বন্দীদের মধ্যে মতবিরোধ সৃষ্টি হয়। এক পর্যায়ে দু’পক্ষের মধ্যে সংঘর্ষ বাধে। এ সময় একপক্ষের বন্দীরা কারাগার থেকে বের হওয়ার চেষ্টা করে। পরিস্থিতি নিয়ন্ত্রণে ফাঁকা গুলি করেন কারারক্ষীরা। এ সময় বিক্ষুব্ধ বন্দীরা কারাগারের ভেতরে দু’টি ভবন, জেলারের কক্ষ ও প্রধান গেইটের ভেতরে গেট ভাঙচুরের পর অগ্নিসংযোগ করে।

এ সময় বন্দিদের কাছে জিম্মি হয়ে পড়েন ১৩ কারারক্ষী। পরে সেনাবাহিনী এসে পরিস্থিতি নিয়ন্ত্রণে আনে। রাতে কারারক্ষীদের ফেরত দেয় বন্দীরা। ভোর রাতে পরিস্থিতি পুরোপুরি নিয়ন্ত্রণে নেয় সেনাবাহিনী। বন্দী দু’গ্রুপের মধ্যে সংঘর্ষ ও পালানোর সময় কারারক্ষীদের প্রতিরোধের সময় সৃষ্ট সংঘর্ষে বন্দীরা মারা গেছেন বলে ধারণা করছেন কারারক্ষক আবু ফাতাহ।

তিনি বলেন, জামালপুর কারাগারে বন্দি রয়েছেন ৬৬৯ জন। এর মধ্যে সাজাপ্রাপ্ত আসামি ১০০ জন।"
2024-08-09 16:57:43,"একমাত্র অর্জন, এটাই আমার চিন্তা: সালমান মুক্তাদির","বৈষম্যবিরোধী ছাত্র আন্দোলনে একাত্মতা ঘোষণা করে শুরু থেকে শিক্ষার্থীদের পাশে ছিলেন অনেক কনটেন্ট ক্রিয়েটর, মডেল-অভিনয়শিল্পী। এমনকি রাজপথে নেমে শিক্ষার্থী হত্যা এবং সহিংসতার বিরুদ্ধে রুখে দাঁড়িয়েছেন তাঁরা। তাদের মধ্যে অন্যতম সালমান মুক্তাদির। শুধু সামাজিক যোগাযোগমাধ্যমেই পোস্ট দিয়ে ক্ষ্যান্ত হননি, নেমেছেন রাজপথের আন্দোলনেও। শিক্ষার্থীদের সরাসরি নানাভাবে সহযোগিতা করেছেন তিনি।

আজ সালমানের জন্মদিন। ১৯৯৩ সালের ৯ আগস্ট জন্মগ্রহণ করেন জনপ্রিয় এই সোশ্যাল মিডিয়া ইনফ্লুয়েন্সার।

নানা কারণে সালমানের এবারের জন্মদিনটাও বিশেষভাবে ভক্তদের কাছে গুরুত্বপূর্ণ। বিশেষ এই দিনটি উপলক্ষে ও আন্দোলনের সময়ে সালমানের বিভিন্ন সেবামূলক কাজের ছবি দিয়ে ভিডিও বানিয়ে তাঁকে জন্মদিনের শুভেচ্ছা জানিয়েছেন প্রান্ত নামের একজন ভক্ত।

সালমানকে শুভেচ্ছা জানিয়ে দেওয়া পোস্টে সালমানকে সাধুবাদও জানাচ্ছেন সবাই। সেই ভিডিও শেয়ার করে ভক্তকে ধন্যবাদও জানিয়েছেন সালমান।

জন্মদিনে সালমান লিখেছেন, ‘আমি বারবার বলতে চাই, আমাকে এভাবে প্রশংসা করার প্রয়োজন নেই। আমি একদম অপ্রস্তুত হয়ে যাই। আমি সত্যি জানি না কীভাবে এসবের প্রতিক্রিয়া দেখাতে হবে। বিশেষ করে আমি কিছু পাওয়ার জন্য কিছু করিনি। আমার কনটেন্ট দেখে মানুষ ভালো সময় কাটায়। এটাই আমার একমাত্র অর্জন। এটাই আমার চিন্তা। সে কারণে আমাকে প্রশংসা এবং ধন্যবাদ জানানোর প্রয়োজন নেই। কারণ, আমি আসলেই জানি না এগুলোর প্রতিক্রিয়া কীভাবে দেখাতে হয়। সবাইকে ধন্যবাদ এবং ভিডিওটি অনেক সুন্দর।’"
2024-08-09 16:48:42,পাকিস্তানে যাওয়ার আগে যা বললেন নির্বাচক রাজ্জাক,"পাকিস্তানের উদ্দেশে দেশ ছেড়েছে বাংলাদেশ ‘এ’দল। গত ৬ আগস্ট পাকিস্তান সফরে যাওয়ার কথা ছিল। তবে দেশের পরিস্থিতি স্বাভাবিক না থাকায় নির্দিষ্ট সময়ে যেতে পারেননি ক্রিকেটাররা। শুক্রবার, ৯ আগস্ট সকালে পাকিস্তানের উদ্দেশে দেশ ছেড়েছেন তারা। সেখানে পাকিস্তান শাহিনসের বিপক্ষে চার দিনের টেস্ট ম্যাচ এবং তিনটি ওয়ানডে ম্যাচের আয়োজন করেছে বিসিবি।

দেশ ছাড়ার আগে বিমানবন্দরে গণমাধ্যমের মুখোমুখি হয়েছিলেন বিসিবির নির্বাচক আব্দুর রাজ্জাক। দেশের বর্তমান পরিস্থিতিতে পাকিস্তানের বিপক্ষে খেলা নিয়ে তিনি বলেন, আমাদের জন্য নতুন চ্যালেঞ্জ বলে কিছু নেই। প্রতিটি দিনই চ্যালেঞ্জিং। প্রতিটি সিরিজ, প্রতিটি খেলা আমাদের নতুনভাবে শুরু করতে হয়। আমি মনে করি, সবকিছুই চ্যালেঞ্জিং।

তিনি আরও বলেন, ‘এখন খুব একটা বাজে অবস্থায় নাই দেশের পরিস্থিতি। একটা অশান্তি ছিল দেখে আমাদের খেলা কিছুটা পিছিয়েছে। সাধারণত রাজনৈতিক কোন প্রভাব আমাদের ক্রিকেটে পড়ে না। ক্রিকেট ক্রিকেটের গতিতে এগিয়ে যায়। সবগুলো খেলাই আসলে। ওটার সঙ্গে চ্যালেঞ্জের কোনও কথা না। চ্যালেঞ্জ হচ্ছে আমাদের ক্রিকেটটাই। যখন আমরা যেখানে খেলতে যাই সেটাই আমাদের জন্য চ্যালেঞ্জিং।’

পাকিস্তানে পৌঁছে দুইদিন অনুশীলন করার পর ১৩ আগস্ট প্রথম টেস্টে পাকিস্তান শাহিনসের বিপক্ষে মাঠে নামবেন মুশফিকুর রহিমরা। এরপর ২০ আগস্ট থেকে শুরু হবে দ্বিতীয় টেস্ট। তিন ম্যাচ ওয়ানডে সিরিজের প্রথমটিতে আগামী ২৬ আগস্ট পাকিস্তান শাহিনসের মুখোমুখি হবে বাংলাদেশ ‘এ’ দল। ওয়ানডে সিরিজের বাকি দুটি ম্যাচ অনুষ্ঠিত হবে ২৮ এবং ৩০ ২৮ আগস্ট। এই সফরের সবকটি ম্যাচই হবে ইসলামাবাদে।"
2024-08-09 16:43:20,"অন্তর্বর্তী সরকারের ‍উপদেষ্টাদের পরিচয়, কে পেলেন কোন মন্ত্রণালয়","নোবেল বিজয়ী অর্থনীতিবিদ ড. মুহাম্মদ ইউনূসের নেতৃত্বে ৮ আগস্ট অন্তর্বর্তী সরকার গঠিত হয়। দেখে নিন, বিভিন্ন মন্ত্রণালয়/বিভাগের দায়িত্ব কারা পেলেন৷ ফটো ফিচারটি প্রকাশ করেছে জার্মানভিত্তিক সংবাদমাধ্যম ডয়েচে ভেলে।

ড. মুহাম্মদ ইউনূস

অন্তর্বর্তী সরকারের প্রধান হিসাবে ৮ আগস্ট রাতে দায়িত্ব নিয়েছেন নোবেলজয়ী অর্থনীতিবিদ ড. মুহাম্মদ ইউনূস৷ ১৯৮৩ সালে গ্রামীণ ব্যাংক প্রতিষ্ঠান করেন৷ ক্ষুদ্র ঋণের মাধ্যমে গ্রামীণ নারীদের দারিদ্র্য বিমোচনের জন্য ২০০৬ সালে ড. ইউনূস ও গ্রামীণ ব্যাংক শান্তিতে নোবেল পুরস্কার পান৷ তার অধীনে থাকছে ২৭টি মন্ত্রণালয় ও বিভাগ৷ এর মধ্যে রয়েছে মন্ত্রিপরিষদ বিভাগ ও সশস্ত্র বিভাগ৷

কথা বলছেন ড. ইউনূস

এছাড়া তিনি প্রতিরক্ষা, শিক্ষা, সড়ক পরিবহন ও সেতু মন্ত্রণালয়, খাদ্য, গৃহায়ণ ও গণপূর্ত, ভূমি, বস্ত্র ও পাট, কৃষি, বিজ্ঞান ও প্রযুক্তি, রেলপথ, জনপ্রশাসন, বিদ্যুৎ, জ্বালানি ও খনিজ সম্পদ মন্ত্রণালয়, নৌ-পরিবহন, পানি সম্পদ, মহিলা ও শিশু বিষয়ক মন্ত্রণালয় এবং দুর্যোগ ব্যবস্থাপনা ও ত্রাণ মন্ত্রণালয়, তথ্য ও সম্প্রচার মন্ত্রণালয়, প্রবাসী কল্যাণ ও বৈদেশিক কর্মসংস্থান, বাণিজ্য, শ্রম ও কর্মসংস্থান, সংস্কৃতি বিষয়ক মন্ত্রণালয়, বেসামরিক বিমান পরিবহন ও পর্যটন, মুক্তিযুদ্ধ বিষয়ক মন্ত্রণালয়, পার্বত্য চট্টগ্রাম বিষয়ক মন্ত্রণালয় ও প্রাথমিক ও গণশিক্ষা মন্ত্রণালয়ের দায়িত্বে থাকবেন৷

সালেহউদ্দিন আহমেদ

নতুন সরকারের অর্থ মন্ত্রণালয় এবং পরিকল্পনা মন্ত্রণালয়ের দায়িত্ব পেয়েছেন তিনি৷ বাংলাদেশ ব্যাংকের সাবেক গভর্নর হিসাবে দায়িত্ব পালন করেছেন ৷ ১৯৭০ সালে ঢাকা বিশ্ববিদ্যালয়ে অর্থনীতিতে স্নাতোকত্তর৷ পাকিস্তানের কেন্দ্রীয় প্রশাসনে সিভিল সার্ভিস অব পাকিস্তান (সিএসপি) ক্যাডারে যোগ দেন। ১৯৭৮ সালে ক্যানাডার হ্যামিল্টন শহরে অবস্থিত ম্যাকমাস্টার বিশ্ববিদ্যালয় থেকে অর্থনীতিতে পিএইচডি ডিগ্রি লাভ করেন৷

কথা বলছেন সালেহউদ্দিন আহমেদ

ড. আসিফ নজরুল

অন্তর্বর্তীকালীন সরকারে আইন, বিচার ও সংসদ বিষয়ক মন্ত্রণালয়ের দায়িত্ব পেয়েছেন তিনি৷ ঢাকা বিশ্ববিদ্যালয়ের আইন বিভাগের অধ্যাপক৷ এছাড়া তিনি একজন কথাসাহিত্যিক, রাজনীতি-বিশ্লেষক, সংবিধান বিশেষজ্ঞ ও কলামিস্ট। বৈষম্যবিরোধী ছাত্র আন্দোলনের পুরোটা সময়জুড়ে শিক্ষার্থীদের পাশে ছিলেন তিনি৷

ছবির জন্য পোজ দিচ্ছেন ড. আসিফ নজরুল

আদিলুর রহমান খান

অন্তর্বর্তী সরকারে শিল্প মন্ত্রণালয়ের দায়িত্বে থাকছেন তিনি৷ একজন মানবাধিকার কর্মী এবং মানবাধিকার সংস্থা অধিকারের প্রতিষ্ঠাতা। তিনি একজন আইনজীবী এবং সাবেক ডেপুটি অ্যাটর্নি জেনারেল হিসাবেও দায়িত্ব পেয়েছেন৷

বক্তব্য রাখছেন আদিলুর রহমান খান

এ এফ হাসান আরিফ

অন্তর্বর্তীকালীন সরকারে স্থানীয় সরকার, পল্লী উন্নয়ন ও সমবায় মন্ত্রণালয়ের দায়িত্ব পেয়েছেন তিনি৷ তিনি একজন বাংলাদেশি আইনজীবী, বাংলাদেশের সাবেক অ্যাটর্নি জেনারেল এবং ফখরুদ্দিন আহমেদের নেতৃত্বে তত্ত্বাবধায়ক সরকারের আইন, বিচার ও সংসদ বিষয়ক মন্ত্রণালয়, ভূমি, এবং ধর্ম মন্ত্রণালয় বিষয়ক উপদেষ্টা হিসেবে দায়িত্ব পালন করেছেন।

ছবির জন্য পোজ দিচ্ছেন এ এফ হাসান আরিফ

মো. তৌহিদ হোসেন

অন্তর্বর্তী সরকারে পররাষ্ট্র মন্ত্রণালয়ের দায়িত্ব থাকছে তার হাতে৷ বাংলাদেশের সাবেক পররাষ্ট্র সচিব হিসাবে দায়িত্ব পালন করেছেন তিনি৷ এছাড়া দক্ষিণ আফ্রিকায় বাংলাদেশের সাবেক হাইকমিশনারও ছিলেন তিনি৷

মো. তৌহিদ হোসেন

সৈয়দা রিজওয়ানা হাসান

তিনি পেয়েছেন পরিবেশ, বন ও জলবায়ু পরিবর্তন মন্ত্রণালয়ের দায়িত্ব৷ পরিবেশবিষয়ক সচেতনতা তৈরির স্বীকৃতি হিসেবে ২০০৭ সালে জাতীয় পরিবেশ পদক, ২০১২ সালে র‌্যামন ম্যাগসেসে পুরস্কার এবং প্রথম বাংলাদেশি হিসেবে ২০০৯ সালে ‘পরিবেশের নোবেল’খ্যাত গোল্ডম্যান এনভায়রনমেন্টাল পদক পান তিনি৷ ২০০৯ সালে টাইম সাময়িকী তাকে হিরোজ অব এনভায়রনমেন্ট খেতাবে দেয়৷ সৈয়দা রিজওয়ানা হাসানের জন্ম ১৯৬৮ সালে, ঢাকায়।

সৈয়দা রিজওয়ানা হাসান

শারমিন মুরশিদ

অন্তর্বর্তী সরকারে সমাজকল্যাণ মন্ত্রণালয়ের দায়িত্বে থাকছেন তিনি৷ নির্বাচন পর্যবেক্ষক হিসেবে তিনি বাংলাদেশে বেশ পরিচিত৷ এছাড়া তিনি ব্রতীর প্রধান নির্বাহী কর্মকর্তা৷

গালে হাত দিয়ে আছেন শারমিন মুরশিদ

এম. সাখাওয়াত হোসেন

অন্তর্বর্তী সরকারে স্বরাষ্ট্র মন্ত্রণালয়ের দায়িত্ব পেয়েছেন তিনি৷ তিনি সাবেক সামরিক কর্মকর্তা৷ নির্বাচন কমিশনার হিসাবেও দায়িত্ব পালন করেছেন৷ অন্তর্বর্তী সরকারের দায়িত্ব গ্রহণের আগে তিনি এসআইপিজির সিনিয়র রিসার্চ ফেলো (এনএসইউ) হিসাবে দায়িত্ব পালন করছেন৷

সাক্ষাৎকার দিচ্ছেন এম. সাখাওয়াত হোসেন

ফরিদা আখতার

অন্তর্বর্তী সরকারে মৎস ও প্রাণিসম্পদ মন্ত্রণালয়ের দায়িত্ব পেয়েছেন তিনি৷ একজন উন্নয়নকর্মী হিসাবে কৃষির উন্নয়নে কাজ করেছেন৷ তিনি উবিনীগ (উন্নয়ন বিকল্পের নীতি নির্ধারণী গবেষণা) এর নির্বাহী পরিচালক৷

কয়েকজনের সঙ্গে ফরিদা আখতার

বাকি দুই উপদেষ্টা

হেফাজতে ইসলাম বাংলাদেশের সাবেক নায়েবে আমীর আ ফ ম খালিদ হাসান ধর্ম মন্ত্রণালয়ের দায়িত্ব পেয়েছেন৷ গ্রামীণ শিক্ষার ব্যবস্থাপনা পরিচালক নূর জাহান বেগম পেয়েছেন স্বাস্থ্য ও পরিবার কল্যাণ মন্ত্রণালয়ের দায়িত্ব৷

নাহিদ ইসলাম

ডাক, টেলিযোগাযোগ ও তথ্যপ্রযুক্তি মন্ত্রণালয়ের দায়িত্ব পেয়েছেন বৈষম্যবিরোধী ছাত্র আন্দোলনের অন্যতম সংগঠক নাহিদ ইসলাম৷ তাদের নেতৃত্বে গড়ে ওঠা আন্দোলনেই পদত্যাগে বাধ্য হন সাবেক প্রধানমন্ত্রী শেখ হাসিনা৷

কথা বলছেন নাহিদ ইসলাম

আসিফ মাহমুদ সজীব ভূঁইয়া

বৈষম্যবিরোধী ছাত্র আন্দোলনের অন্যতম সমন্বয়ক আসিফ মাহমুদ সজীব ভূঁইয়া (ডানে) যুব ও ক্রীড়া মন্ত্রণালয়ের দায়িত্ব পেয়েছেন৷ শুরু থেকেই ছাত্র-জনতার আন্দোলনে নেতৃত্ব দিয়ে আসছিলেন তিনি৷

নাহিদ ইসলাম কথা বলছেন, তার বাম পাশে আসিফ মাহমুদ সজীব ভূঁইয়া"
2024-08-09 16:35:34,ডিএমপির ২৯ থানায় কার্যক্রম শুরু,"ঢাকা মহানগর পুলিশের (ডিএমপি) ২৯ থানায় সেবা কার্যক্রম শুরু হয়েছে। শুক্রবার সেনাবাহিনীর সদস্যদের পাহারায় পুলিশ সদস্যরা তাদের কর্মস্থলে যোগ দেন।

যেসব থানায় হামলা হয়নি বা কম ক্ষতিগ্রস্ত হয়েছে। সেসব থানায় আজ কার্যক্রম শুরু হয়েছে। এর মধ্যে রয়েছে- গুলশান, তেজগাঁও, রমনা, কলাবাগান, ধানমন্ডি, হাজারীবাগ, কোতোয়ালি, চকবাজার, সূত্রাপুর, ডেমরা, গেন্ডারিয়া, মতিঝিল, সবুজবাগ, শাহজাহানপুর, শেরেবাংলা নগর, হাতিরঝিল, শাহ আলী, কাফরুল, ভাষানটেক, দারুসসালাম, রূপনগর, ক্যান্টনমেন্ট, বনানী, উত্তরা পশ্চিম, উত্তরখান ও বিমানবন্দর থানা।

এদিকে যেসব থানায় হামলা-ভাঙচুর ও অগ্নিসংযোগ করা হয়েছে, সেসব থানায় পুলিশ সদস্যরা এলেও কাযক্রম শুরু হয়নি। ফলে ডিএমপির ২১ থানার কার্যক্রম শুরু হয়নি।

গুলশান থানার এসআই মামুন মিয়া জানান, দুপুর ১২টা পর্যন্ত পারিবারিক ঘটনায় থানায় একটি জিডি হয়েছে।

এ বিষয়ে ডিএমপির গণমাধ্যম ও জনসংযোগ বিভাগের উপকমিশনারকে ফোন করা হলে তাকে পাওয়া যায়নি।

ছাত্র-জনতার আন্দোলনের মুখে ৫ আগস্ট প্রধানমন্ত্রী পদ থেকে শেখ হাসিনার পদত্যাগের পর রাজধানীর অনেক থানায় হামলা, ভাঙচুর ও অগ্নিসংযোগের ঘটনা ঘটে। পুড়িয়ে দেওয়া হয় থানা-পুলিশের কাজে ব্যবহৃত গাড়ি। অনেক জায়গায় অস্ত্রসহ বিভিন্ন সরঞ্জাম ও নথি লুট হয়। এতে প্রায় ভেঙে পড়ে পুলিশি ব্যবস্থা।"
2024-08-09 16:17:43,পাপনের জায়গায় যুব ও ক্রীড়া মন্ত্রণালয়ের উপদেষ্টা আসিফ,"বাংলাদেশের নবনিযুক্ত অন্তর্বর্তীকালীন সরকারের বিভিন্ন মন্ত্রণালয় ও বিভাগের দায়িত্ব বণ্টন করা হয়েছে। শুক্রবার মন্ত্রিপরিষদ বিভাগ এ সংক্রান্ত প্রজ্ঞাপন জারি করে। ওই প্রজ্ঞাপন অনুযায়ী, ২৭টি মন্ত্রণালয় প্রধান উপদেষ্টা ড. মুহাম্মদ ইউনূসের দায়িত্বে রাখা হয়েছে। এছাড়া অন্যান্য উপদেষ্টাদের মাঝে দায়িত্ব বণ্টন হয়েছে। যেখানে যুব ও ক্রীড়াবিষয়ক মন্ত্রণালয়ের দায়িত্ব পেয়েছেন বৈষম্যবিরোধী ছাত্র আন্দোলনের অন্যতম সমন্বয়ক আসিফ মাহমুদ সজীব ভূঁইয়া।

বৈষম্যবিরোধী আন্দোলনে শুরু থেকেই বেশ সোচ্চার ছিলেন আসিফ মাহমুদ। সামাজিক যোগাযোগমাধ্যমেও সরব ছিলেন তিনি। আন্দোলনকারীদের দিকনির্দেশনাও দিয়েছেন তিনি। তিনি ও তাদের কয়েকজনের আহ্বানে সাড়া দিয়েই ক্ষমতাসীন আওয়ামী লীগ সরকারের পতন ঘটায় ছাত্র-জনতা। এবার তাদের প্রতিনিধি হয়েই অন্তর্বর্তীকালীন সরকারের উপদেষ্টা হয়েছেন আসিফ। আর এবার দায়িত্ব পেয়েছেন যুব ও ক্রীড়া মন্ত্রণালয়ের। এর আগে এই মন্ত্রণালয়ের দায়িত্ব ছিল বিসিবিপ্রধান নাজমুল হাসান পাপনের কাঁধে।

তবে সেই দায়িত্ব ৭ মাসের ব্যবধানে হারাতে হয়েছে তাকে। যেখানে এবার দেখা যাবে আসিফকে। তার অধীনেই পরিচালিত হবে বাংলাদেশের ক্রীড়াঙ্গন। বিসিবি সভাপতি পাপন ও বাফুফে সভাপতি কাজী সালাউদ্দিনকে কাজ করতে হবে আসিফের নেতৃত্বাধীন বোর্ডে।

আসিফ মাহমুদের বাড়ি কুমিল্লার মুরাদনগর উপজেলার আকুবপুর গ্রামে। তার পিতার নাম মো. বিল্লাল হোসেন ও মাতার নাম রোকসানা বেগম। আদমজী ক্যান্টনমেন্ট কলেজের সাবেক শিক্ষার্থী ও কলেজটির বিএনসিসি ক্লাবের প্লাটুন সার্জেন্ট ছিলেন। ঢাকা বিশ্ববিদ্যালয়ের ভাষাবিজ্ঞান বিভাগের ২০১৭-১৮ শিক্ষাবর্ষের শিক্ষার্থী ছিলেন।

আসিফ ‘গণতান্ত্রিক ছাত্রশক্তি’র কেন্দ্রীয় নেতা। ডাকসুর সাবেক সমাজসেবা সম্পাদক আখতার হোসেনের নেতৃত্বে ২০২৩ সালের ৪ অক্টোবর আত্মপ্রকাশ করে দলটি।"
2024-08-09 16:14:11,বিএনপি নেতার ব্যবসা প্রতিষ্ঠানে হামলা,"ঝালকাঠির কাঁঠালিয়া শৌলজালিয়া ইউনিয়ন পরিষদের সদস্য বিএনপি নেতা সৈয়দ আবদুল কাইয়ুমের ব্যক্তিগত অফিস ও ব্যবসা প্রতিষ্ঠানে ভাঙচুর ও লুটপাট করেছে দুর্বৃত্তরা। সম্প্রতি উপজেলার সেন্টার হাটে এ ঘটনা ঘটে।

বিএনপি নেতা সৈয়দ আবদুল কাইয়ুম জানান, সেন্টারের হাটে তাঁর ব্যক্তিগত অফিস ও ভাড়া দেওয়া দুটি ব্যবসা প্রতিষ্ঠানে হামলা চালায় একদল সন্ত্রাসী। এ সময় তারা মালপত্র, জমির দলিল, জরুরি নথি ও নগদ টাকা লুট করে নিয়ে যায়। থানায় অভিযোগ দিতে গেলে পুলিশের সহযোগিতা পাওয়া যাচ্ছে না। এ অবস্থায় আতঙ্কে দিন কাটছে।"
2024-08-09 16:08:51,মিঠামইনে টিসিবি পণ্যসহ দুই দোকানের মালামাল লুট,"কিশোরগঞ্জের মিঠামইনে টিসিবির পণ্যসহ দুই দোকানের মালামাল লুট করেছে দুর্বৃত্তরা। উপজেলার ঘাগড়া ইউনিয়ন আওয়ামী লীগের সাধারণ সম্পাদক ও টিসিবি ডিলার বাচ্চু মিয়ার দায়িত্বে ছিল ওইসব পণ্য।

বাচ্চু মিয়া জানান, প্রায় পাঁচ শতাধিক দরিদ্র পরিবারের জন্য রাখা চাল, ডাল ও ভোজ্য তেলসহ তার নিজের দোকান থেকে ৪ লক্ষাধিক টাকার মালামাল লুট করে নিয়ে গেছে দুর্বৃত্তরা। গতকাল বৃহস্পতিবার রাতের কোনো এক সময় গুদামের তালা ভেঙে সন্ত্রাসীরা এ ঘটনা ঘটায়।

তিনি বলেন, এতগুলো গরীবের মাল আমি কোথা থেকে দেব? আমার নিজের পার্টসের দোকান থেকেও প্রায় ৪ লক্ষাধিক টাকার মালামাল নিয়ে গেছে। বিষয়টি মিঠামইন থানা পুলিশ ও উপজেলা নির্বাহী কর্মকর্তাকে বিষয়টি অবগত করেছি।"
2024-08-09 16:05:37,গুরুদাসপুরে আনন্দ সিনেপ্লেক্সে ভাঙচুর ও লুটপাট,"নাটোরের গুরুদাসপুরে সাংবাদিক আনিসুর রহমানের মালিকানাধীন ‘আনন্দ সিনেপ্লেক্সে’ হামলার ঘটনা ঘটেছে। এ সময় হলের ভেতরে থাকা দুটি সার্ভার, দুটি প্রজেক্টর, ফ্যান, সাউন্ড সিস্টেমসহ আসবাবপত্র লুটপাট করা হয়। বৃহস্পতিবার রাত সাড়ে ৭টা থেকে সাড়ে ৯টা পর্যন্ত পৌর সদরের চাচঁকৈড় গিয়াসের মোড়ে এ তাণ্ডব চালায় দুর্বৃত্তরা।

রাতে সিনেপ্লেক্স রক্ষায় ‘জাজ মাল্টিমিডিয়ার’ ভেরিফায়েড ফেসবুক পেইজে সবার সহযোগিতা চাওয়া হয়। সেখানে বলা হয়, ‘আনন্দ সিনেপ্লেক্স গুরুদাসপুর নাটোর সিনেমা হলটি ভাঙচুর চলছে। সবাইকে হলটি রক্ষার অনুরোধ জানাচ্ছি। এমনিতেই চলচ্চিত্রের অবস্থা খারাপ। একের পর এক সিনেমা হল ধ্বংস করা হচ্ছে। কারা করছে সিনেমা হল ধ্বংস? কি চাচ্ছে তারা? আমরা কি এমন স্বাধীনতা, এমন দেশ চেয়েছিলাম?’ এ পেইজে গত কয়েক দিনের যেসব জায়গায় সিনেমা হল ভাঙচুর লুটপাট হয়েছে সেগুলোও উল্লেখ করা হয়।

স্থানীয় সূত্রে জানা গেছে, বৃহস্পতিবার সন্ধ্যা থেকে আনন্দ সিনেপ্লেক্সের পাশে কয়েকজনকে ঘুরতে দেখা যায়। সন্ধ্যা সাড়ে ৭টার দিকে দেশীয় অস্ত্র নিয়ে গেটের তালা ভেঙে সিনেমা হলের ভেতরে প্রবেশ করে তারা। একের পর এক গুরুত্বপূর্ণ যন্ত্রপাতি ধ্বংস করতে থাকে। পরে আসবাবপত্র, কম্পিউটার, ল্যাপটপ, প্রজেক্টটরসহ সিনেপ্লেক্সে থাকা সব মূল্যবান সামগ্রী লুট করে নিয়ে চলে যায়। দুই ঘণ্টা ব্যাপী চলে এই তাণ্ডব।

স্থানীয় যুবক নাইম হোসেন জানান, নাটোর জেলায় একমাত্র সিনেমা হল আনন্দ সিনেপ্লেক্স। একে ঘিরে কিছু মানুষেরও জীবিকার পথ হয়েছিল। কিন্তু হলটি এমনভাবে ভাঙচুর ও লুটপাট করা হয়েছে, যার প্রভাব থাকবে দীর্ঘ দিন।

আনন্দ সিনেপ্লেক্সের মালিক মো. আনিসুর রহমান বলেন, আমার সঙ্গে কারও দ্বন্দ্ব নাই। রাজনীতিও করি না। এরপরও কেন সিনেপ্লেক্সে হামলা চালানো হলো। প্রশাসনকে জানিয়েছি। সহযোগিতা পাইনি। স্থানীয়রাও এগিয়ে আসেনি। ভেতরে সবকিছু ভেঙে তছনছ ও লুটপাট করা হলো। ব্যাংক ও এনজিও থেকে ঋণ নিয়ে সিনেপ্লেক্সটি করেছি। ভাঙচুর লুটপাটে ৩০ লাখ টাকার মালপত্র লুট ও নষ্ট হয়েছে। এ ক্ষতি কীভাবে কাটিয়ে উঠব। বিষয়টি স্থানীয় প্রশাসনকে অবগত করেছেন বলে জানান তিনি।"
2024-08-09 16:01:52,"নিরপেক্ষ নির্বাচন হবেই, এ নিয়ে কারও সন্দেহ নেই","বিএনপির স্থায়ী কমিটির সদস্য আমীর খসরু মাহমুদ চৌধুরী বলেছেন, নিরপেক্ষ নির্বাচন হবেই, বাংলাদেশে এবং দেশের বাইরে এ নিয়ে কোনো সন্দেহ নেই। এ জন্যই বাংলাদেশে আন্দোলন হয়েছে, রক্ত দিয়েছে।

শুক্রবার বেলা ১১টায় গুলশানে কার্যালয়ে ঢাকায় নিযুক্ত জাতিসংঘের আবাসিক সমন্বয়কারী গোয়েন লুইসের সঙ্গে বিএনপি নেতাদের বৈঠক হয়। পরে সাংবাদিকদের এ কথা বলেন আমীর খসরু।

বিএনপির স্থায়ী কমিটির এই সদস্য বলেন, বাংলাদেশের বড় ধরনের পরিবর্তন হয়েছে, দ্বিতীয়বার স্বাধীনতা পেয়েছি। এর সঙ্গে বাংলাদেশের মানুষের জনসমর্থন যেভাবে ছিল, আন্তর্জাতিক সম্প্রদায়েরও ভালো সমর্থন ছিল। বিশেষ করে জাতিসংঘের। বাংলাদেশের ভবিষ্যৎ কী হবে এটা নিয়ে উন্নয়ন সহযোগীদের মধ্যে দ্বিধাদ্বন্দ্ব ছিল। আজ সবার সেই শঙ্কা কেটে গেছে।

গোয়েন লুইস বলেন, বাংলাদেশের গণতন্ত্র প্রতিষ্ঠা ও অর্থনৈতিক উন্নয়নে অন্তর্বর্তী সরকারকে সহযোগিতা করবে জাতিসংঘ। কী করে জাতিসংঘ বাংলাদেশকে সহযোগিতা করতে পারে তা নিয়ে সব দল ও সুশীল সমাজের সঙ্গে কথা হচ্ছে। সহিংসতা বন্ধ করে অর্থনৈতিক অগ্রগতির জন্য আলোচনা অব্যাহত থাকবে।

বৈঠকে অন্যদের মধ্যে উপস্থিত ছিলেন- বিএনপির মহাসচিব মির্জা ফখরুল ইসলাম আলমগীর, সাংগঠনিক সম্পাদক শামা ওবায়েদ ও ঢাকায় নিযুক্ত জাতিসংঘের মানবাধিকারবিষয়ক বিশেষজ্ঞ হুমা খান।"
2024-08-09 15:52:39,"চট্টগ্রাম কেন্দ্রীয় কারাগারে বিক্ষোভ, গুলি","চট্টগ্রাম কেন্দ্রীয় কারাগারে বন্দিরা বিক্ষোভ করছেন। বাইরে থেকে গুলির শব্দ শোনা যাচ্ছে। আজ শুক্রবার দুপুর পৌনে ২টার পর নগরীর কোতোয়ালি থানার লালদিঘীপাড়ে কারাগারের ভেতরে এই অস্থিরতা তৈরি হয়। পরিস্থিতি নিয়ন্ত্রণে সেনাবাহিনীর সদস্যরা কারাগারে ঢুকেছেন। এ প্রসঙ্গে কারাগার কর্তৃপক্ষের সঙ্গে যোগাযোগ করা সম্ভব হয়নি।

নাম প্রকাশ না করার শর্তে এক কারারক্ষী বলেন, জুমার নামাজের পর মুক্তির দাবিতে বিক্ষোভ শুরু করেন বন্দিরা। এক পর্যায়ে কারা ফটক ভেঙে বের হওয়ার চেষ্টা করেন তারা। কারারক্ষীরা বিদ্রোহ দমনের চেষ্টা করেন। খবর পেয়ে সেনা সদস্যরা আসেন। পরিস্থিতি নিয়ন্ত্রণে ফাঁকা গুলি করেন তারা।

তিনি আরও জানান, গত কয়েক দিনে হাজারখানেক রাজনৈতিক নেতাকর্মীকে জামিনে মুক্তি দেওয়া হয়েছে। এখন কারাগারে তেমন রাজনৈতিক নেতাকর্মী নেই বললেই চলে। কারাগারে পার্বত্য চট্টগ্রামের সশস্ত্র গোষ্ঠী কুকি চিন ন্যাশনাল ফ্রন্ট ও বিভিন্ন জঙ্গি সংগঠনের সদস্যরা রয়েছেন। তারা মুক্তির জন্য বিক্ষোভ করছেন।"
2024-08-09 15:34:50,"অন্তর্বর্তী সরকারকে স্বাগত জানাল চীন, যোগাযোগ-সহযোগিতা বৃদ্ধির প্রতিশ্রুতি","বাংলাদেশে নতুন অন্তর্বর্তী সরকার গঠনকে স্বাগত জানিয়েছে চীন। একই সঙ্গে দেশটি দুই দেশের মধ্যে যোগাযোগ ও সহযোগিতা বৃদ্ধিতে কাজ করে যাবে বলে প্রতিশ্রুতি ব্যক্ত করেছে।

আজ শুক্রবার চীনের পররাষ্ট্র মন্ত্রণালয়ের নিয়মিত ব্রিফিংয়ে প্রশ্নের জবাবে এক মুখপাত্র এ কথা জানান।

ব্রিফিংয়ে এক সাংবাদিক প্রশ্ন করেন, ৮ আগস্ট বাংলাদেশে অন্তর্বর্তী সরকার শপথ নিয়েছে। এই সরকারের প্রধান উপদেষ্টা হয়েছেন নোবেলজয়ী অধ্যাপক ড. মুহাম্মদ ইউনূস। এই সরকার নিয়ে চীনের মন্তব্য কী?

জবাবে চীনের পররাষ্ট্র মন্ত্রণালয়ের মুখপাত্র বলেন, ‘বাংলাদেশে অন্তর্বর্তী সরকার গঠনের বিষয়টি চীন অবহিত এবং তারা এই সরকারকে স্বাগত জানিয়েছে। চীন নীতিগতভাবে যে কোনো দেশের অভ্যন্তরীণ বিষয়ে হস্তক্ষেপের বিরোধী। বাংলাদেশের স্বাধীনতা, সার্বভৌমত্ব ও আঞ্চলিক অখণ্ডতা এবং বাংলাদেশের মানুষ স্বাধীনভাবে যে উন্নয়নের পথ বেছে নিয়েছে, তার প্রতি আমাদের সম্মান রয়েছে। আমরা আমাদের ভালো প্রতিবেশী এবং বাংলাদেশের মানুষের সঙ্গে বন্ধুত্বের নীতিতে অটল রয়েছি।’

মুখপাত্র আরও বলেন, চীন ও বাংলাদেশের বন্ধুত্ব দীর্ঘদিনের এবং এই সম্পর্ক অনেক গভীর। চীন বাংলাদেশের সঙ্গে এই সম্পর্ককে মূল্যবান মনে করে। নানা ক্ষেত্রে দ্বিপক্ষীয় যোগাযোগ ও সহযোগিতার উন্নয়ন এবং সমন্বিত কৌশলগত সহযোগিতামূলক অংশীদারত্বকে আরও এগিয়ে নিতে চীন বাংলাদেশের সঙ্গে কাজ করতে প্রস্তুত।"
2024-08-09 15:25:32,ব্রিটেনের অলড্রিজ জিতলেন সেইলিংয়ের সোনা,"নারীদের সেইলিংয়ের কাইট ইভেন্টে সোনা জিতেছেন গ্রেট ব্রিটেনের এলেনোর অলড্রিজ। ফাইনালে দ্বিতীয় রেসে জিতে সোনা নিশ্চিত করেছেন তিনি। ফ্রান্সের লরিয়ান নোলোট পেয়েছেন রুপা, নেদারল্যান্ডসের অ্যানেলোউস লামার্টসের কাছে গেছে ব্রোঞ্জ। প্যারিসে গ্রেট ব্রিটেনের এটি ১৩তম সোনা, পদক তালিকায় যা ফ্রান্সের সঙ্গে যৌথভাবে চতুর্থ।"
