Date,Headline,Writer,Body
2024/08/12,ড. ইউনূসের সঙ্গে সচিবদের বৈঠকে ১২ সিদ্ধান্ত,Unknown,"অন্তর্বর্তী সরকারের প্রধান উপদেষ্টা ড. মুহাম্মদ ইউনূস নিজের হাতে থাকা ২৫ মন্ত্রণালয় ও বিভাগের জ্যেষ্ঠ সচিব ও সচিবদের সঙ্গে বৈঠকে ১২টি গুরুত্বপূর্ণ সিদ্ধান্ত নিয়েছেন। সোমবার সকাল সোয়া ১১টা থেকে দুপুর দেড়টা পর্যন্ত প্রধান উপদেষ্টার বাসভবন যমুনায় এ বৈঠক অনুষ্ঠিত হয়। বৈঠকে নেওয়া গুরুত্বপূর্ণ সিদ্ধান্তগুলো হলো- ১) তারুণ্যের শক্তিকে কাজে লাগাতে হবে।
২) মন্ত্রণালয়/বিভাগ ও দপ্তরসমূহকে দ্রুত ফাংশনাল করতে হবে।
৩) প্রত্যেক মন্ত্রণালয়/বিভাগ অগ্রাধিকার নির্ধারণ করে কাজ করবে।
৪) স্বচ্ছতা ও সংবেদনশীলতার সঙ্গে কাজ করতে হবে।
৫) জরুরি সরবরাহসমূহ নিশ্চিত করতে হবে।
৬) বন্দর ও রেলের কার্যক্রম দ্রুত চালু করতে হবে।
৭) সার, জ্বালানি, বিদ্যুৎ সরবরাহ স্বাভাবিক রাখতে হবে।
৮) কৃষি উৎপাদন যাতে ব্যাহত না হয় তা নিশ্চিত করতে হবে।
৯) শুধু জরুরি প্রয়োজনে দপ্তর প্রধান ব্যতীত অন্যান্য কর্মকর্তা-কর্মচারী বদলি/পদায়ন মন্ত্রণালয়/বিভাগ/দপ্তর থেকে করা যাবে।
১০) জরুরি প্রয়োজনে চিকিৎসার জন্য বিদেশ ভ্রমণের অনুমতি দেওয়া যাবে।
১১) প্রযোজ্য ক্ষেত্রে মাননীয় উপদেষ্টা বরাবর আনঅফিসিয়াল নোট পাঠানো যাবে।
১২) প্রযোজ্য ক্ষেত্রে নতুন নীতিমালা/নির্দেশনা যথাযথভাবে প্রণয়ন ও জারি করা যাবে। এদিন মন্ত্রিপরিষদ সচিব মো. মাহমুদুল হোসাইন খান স্বাক্ষরিত এক প্রজ্ঞাপনে সিদ্ধান্তগুলোর বিষয়ে নিশ্চিত করা হয়। প্রধান উপদেষ্টা ড. ইউনূসের হাতে যেসব দপ্তর আছে, সেগুলো হলো- মন্ত্রিপরিষদ বিভাগ; প্রতিরক্ষা মন্ত্রণালয়; সশস্ত্র বাহিনী বিভাগ; শিক্ষা মন্ত্রণালয়; সড়ক পরিবহন ও সেতু মন্ত্রণালয়; খাদ্য মন্ত্রণালয়; গৃহায়ন ও গণপূর্ত মন্ত্রণালয়; ভূমি মন্ত্রণালয়; বস্ত্র ও পাট মন্ত্রণালয়; কৃষি মন্ত্রণালয়; বিজ্ঞান ও প্রযুক্তি মন্ত্রণালয়; রেলপথ মন্ত্রণালয়; জনপ্রশাসন মন্ত্রণালয়; বিদ্যুৎ, জ্বালানি ও খনিজ সম্পদ মন্ত্রণালয়; নৌ পরিবহন মন্ত্রণালয়; পানি সম্পদ মন্ত্রণালয়; মহিলা ও শিশু বিষয়ক মন্ত্রণালয়; দুর্যোগ ব্যবস্থাপনা ও ত্রাণ মন্ত্রণালয়; তথ্য ও সম্প্রচার মন্ত্রণালয়; প্রবাসী কল্যাণ ও বৈদেশিক কর্মসংস্থান মন্ত্রণালয়; বাণিজ্য মন্ত্রণালয়; শ্রম ও কর্মসংস্থান মন্ত্রণালয়; সংস্কৃতি বিষয়ক মন্ত্রণালয়; বেসামরিক বিমান ও পর্যটন মন্ত্রণালয়; মুক্তিযুদ্ধ বিষয়ক মন্ত্রণালয়। ছাত্র-জনতার গণ আন্দোলনে শেখ হাসিনা সরকারের পতনের পর দেশজুড়ে নৈরাজ্যকর পরিস্থিতির মধ্যে নোবেলজয়ী ড. মুহাম্মদ ইউনূসের নেতৃত্বে গত ৮ আগস্ট অন্তর্বর্তীকালীন সরকারের যাত্রা শুরু হয়। সেদিন প্রধান উপদেষ্টা ড. ইউনূস এবং ১৩ জন উপদেষ্টা রাষ্ট্রপতি ভবনে শপথ নেন। পরে রোববার আরও দুই উপদেষ্টা শপথ নিয়েছেন। ১৭ সদস্যের এ অন্তর্বর্তী সরকারের আরও একজন অপারেশন জ্যাকপটে অংশ নেওয়া বীর মুক্তিযোদ্ধা ফারুক-ই-আজম বীরপ্রতীক রয়েছেন যুক্তরাষ্ট্রে। দেশে ফেরার পর তার শপথ নেওয়ার কথা রয়েছে।"
2024/08/12,অ্যাম্বুলেন্স থেকে টোল  না নেওয়ার নির্দেশ হাইকোর্টের,Unknown,"সারা দেশের সড়ক-মহাসড়ক, সেতু-ফ্লাইওভার, এক্সপ্রেসওয়ে-টানেল ও ফেরিতে  রোগী বহনকারী অ্যাম্বুলেন্স থেকে টোল না নিতে নির্দেশ দিয়েছেন হাইকোর্ট। জনস্বার্থে সুপ্রিমকোর্টের এক আইনজীবীর করা রিটের প্রাথমিক শুনানি শেষে সোমবার বিচারপতি শেখ হাসান আরিফ ও বিচারপতি মো. বজলুর রহমানের হাইকোর্ট বেঞ্চ রুলসহ এ আদেশ দেন। আদালতে রিটের পক্ষে শুনানি করেন রিটকারী আইনজীবী মো. মনির উদ্দিন। এর আগে ৭ জুলাই এই আইনজীবী সড়ক-মহাসড়ক, সেতু, ফ্লাইওভার, টানেল, ফেরি ও এক্সপ্রেসওয়েতে অ্যাম্বুলেন্স থেকে টোল না নিতে সরকারের বিভিন্ন দপ্তরে আবেদন করেন। সেই আবেদনে সাড়া না পাওয়ায় রিট দায়ের করেন তিনি। আবেদনে তিনি বলেছিলেন, অ্যাম্বুলেন্স থামিয়ে টোল প্লাজা থেকে টোল আদায় করা হচ্ছে। এটা আধুনিক সভ্যসমাজের জন্য অমানবিক ও মানবতাবিরোধী অপরাধের সমান। একজন অসুস্থ রোগীর জন্য প্রতিটি সেকেন্ড খুবই গুরুত্বপূর্ণ। কিন্তু টোল প্লাজায় টোল আদায়ের জন্য যে সময় নষ্ট হচ্ছে, তাতে রোগী হাসপাতালে নেওয়ার আগে মারা যাচ্ছে। আবার টোল প্লাজায় আটকা পড়ে রোগীর কাছে অ্যাম্বুলেন্স যাওয়ার আগেই রোগী মারা যাচ্ছে। অথচ নাগরিকের স্বাস্থ্য সুরক্ষা এবং জীবন বাঁচানোর জন্য স্বাস্থ্য মন্ত্রণালয় হাসপাতালগুলোতে হাজার হাজার কোটি টাকা খরচ করছে। তাই অ্যাম্বুলেন্স থেকে টোল আদায় স্বাস্থ্য মন্ত্রণালয়ের উদ্দেশ্যের সঙ্গে সাংঘর্ষিক। শুধু ভুল সিদ্ধান্তের কারণে মানুষের জীবন, অর্থ ও স্বাস্থ্যের ক্ষতি হচ্ছে।"
2024/08/12,"রাষ্ট্রকে গুণগতভাবে সংস্কার করতে হবে, সংলাপে বক্তারা",Unknown,"মানুষের মৌলিক অধিকার নিশ্চিত ও অন্তর্বর্তী সরকারের সুফল জনগণের কাছে পৌঁছে দিতে হবে। পাশাপাশি রাষ্ট্রীয় ক্ষমতাকে কুক্ষিগত করার পথ বন্ধসহ গুণগতভাবে রাষ্ট্রের সংস্কার করতে হবে। তাছাড়া সংখ্যালঘুদের দেখভালের জন্য কমিটি গঠন করলে বাস্তবতার আলোকে সিদ্ধান্ত নেওয়ার পথ সুগম করতে হবে। সোমবার ঢাকা রিপোর্টার্স ইউনিটিতে (ডিআরইউ) নসরুল হামিদ মিলনায়তনে রাষ্ট্র সংস্কার আন্দোলন আয়োজিত ছাত্র-গণ অভ্যুত্থানের আকাক্সক্ষা বাস্তবায়নে অন্তর্বর্তী সরকারের দায়িত্ব এবং অভ্যুত্থানের স্পিরিট রক্ষায় করণীয় প্রসঙ্গে সংস্কার সংলাপে এসব কথা বলেন বক্তারা। এ সময় সংগঠনের পক্ষ থেকে রাষ্ট্র সংস্কারে ১১ দফা প্রস্তাব উত্থাপন করা হয়েছে। এসব দাবি দুই বছরের মধ্যে পূরণ করা সম্ভব বলেও মনে করেন দলটির নেতারা। রাষ্ট্র সংস্কার আন্দোলনের সমন্বয়ক হাসনাত কাইয়ূমের সভাপতিত্বে সংলাপে বক্তৃতা করেন জগন্নাথ বিশ্ববিদ্যালয়ের শিক্ষক অধ্যাপক নাসির উদ্দিন, সাবেক সেনা সদস্য খান আমানুল্লাহ সোয়েব, বণিক বার্তার সাংবাদিক মোজাদ্দেদ, ঢাকা বিশ্ববিদ্যালয়ের শিক্ষক রোবায়েত ফেরদৌস, প্রথম আলোর সহযোগী সম্পাদক সোহরাব হাসান ও রাষ্ট্রবিজ্ঞানী দিলারা চৌধুরী প্রমুখ।"
2024/08/12,ডিএমপির পাঁচ এডিসিকে ভারপ্রাপ্ত ডিসি পদে পদায়ন,Unknown,"ঢাকা মহানগর পুলিশের (ডিএমপি) অতিরিক্ত উপ-পুলিশ কমিশনার (এডিসি) পদমর্যাদার পাঁচ কর্মকর্তাকে ভারপ্রাপ্ত উপপুলিশ কমিশনার (ডিসি) পদে পদায়ন করা হয়েছে। রোববার ডিএমপি কমিশনার মো. মাইনুল হাসান স্বাক্ষরিত এক আদেশে এ পদায়ন করা হয়। আদেশে বলা হয়েছে, ডিএমপির এডিসি মোহাম্মদ ওসমান গনিকে উপ-পুলিশ কমিশনার (ভারপ্রাপ্ত) লজিস্টিক, এডিসি মো. আসফিকুজ্জামান আকতারকে উপ-পুলিশ কমিশনার (ভারপ্রাপ্ত) ডিএমপি সদরদপ্তর ও প্রশাসন বিভাগ, এডিসি প্রত্যুষ কুমার মজুমদারকে উপ-পুলিশ কমিশনার (ভারপ্রাপ্ত) মিরপুর বিভাগ, এডিসি মো. রাকিব খাঁনকে উপ-পুলিশ কমিশনার (ভারপ্রাপ্ত) ট্রাফিক মিরপুর বিভাগ ও এডিসি মো. জিয়া উদ্দিন আহম্মেদকে উপ-পুলিশ কমিশনার (ভারপ্রাপ্ত) গোয়েন্দা গুলশান বিভাগে পরবর্তী নির্দেশনা না দেওয়া পর্যন্ত বদলি করা হলো।"
2024/08/12,স্বাধীন সাংবাদিকতার প্রতিবন্ধকতা দূর করার আহ্বান সম্পাদক পরিষদের,Unknown,"স্বাধীন সাংবাদিকতার প্রতিবন্ধকতা দূর করার আহ্বান জানিয়েছে সম্পাদক পরিষদ। গত ১০ আগস্ট ডেইলি স্টার কার্যালয়ে সম্পাদক পরিষদের এক সভায় সাম্প্রতিক বিষয়ে আলোচনাসহ এ আহ্বান জানানো হয়। সোমবার সংগঠনের সভাপতি মাহফুজ আনাম ও সাধারণ সম্পাদক দেওয়ান হানিফ মাহমুদ স্বাক্ষরিত এক বিজ্ঞপ্তিতে এ তথ্য জানানো হয়েছে। এতে বলা হয়, অতীতের মতো সংবাদপত্রে সরকারি ও বেসরকারি বিজ্ঞাপন দেওয়ার ব্যাপারে বিধিনিষেধ আরোপের প্রচেষ্টা বন্ধ করতে হবে। সরকারি সংস্থা ডিএফপির সব কার্যক্রম স্বচ্ছ ও প্রকাশ্য হতে হবে। প্রেস কাউন্সিলকে পুনর্গঠন করে কার্যকর সংস্থায় পরিণত করতে হবে। সর্বোপরি স্বাধীন সাংবাদিকতার প্রতিবন্ধকতা দূর করতে হবে। বিজ্ঞপ্তিতে আরও বলা হয়, সাম্প্রতিক গণ-আন্দোলনে আহত ও নিহত সাংবাদিকসহ ছাত্র, শিক্ষক, যুবক, সাধারণ নাগরিক ও পুলিশ সদস্য যাদের মৃত্যু হয়েছে, তাদের প্রতি গভীর শ্রদ্ধা জানিয়েছে সম্পাদক পরিষদ। বিবৃতিতে বলা হয়, এ আন্দোলন ঘিরে সাংবাদিকদের বিরুদ্ধে সম্প্রতি দায়ের হওয়া হয়রানিমূলক মামলাসহ অতীতের সব হয়রানিমূলক মামলা বাতিল ও প্রত্যাহার করতে হবে। বিশেষ করে সাইবার নিরাপত্তা আইন ও আগের ডিজিটাল নিরাপত্তা আইনে দায়েরকৃত সব মামলাও প্রত্যাহার ও বাতিল করতে হবে। গণ-আন্দোলনের সময় সংবাদপত্র ও টেলিভিশন চ্যানেল অফিস আক্রান্ত হয়েছে, সম্পদ ধ্বংস করা হয়েছে। এ ধরনের ঘটনাকে সম্পাদক পরিষদ সমর্থন করে না। একই সঙ্গে পেশাদারত্ব বাদ দিয়ে নীতিবিবর্জিত ও লেজুড়বৃত্তির সাংবাদিকতা বর্জনীয় বলে মনে করে সম্পাদক পরিষদ। বিজ্ঞপ্তিতে বলা হয়, বিগত সরকার বাকস্বাধীনতা, সৃজনশীলতা এবং স্বাধীন সংবাদপত্র শিল্পের কণ্ঠরোধ করতে ও নিয়ন্ত্রিত করতে বিভিন্ন পদক্ষেপ নিয়েছিল। বিশেষ করে বেশ কয়েকটি নিবর্তনমূলক আইন করার উদ্যোগ নিয়েছিল। এসব আইনের মধ্যে রয়েছেÑউপাত্ত সুরক্ষা আইন (খসড়া) ২০২২, ডিজিটাল, সোশ্যাল মিডিয়া এবং ওটিটি রেগুলেশন ২০২১ (খসড়া), গণমাধ্যমকর্মী (চাকরির শর্তাবলি) আইন ২০২২ (খসড়া), জাতীয় অনলাইন গণমাধ্যম নীতিমালা ২০১৭, দ্য প্রেস কাউন্সিল (সংশোধন) অ্যাক্ট, ২০২২ (খসড়া)। প্রস্তাবিত এ বিশেষ আইনগুলো অবিলম্বে বাতিল করতে হবে। ডেইলি স্টার কার্যালয়ে অনুষ্ঠিত সভায় সভাপতিত্ব করেন পত্রিকাটির সম্পাদক ও সম্পাদক পরিষদের সভাপতি মাহফুজ আনাম। উপস্থিত ছিলেন ইত্তেফাক সম্পাদক তাসমিমা হোসেন, প্রথম আলো সম্পাদক মতিউর রহমান, নিউএজ সম্পাদক ও সম্পাদক পরিষদের জ্যেষ্ঠ সহসভাপতি নুরুল কবীর, ফাইন্যান্সিয়াল এক্সপ্রেস সম্পাদক শামসুল হক জাহিদ, সংবাদ সম্পাদক আলতামাশ কবির, বণিক বার্তা সম্পাদক ও সম্পাদক পরিষদের সাধারণ সম্পাদক দেওয়ান হানিফ মাহমুদ, ঢাকা ট্রিবিউন সম্পাদক ও সম্পাদক পরিষদের যুগ্ম সম্পাদক জাফর সোবহান, নয়া দিগন্তের সম্পাদক আলমগীর মহিউদ্দিন, সমকাল সম্পাদক আলমগীর হোসেন, দেশ রূপান্তর সম্পাদক মোস্তফা মামুন, প্রতিদিনের বাংলাদেশ সম্পাদক মুস্তাফিজ শফি এবং সংবাদের নির্বাহী সম্পাদক শাহরিয়ার করিম। ভার্চুয়াল প্ল্যাটফর্ম জুমে সভায় অংশ নেন দৈনিক পূর্বকোণ সম্পাদক ড. এম রমিজউদ্দিন চৌধুরী এবং সুপ্রভাত বাংলাদেশ সম্পাদক রুশো মাহমুদ। "
2024/08/12,বিআইডব্লিউটিএতে দুদিনে ২৯ কর্মকর্তা কর্মচারী বদলি,Unknown,"দুই দিনে ২৯ কর্মকর্তা-কর্মচারীকে বদলি করেছে বাংলাদেশ অভ্যন্তরীণ নৌপরিবহণ কর্তৃপক্ষ (বিআইডব্লিউটিএ)। তাদের মধ্যে সাতজন নির্বাহী প্রকৌশলী, দুজন সহকারী প্রকৌশলী এবং ২০ জন কারিগরি সহকারী রয়েছেন। সংস্থাটির নীতি-নির্ধারক পর্যায়ের একাধিক কর্মকর্তা জানান, তাদের অনেকেই একই স্থানে দীর্ঘদিন কর্মরত ছিলেন। এ কারণে বদলি করা হয়েছে। আবার কাউকে কাউকে বিভিন্ন কারণে নিজ স্থান থেকে সরিয়ে দেওয়া হয়েছে। তারা আরও জানান, বেশ কয়েকদিন থেকেই কারিগরি পুলের কর্মকর্তা-কর্মচারীদের বদলির আলোচনা চলছিল। কিন্তু রাজনৈতিক চাপের ভয়ে বদলি করা হয়নি। অন্তর্বর্তী সরকার দায়িত্ব নেওয়ার পর সংস্থাটির কারিগরি, অর্থ ও সাধারণ পুলের যেসব কর্মকর্তা ৩-৪ বছর একই পদে রয়েছেন তাদেরকে বদলির নীতিগত সিদ্ধান্ত হয়েছে। এরই অংশ হিসাবে গত দুদিনে ২৯ জনকে বদলি করা হলো। রোববার সাতজন নির্বাহী ও দুজন সহকারী প্রকৌশলীকে বদলি করে আদেশ জারি করা হয়। এতে দেখা গেছে, নির্বাহী প্রকৌশলী আ স ম মাশরেফুল আরেফিনকে গাইবান্ধা অঞ্চলের ড্রেজিং বিভাগ থেকে প্রকৌশল বিভাগের ঢাকা ডিভিশনে বদলি করা হয়েছে। আরেক নির্বাহী প্রকৌশলী আব্দুর রব মণ্ডলকে ঢাকা অঞ্চলের ড্রেজিং বিভাগ থেকে বদিল করে এ সংস্থার বিআরডব্লিউটিপি-১ প্রকল্পে প্রেষণে পাঠানো হয়েছে। এ দুজন প্রকৌশলী ২০১০ সাল থেকে বদলি হওয়া পর্যন্ত একই স্থানে কর্মরত ছিলেন। প্রকৌশল বিভাগের ঢাকা ডিভিশনের নির্বাহী প্রকৌশলী মতিউল ইসলামকে ঢাকা অঞ্চলের ড্রেজিং বিভাগে বদলি করা হয়েছে। এ কর্মকর্তা ২০১৮ সালের ২৯ মার্চ থেকে এ পদে রয়েছেন। ঢাকার চারপাশের নদীর সীমানা পিলার স্থাপন ও ওয়াকওয়ে নির্মাণ প্রকল্পের উপ-পরিচালক তিনি। ২০১৪ সালের সেপ্টম্বর থেকে থাকা প্রকৌশল বিভাগের বরিশাল ডিভিশনের নির্বাহী প্রকৌশলী মামুন-উর-রশীদকে ড্রেজিং বিভাগের গাইবান্ধা অঞ্চলে বদলি করা হয়েছে। একইভাবে নির্বাহী প্রকৌশলী দিদার এ আলম, রবিউল আলম ও আমজাদ হোসেনকেও বদলি করা হয়েছে। বিআইডব্লিউটিএ’র তালিকা অনুযায়ী, এ তিন কর্মকর্তার কেউ বর্তমান কর্মস্থলে চার বছর পূর্ণ হয়নি, তবুও তাদেরকে বদলি করা হলো। একইদিনে সহকারী প্রকৌশলী কামাল পাশা ও এস এম জুম্মান লোটাসকে বদলি করা হয়েছে। আর সোমবার এক আদেশে ২০ জন কারিগরি সহকারীকে বদলি করা হয়।"
2024/08/12,আপিল বিভাগে ৪ বিচারপতি নিয়োগ,Unknown,"সুপ্রিমকোর্টের আপিল বিভাগে চার বিচারপতি নিয়োগ দিয়েছে সরকার। সোমবার রাতে রাষ্ট্রপতির আদেশক্রমে তাদেরকে নিয়োগ দিয়ে প্রজ্ঞাপন জারি করেছে আইন মন্ত্রণালয়। নিয়োগ পাওয়া বিচারপতিরা হলেন- বিচারপতি জুবায়ের রহমান চৌধুরী, বিচারপতি সৈয়দ মোহাম্মদ জিয়াউল করিম, বিচারপতি মো. রেজাউল হক ও বিচারপতি এসএম এমদাদুল হক। প্রজ্ঞাপনে বলা হয়, সংবিধানের ৯৫ (১) অনুচ্ছেদের ক্ষমতাবলে রাষ্ট্রপতি এ নিয়োগ দিয়েছেন। এ নিয়োগ শপথ গ্রহণের তারিখ থেকে কার্যকর হবে। এর আগে গত শনিবার ছাত্র আন্দোলনের মুখে আপিল বিভাগ থেকে প্রধান বিচারপতি ওবায়দুল হাসানসহ ছয় বিচারপতি পদত্যাগ করেন। প্রধান বিচারপতি হিসেবে নিয়োগ পান হাইকোর্ট বিভাগের জ্যেষ্ঠ বিচারপতি সৈয়দ রেফাত আহমেদ। এদিকে ছয়জন বিচারপতি পদত্যাগ করায় আপিল বিভাগে বিচারক সংকট দেখা দেয়। ফলে বিচার কাজ পরিচালনার ক্ষেত্রে এ শুন্যতা পূরণ করতে তড়িৎ সিদ্ধান্ত নেয় সরকার। এই চার জনের নিয়োগের আপিল বিভাগে বিচারকের সংখ্যা এখন ছয়জন। বর্তমানে হাইকোর্ট বিভাগে ৮১ জন বিচারপতি রয়েছেন।"
2024/08/12,ড. ইউনূসের মামলা আইনগতভাবে মোকাবিলা করা হবে: আইনজীবী,Unknown,"অন্তর্বর্তী সরকারের প্রধান উপদেষ্টা নোবেল বিজয়ী ড. মুহাম্মদ ইউনূসসহ ১৪ জনের বিরুদ্ধে মানি লন্ডারিং প্রতিরোধ আইনের মামলা প্রত্যাহারের বিষয়টি সংশ্লিষ্ট ব্যক্তিরা এখনো জানেন না। তাছাড়া ড. ইউনূস মামলাটি আইনিভাবে মোকাবিলা করবেন বলে জানিয়েছেন তার আইনজীবী আব্দুল্লাহ আল মামুন। ফৌজদারি কার্যবিধির ৪৯৪ ধারা অনুযায়ী, দুর্নীতি দমন কমিশনের (দুদক) মামলাটি প্রত্যাহারের আবেদন করে। গত রোববার ঢাকার বিশেষ জজ আদালত-৪-এর বিচারক মো. রবিউল আলম আবেদনটি মঞ্জুর করেন। বিষয়টি জানার পর সোমবার সুপ্রিমকোর্টের এনেক্স ভবনের সামনে এ নিয়ে সংবাদমাধ্যমের সঙ্গে কথা বলেন প্রধান উপদেষ্টার আইনজীবী আব্দুল্লাহ আল মামুন।  তিনি বলেন, ‘মামলা প্রত্যাহারের বিষয়ে গ্রামীণ টেলিকমের কেউ কিছু জানে না। গ্রামীণ টেলিকমের পক্ষ থেকে বক্তব্য হলো, এই ব্যক্তিদের (মামলার আসামিদের) বিরুদ্ধে মিথ্যা অভিযোগ এনে তাদের চোর, অর্থ আত্মসাৎকারী, পাচারকারী বলে সারা পৃথিবীতে, দেশের মানুষের কাছে অপমানিত করলেন, সম্মানহানি করলেন। আর এখন রাতারাতি মামলাটি প্রত্যাহার করে নিলেন। ২৫ দপ্তরের সচিবদের যেসব নির্দেশনা দিলেন ড. ইউনূস আইনজীবী মামুন বলেন, ‘ড. মুহাম্মদ ইউনূস আইনের প্রতি শ্রদ্ধাশীল। তিনি (ড. মুহাম্মদ ইউনূস) বলেছেন, এখনো বলছেন, প্রতিটি মামলা আইনি পদ্ধতি অনুযায়ী চলবে। প্রতিটি মামলা তিনি আইনিভাবে মোকাবিলা করবেন। তাই গতকাল (১১ আগস্ট) যে বিষয়টা (মামলা প্রত্যাহার) হয়েছে, তা অমরা অবগত নই, বিষয়টি সম্পর্কে আমরা জানি না। গ্রামীণ টেলিকমের কর্মীদের লভ্যাংশের ২৫ কোটি ২২ লাখ ৬ হাজার ৭৮০ টাকা আত্মসাতের অভিযোগে গত বছর ৩০ মে মামলা করে দুর্নীতি দমন কমিশন (দুদক)।"
2024/08/12,পুনর্বিবেচনা করা হবে সাইবার আইনের বিতর্কিত ধারাগুলো: উপদেষ্টা নাহিদ,Unknown,"সাইবার নিরাপত্তা আইনের বিতর্কিত ধারাগুলো পুনর্বিবেচনা করা হবে বলে জানিয়েছেন অন্তর্বর্তী সরকারের ডাক, টেলিযোগাযোগ ও তথ্যপ্রযুক্তি উপদেষ্টা নাহিদ ইসলাম। রাজধানীর আগারগাঁওয়ে আইসিটি টাওয়ারে সোমবার সকালে মন্ত্রণালয়ের কর্মকর্তাদের সঙ্গে বৈঠক শেষে গণমাধ্যমকর্মীদের তিনি এ কথা বলেন। নাহিদ বলেন, তরুণদের ব্যাপকভাবে এই মন্ত্রণালয়ের সঙ্গে যুক্ত করতে হবে। দেশে-দেশের বাইরে আইটিতে যারা দক্ষ ও নতুন ধরনের কাজ করতে আগ্রহী, তাদের নিয়ে বিশেষ টিম গঠনের কথা আমরা ভাবছি। টেন মিনিট স্কুলে আবারও বিনিয়োগ শুরু হবে কি না জানতে চাইলে নাহিদ ইসলাম বলেন, আন্দোলনের পক্ষে থাকার কারণে কেউ যদি বঞ্চিত হয়ে থাকেন, অবশ্যই তাদের প্রতি সুবিচার করা হবে ও তাদের সঙ্গে যৌথভাবে কাজ করা হবে। তিনি বলেন, আন্দোলনের সময় বিভিন্ন স্টার্টআপ যারা শিক্ষার্থীদের পক্ষে অবস্থান নিয়েছিল, তাদের প্রতি বিরূপ আচরণ করা হয়েছিল। তাদের বিনিয়োগ বন্ধ করে দেওয়া হয়েছিল। আমরা এই বিষয়টির নিন্দা জানিয়েছি। দ্রুত তাদের সঙ্গে যোগাযোগ করা হবে ও পুনরায় তাদের সঙ্গে কাজ করার যে প্রক্রিয়া ছিল, সেটি চালু করা হবে। সার্বিকভাবে কাঠামোগত সংস্কারের কথা আমরা বলছি; সব মন্ত্রণালয়েই যাতে এটা করা হয়। ইন্টারনেট বন্ধ নিয়ে আপনি একটি তদন্ত কমিটি করেছেন। এর সঙ্গে যদি সাবেক প্রতিমন্ত্রী বা কোনো সংস্থার প্রধান জড়িত থাকেন, তাদের বিরুদ্ধে মামলা বা কোনো পদক্ষেপ নেবেন কি না- জানতে চাইলে তথ্যপ্রযুক্তি উপদেষ্টা বলেন, অবশ্যই আমরা আইনি পদক্ষেপ নেব। তিনি বলেন, যদি পুনরায় বিস্তারিত তদন্ত করতে হয়, সেটি করা হবে। এ ক্ষেত্রে সরকার, মন্ত্রী বা অন্য কোনো সংস্থার লোক যুক্ত হয়, তাদের অবশ্যই বিচার করা হবে। এটি মানুষের মানবাধিকারের বিষয় অবাধ তথ্যপ্রবাহ ও ইন্টারনেট নিশ্চিত করা। যারা বন্ধ করে দিয়েছে, তারা মানবাধিকার লঙ্ঘন করেছে ও বন্ধ করে শত শত মানুষকে হত্যা করা হয়েছে। অবশ্যই এই প্রক্রিয়ায় যারা জড়িত তাদের বিচার করা হবে। উপদেষ্টার দায়িত্ব নেওয়ার পর সোমবার প্রথম আগারগাঁওয়ে নিজের কার্যালয়ে আসেন নাহিদ ইসলাম। কর্মকর্তাদের সঙ্গে বৈঠক শেষে বেরিয়ে যাওয়ার সময়ে নিচে অর্ধশতাধিক মানুষ জড়ো হন ও তারা আইসিটি উপদেষ্টার কাছে বিভিন্ন অভিযোগ করেন, স্লোগান দেন। অভিযোগকারীরা বলেন, আইসিটি বিভাগে সিন্ডিকেট ছাড়া কাজ হয় না। নির্দিষ্ট কারও স্বজন ও কাছের লোকদের কাজ দেওয়া হতো। বিক্ষোভকারীরা এটুআই ভুয়া বলেও স্লোগান দেন। তাদের উদ্দেশে নাহিদ ইসলাম বলেন, তিনি সবার দাবিদাওয়া শুনবেন, আলোচনা করবেন। আইসিটি বিভাগে কাঠামোগত সংস্কার করা হবে। দুর্নীতির বিরুদ্ধে জিরো টলারেন্স নীতি থাকবে বলেও জানান তিনি।"
2024/08/12,শেখ হাসিনার বিরুদ্ধে মানবতাবিরোধী অপরাধের মামলা করা উচিত,Unknown,"দেশের বিশিষ্টজনরা বলেছেন, গণঅভ্যুত্থান-পরবর্তী বাংলাদেশে বর্তমান সরকারের প্রথম কাজ হওয়া উচিত যত দ্রুত সম্ভব সাবেক প্রধানমন্ত্রী শেখ হাসিনার বিরুদ্ধে মানবতাবিরোধী অপরাধের অভিযোগ এনে মামলা করা। এজন্য প্রয়োজনে জাতিসংঘের সহায়তা নেওয়ার পরামর্শও দিয়েছেন তারা। বলেছেন, এটি করা না হলে কোটা সংস্কার আন্দোলনে শহিদদের রক্তের সঙ্গে বিশ্বাসঘাতকতা করা হবে। পাশাপাশি তারা রাষ্ট্র সংস্কারের নানা দিক তুলে ধরেছেন। সোমবার সকালে ফোরাম ফর বাংলাদেশ স্টাডিজের আয়োজনে ‘গণঅভ্যুত্থান-পরবর্তী বাংলাদেশ : এখন কী করতে হবে?’ শীর্ষক বিশেষ ওয়েবিনারে কথা বলেন যুক্তরাষ্ট্রের ইলিনয় স্টেট ইউনিভার্সিটির রাজনীতি ও সরকার বিভাগের ডিস্টিংগুইশড প্রফেসর আলী রীয়াজ, ট্রান্সপারেন্সি ইন্টারন্যাশনাল বাংলাদেশের নির্বাহী পরিচালক ড. ইফতেখারুজ্জামান এবং ব্র্যাক বিশ্ববিদ্যালয় ব্র্যাক ইনস্টিটিউট অব গভর্ন্যান্স অ্যান্ড ডিভেলপমেন্টের সিনিয়র রিসার্চ ফেলো ড. মির্জা এম হাসান। সমাপনী বক্তব্য দেন সুশাসনের জন্য নাগরিক (সুজন) সম্পাদক ড. বদিউল আলম মজুমদার। প্রবন্ধ উপস্থাপন করেন ফয়েজ আহমদ তৈয়্যব। সঞ্চালনায় ছিলেন সাংবাদিক মনির হায়দার। প্রফেসর আলী রীয়াজ বলেন, বর্তমান সরকারের অন্যতম প্রধান কাজ হচ্ছে গত সরকারের স্বৈরাচারী ব্যবস্থার কমান্ড স্ট্রাকচারে যিনি ছিলেন, শেখ হাসিনা, তার বিরুদ্ধে মানবতাবিরোধী অপরাধের মামলা করা। এটি অগ্রাধিকার ভিত্তিতে করতে হবে। ১০ বছরের কথা বাদ দিলেও আন্তর্জাতিকভাবে স্বীকৃত আইন অনুযায়ী রোম চুক্তিতে স্বাক্ষর করা দেশের অংশ হিসাবে অর্টিক্যাল সেভেনে যেসব অভিযোগের কথা বলা হয়েছে, ১৪ জুলাইয়ের পরে শেখ হাসিনার নেতৃত্বাধীন সরকার সেগুলোর প্রতিটি করেছে। তাই ফৌজদারি মামলা বা যাই করুক, মানবতার বিরুদ্ধে অপরাধের অভিযোগে অবিলম্বে শেখ হাসিনার বিরুদ্ধে মামলা করাটা এই সরকারের জরুরি বিষয়ে পরিণত হয়েছে। কারণ, সেটি না করা হলে প্রতিদিন আপনি তাকে একধরনের ‘ইমপিউনিটি’ দিচ্ছেন। তিনি বলেন, ইতোমধ্যে এই সাবেক স্বৈরাচার একটি বিশেষ রাষ্ট্র ভারতের আনুক‚ল্য পেয়ে এবং তার পরিবারের লোকজন যেসব কথাবার্তা বলছেন, সেগুলো খোলাখুলি বর্তমান সরকারের বৈধতাকে চ্যালেঞ্জ করে। যার অর্র্থ হচ্ছে, অন্যকিছু বাদ দিলেও যে ৫০০-এর বেশি মানুষকে হত্যা করা হয়েছে, তাদের রক্তের সঙ্গে বিশ্বাসঘাতকতা করা। বর্তমান সরকার এটা না করলে জাতিসংঘের সাহায্য নেওয়া যেতে পারে। আরেকটি পন্থা হলো ইন্টারন্যাশনাল ক্রিমিনাল কোর্টে যাওয়া। ড. বদিউল আলম মজুমদার বলেন, আমরা এমন একটা অবস্থায় এসে গিয়েছিলাম, যেটি অসহনীয়। এ ধারণাই মানুষের মধ্যে সৃষ্টি হয়েছে। যার ফলে এ গণ-অভুত্থ্যান ঘটেছে। তাই বর্তমান সরকারকে বলব, ক্রান্তিকালীন সরকার। যারা অপরাধ করেছে, অন্যায় করেছে, মানবতাবিরোধী অপরাধ করেছে, যারা ফৌজদারি অপরাধ করেছে, যারা আর্থিক ক্ষেত্রে দুর্নীতি-দুর্বৃত্তায়নের মাধ্যমে অপরাধ করেছে; তাদের শাস্তির আওতায় আনা হোক। তাদের সর্বোচ্চ শাস্তি দেওয়া হোক। এজন্য তদন্ত করতে হবে। ড. ইফতেখারুজ্জামান বলেন, যে নতুন বাংলাদেশের প্রত্যাশা সবার, সেখানে রাষ্ট্র সংস্কারের কেন্দ্রবিন্দুতে নিশ্চিত করা প্রয়োজন জনগণের রায়, জনগণের ক্ষমতায় জনগণের কাছে জবাবদিহিমূলক রাষ্ট্র নিশ্চিত হয়েছে। এটি করতে হবে। সেখানে অন্যতম সংস্কারগুলোর মধ্যে জনগণের ভোটাধিকার নিশ্চিত করতে হবে। বাক্স্বাধীনতা, মতপ্রকাশের স্বাধীনতা, গণমাধ্যমের স্বাধীনতা, তথ্য জানার অধিকার, ব্যক্তিগত তথ্যের গোপনীয়তার অধিকার নিশ্চিত করতে হবে। তিনি বলেন, বিগত সরকার গোয়েন্দানির্ভর একটা রাষ্ট্র পরিচালনা করেছিল। যত কালো আইন, মিথ্যাচারনির্ভর যে অবকাঠামো তৈরি হয়েছে, সেটাকে ভেঙে দেওয়াও নিশ্চিত করতে হবে। ড. মির্জা এম হাসান বলেন, ২০০৭ সালের তত্ত¡াবধায়ক সরকার যে সংস্কার করেছিল, আইনকানুন ও নানা ক্ষেত্রে সেগুলোতে চাইলেই ফিরে যেতে পারি। সেই সময়ের তত্ত¡াবধায়ক সরকারের পরবর্তী আওয়ামী সরকার এগুলোকে ধুয়ে-মুছে শেষ করে দেয়। এবার আমাদেরকে রাষ্ট্র-সমাজের সম্পর্ক নতুন করে সাজাতে হবে। যা যা করা হবে, এর একটি সাংবিধানিক বৈধতা নিয়ে আসতে হবে। প্রবন্ধে ফয়েজ আহমদ তৈয়্যব রাষ্ট্র সংস্কারের নানা দিক তুলে ধরেন। তার মধ্যে ক্ষমতার বিকেন্দ্রীকরণ ও ভারসাম্যকরণ, নির্বাচন কমিশন পুনর্গঠন, প্রতিষ্ঠান সংস্কার, পরিসংখ্যান জালিয়াতি থামানো, অর্থনৈতিক পুনরুত্থান, সঠিক মুদ্রানীতি, মুদ্রাস্ফীতি রোধ, ব্যাংকিং ব্যবস্থা পুনর্গঠন করা, বাজেট রিফর্ম, ডিজিটাল অর্থনীতির নিরাপত্তা, মেধাভিত্তিক নিয়োগ, চাঁদাবাজি ও সিন্ডিকেটমুক্ত বাজার, ঘুস-হয়রানিবিহীন সেবা, ন্যায়বিচার, নিরাপত্তা ও স্থিতিশীলতা বজায় রাখার মতো বিষয়গুলো উঠে আসে। ওয়েবিনারে নতুন সংবিধান প্রয়োজনের বিষয়টিও উলে­খ করেন কেউ কেউ।"
2024/08/12,"আপনাকে রাষ্ট্রপতিই শুধু পছন্দ করে নিয়োগ দেননি, প্রধান বিচারপতিকে অ্যাটর্নি জেনারেল",Unknown,"নবনিযুক্ত প্রধান বিচারপতি সংবিধানের অভিভাবক হিসেবে দেশের মানুষের অধিকার রক্ষা ও গণতন্ত্র প্রতিষ্ঠায় ‘বিমুখ করবেন না’ বলে আশা প্রকাশ করেছেন অ্যাটর্নি জেনারেল মো. আসাদুজ্জামান। সোমবার প্রধান বিচারপতি সৈয়দ রেফাত আহমেদকে অপিল বিভাগের ১ নম্বর এজলাসে অ্যাটর্নি জেনারেল কার্যালয় এবং সুপ্রিম কোর্ট আইনজীবী সমিতির দেওয়া সংবর্ধনা অনুষ্ঠানে এ প্রত্যাশা ব্যক্ত করেছেন অ্যাটর্নি জেনারেল। আসাদুজ্জামান বলেন, দ্বিতীয় মুক্তি সংগ্রামের মধ্য দিয়ে অর্জিত এক স্বাধীন সার্বভৌম বাংলাদেশের প্রথম প্রধান বিচারপতি আপনি। আপনাকে রাষ্ট্রপতিই শুধু পছন্দ করে নিয়োগ দেননি, আপনার নিয়োগের পেছনে রয়েছে এদেশের শত শত ছাত্রের বুকের তাজা রক্তে ভেজা রাজপথের কালজয়ী অমর কাব্যের এক বীরত্ব গাথা উপাখ্যান। পৃথিবীর ইতিহাসে এ ঘটনা বিরল। গোটা দেশবাসীর মত আমিও আশা করি, আপনি তাদের বিমুখ করবেন না। অ্যাটর্নি জেনারেল বলেন, এই দেশকে, এই দেশের সংবিধানকে, এ দেশের মানুষের অধিকার রক্ষার্থে, গণতন্ত্র প্রতিষ্ঠায় সংবিধানের অভিভাবক হিসেবে আপনার নেতৃত্বে সুপ্রিম কোর্টের অভিভাবকত্ব প্রকাশ পাক, এটা আবু সাঈদ-মুগ্ধ-ফারাজসহ শত শহীদের প্রত্যাশা ছিল, তাদের বৈষম্য বিরোধী আন্দোলনের অন্তর্নিহিত কারণ ছিল। এই প্রধান বিচারপতির নেতৃত্বে সবার স্বপ্ন বাস্তবায়িত হবে বলে অ্যাটর্নি জেনারেল প্রত্যাশা করেন। বিচার বিভাগের ‘সিন্ডিকেটমুক্তি’ এবং সুপ্রিম কোর্ট প্রশাসনের ভেতরে ‘শুদ্ধি অভিযানে’ সব ধরনের দুর্নীতি নির্মূলের প্রত্যাশা ব্যক্ত করেন অ্যাটর্নি জেনারেল। তিনি বলেন, কারাগার, ব্যবসা পাড়া, এমন কি বিশ্ববিদ্যালয়গুলোতেও এমন একটি ধারণা প্রতিষ্ঠা করা হয়েছে যে সরকারি দলের সংশ্লিষ্টতা থাকলে বিচারকদের নিকট থেকে আনুকূল্য পাওয়া যায়। সুপ্রিম কোর্টের উভয় বিভাগের বিচারপতি, জ্যেষ্ঠ আইনজীবী ও সুপ্রিম কোর্ট বারের সভাপতিসহ আইনজীবীরা অনুষ্ঠানে উপস্থিত ছিলেন।"
2024/08/12,প্রধান উপদেষ্টার বিশেষ সহকারী আলী ইমাম মজুমদার,Unknown,"সাবেক মন্ত্রিপরিষদ সচিব আলী ইমাম মজুমদারকে অন্তর্বর্তী সরকারের প্রধান উপদেষ্টা অধ্যাপক ড. মুহাম্মদ ইউনূসের বিশেষ সহকারী হিসেবে নিয়োগ দেওয়া হয়েছে। সোমবার তাকে নিয়োগ দিয়ে প্রজ্ঞাপন জারি করেছে মন্ত্রিপরিষদ বিভাগ। আলী ইমাম মজুমদার ১৯৭৭ সালে বাংলাদেশ সিভিল সার্ভিসের প্রশাসন ক্যাডারের সদস্য হিসেবে চাকরিতে যোগদান করেন। চাকরিজীবনে তিনি প্রশাসনের বিভিন্ন স্তরে সহকারী কমিশনার, উপজেলা নির্বাহী অফিসার, অতিরিক্ত জেলা ম্যাজিস্ট্রেটসহ উপজেলা ও জেলায় বিভিন্ন দায়িত্ব পালন করেন। তিনি মন্ত্রিপরিষদ সচিব, প্রধানমন্ত্রী কার্যালয়ের মুখ্য সচিব ও পরিকল্পনা কমিশনের সদস্য হিসেবে দায়িত্ব পালন করেন। বিমান বাংলাদেশ এয়ারলাইন্স ও সোনালী ব্যাংক লিমিটেডের চেয়ারম্যান হিসেবে দায়িত্ব পালন করেন। তিনি ট্রান্সপারেন্সি ইন্টারন্যাশনাল বাংলাদেশ (টিআইবি) ট্রাস্টি বোর্ডের ২০১৬ সাল থেকে সদস্য ও ২০২০ সাল থেকে মহাসচিব হিসেবে দায়িত্ব পালন করছেন।"
2024/08/12,দেশের বিভিন্ন বিশ্ববিদ্যালয়ে পদত্যাগের হিড়িক,Unknown,"কোটা সংস্কার আন্দোলনের কারণে গত মাসে সারা দেশ উত্তাল ছিল। শিক্ষার্থীদের শান্তিপূর্ণ আন্দোলনে হামলা চালায় ক্ষমতাসীন আওয়ামী লীগের পেটুয়া বাহিনী ছাত্রলীগ, যুবলীগ ও আইন শৃঙ্খলা বাহিনী। সেই হামলায় সারা দেশে কয়েক শত শিক্ষার্থী ও সাধারণ মানুষ নিহত হন। আহত হয় কয়েক হাজার। শিক্ষার্থীদের এই কোটা সংস্কার আন্দোলনের তোপের মুখে পড়ে গত ৫ আগস্ট দেশ থেকে পালিয়ে যান প্রধানমন্ত্রী শেখ হাসিনা। গত ৮ আগস্ট নোবেলজয়ী ড. মুহাম্মদ ইউনূসের নেতৃত্বে গঠিত হয়েছে ১৭ সদস্যের অন্তর্বর্তীকালীন সরকার। কোটা সংস্কার আন্দোলনের সময়ে ক্ষমতাসীন আওয়ালী লীগ সরকারের পক্ষ নিয়ে ছাত্রদের বিরুদ্ধে অবস্থান করার কারণে শিক্ষার্থীদের আন্দোলনের প্রেক্ষিতে এখন পদত্যাগে বাধ্য হচ্ছেন বিভিন্ন বিশ্ববিদল্যালয়ের উপাচার্য, উপ-উপাচার্য ও কোষাধক্ষ্যরা। সোমবার খুলনা প্রকৌশল ও প্রযুক্তি বিশ্ববিদ্যালয়ের উপাচার্য অধ্যাপক মিহির রঞ্জন হালদার ও উপ-উপাচার্য অধ্যাপক সোবহান মিয়া পদত্যাগ করেছেন। কুয়েটের জনসংযোগ, তথ্য ও প্রকাশনা বিভাগ এক সংবাদ বিজ্ঞপ্তিতে জানায়, সকালে উপ-উপাচার্য ও দুপুরে উপাচার্য শিক্ষা মন্ত্রণালয়ের সচিবের মাধ্যমে রাষ্ট্রপতির কাছে পদত্যাগপত্র পাঠিয়েছেন। রাষ্ট্রপতি বিশ্ববিদ্যালয়ে উপাচার্য নিয়োগ না দেওয়া পর্যন্ত ভারপ্রাপ্ত উপাচার্য হিসেবে মেকানিক্যাল ইঞ্জিনিয়ারিং বিভাগের অধ্যাপক মুহাম্মদ মাছুদ উপাচার্যের দায়িত্ব পালন করবেন। চট্টগাম বিশ্ববিদ্যালয়ের একাডেমিক ও প্রশাসনিক দায়িত্ব পালন করা দুই উপ-উপাচার্য দায়িত্ব থেকে অব্যাহতি চেয়ে রাষ্ট্রপতির কাছে চিঠি পাঠিয়েছেন। এদের মধ্যে উপ-উপাচার্য অধ্যাপক বেণু কুমার দে বছরখানেক আগেই শিক্ষকতা থেকে অবসর নেওয়ায় এ পদ থেকে পদত্যাগের বিষয়টি চিঠিতে উল্লেখ করেছেন। আর প্রশাসনিক দায়িত্বে থাকা অধ্যাপক মো. সেকান্দার চৌধুরী দায়িত্ব থেকে অব্যাহতি চেয়ে নিজ বিভাগে শিক্ষকতায় ফিরে যেতে চেয়েছেন। গতকাল রোববার চট্টগ্রাম বিশ্ববিদ্যালয়ের উপাচার্য অধ্যাপক মো. আবু তাহের দায়িত্ব থেকে অব্যাহতি চেয়েছেন। তিনিও নিজ বিভাগে শিক্ষকতায় ফিরে যাওয়ার কথা চিঠিতে উল্লেখ করেছেন। এছাড়া সব হলের প্রাধ্যক্ষ, প্রক্টরিয়াল বডি এবং বিশ্ববিদ্যালয় প্রেসের প্রশাসক পদত্যাগ করেছেন। বাংলাদেশ বিশ্ববিদ্যালয় মঞ্জুরী কমিশনের চেয়ারম্যানও পদত্যাগ করেছেন। ঢাকা বিশ্ববিদ্যালয়সহ অন্তত ১২টি বিশ্ববিদ্যালয়ের উপাচার্যরা পদত্যাগ করেছেন। একই সঙ্গে প্রক্টর, প্রাধ্যক্ষসহ বিশ্ববিদ্যালয় প্রশাসনের দায়িত্বে থাকা শিক্ষকরাও পদত্যাগ করেছেন।"
2024/08/12,সেই উপস্থাপিকার কাছে ক্ষমা চেয়ে যা বললেন বিচারপতি মানিক,Unknown,"টকশোতে উপস্থাপিকা দীপ্তি চৌধুরীকে রাজাকারের বাচ্চা বলে সম্বোধন ও অশালীন আচরণের ঘটনায় ক্ষমা চেয়েছেন সাবেক বিচারপতি এ এইচ এম শামসুদ্দিন চৌধুরী মানিক। একই সঙ্গে তিনি জনগণের কাছেও ক্ষমা প্রার্থনা করেন। সোমবার তাকে (বিচারপতি মানিক) লিগ্যাল নোটিশ পাঠানো সুপ্রিম কোর্টের জ্যেষ্ঠ আইনজীবী অ্যাডভোকেট ফাওজিয়া করিম ফিরোজের কাছে লিখিতভাবে এ ক্ষমা প্রার্থনা করেন। আইনি নোটিশের জবাবে সাবেক বিচারেতি মানিক লিখেছেন, তিনি একজন হাইপারটেনশন ও ডায়াবেটিসের রোগী। টকশোর দিন তাকে অনেক লম্বা পথ হেঁটে প্রোগ্রামে অংশগ্রহণ করতে হয়েছিল। ফলে তার ব্লাড সুগার নেমে যায় ও ব্লাড প্রেসার বেড়ে যায় এবং একই সঙ্গে তিনি প্রচুর ক্লান্ত বোধ করছিলেন। যার কারণে তিনি তার নিজের ওপর নিয়ন্ত্রণ হারিয়ে ফেলেছিলেন। তিনি তার এরূপ আচরণের জন্যে উপস্থাপিকার কাছে গভীরভাবে ক্ষমা প্রার্থনা করেন। এ বিষয়ে ব্যারিস্টার কাজী মারুফুল ইসলাম বলেন, সাবেক বিচারপতি এ এইচ এম সামসুদ্দিন চৌধুরী মানিক সিনিয়র অ্যাডভোকেট ফাওজিয়া করিম ফিরোজকে তার পাঠানো আইনি নোটিশের জবাব দিয়েছেন। সেখানে তিনি উপস্থাপিকা দীপ্তি চৌধুরী এবং জনগণের কাছে লিখিতভাবে ক্ষমা প্রার্থনা করেছেন। এর আগে রোববার উপস্থাপিকা দীপ্তি চৌধুরীর সঙ্গে দুর্ব্যবহারের ঘটনায় জাতির কাছে প্রকাশ্যে ক্ষমা চাইতে সাবেক বিচারপতি মানিককে লিগ্যাল নোটিশ পাঠানো হয়। নোটিশে তাকে প্রকাশ্য ক্ষমা চাওয়ার পাশাপাশি উপস্থাপিকার কাছে লিখিতভাবে ক্ষমা চাইতে বলা হয়। ‘ফাউন্ডেশন ফর ল’ অ্যান্ড ডেভেলপমেন্টের (ফ্লাড) পক্ষে জ্যেষ্ঠ আইনজীবী অ্যাডভোকেট ফাওজিয়া করিম ফিরোজ এ নোটিশ পাঠান। প্রকাশ্য ও লিখিতভাবে ক্ষমা না চাইলে সাবেক বিচারপতি মানিকের বিরুদ্ধে আইনগত ব্যবস্থা গ্রহণ করা হবে বলে নোটিশে উল্লেখ করা হয়। কোটা আন্দোলন ইস্যুতে সম্প্রতি একটি টেলিভিশন চ্যানেলে আয়োজিত টকশোতে আলোচক হিসেবে অংশ নেন সাবেক বিচারপতি শামসুদ্দিন চৌধুরী মানিক। কিন্তু আলোচনার একপর্যায়ে মেজাজ হারিয়ে সঞ্চালক দীপ্তি চৌধুরীর ওপর ক্ষিপ্ত হন তিনি। পুরো অনুষ্ঠানে বেশ কয়েকবার উপস্থাপিকার ওপর নিজের ক্ষোভ ঝাড়েন এবং উচ্চবাচ্য করেন। শুধু তাই নয়, তিনি অনুষ্ঠান শেষে স্টুডিও ছাড়ার আগে উপস্থাপিকাকে ‘রাজাকারের বাচ্চা’ বলে আখ্যা দেন। ঘটনার ভিডিও সামাজিক যোগাযোগমাধ্যমে ভাইরাল হয়। ভিডিওতে দেখা যায়, আলোচনা শেষে অনুষ্ঠানস্থল ত্যাগ করার আগ মুহূর্তে বিচারপতি মানিক বলে ওঠেন, ‘সে তো রাজাকারের বাচ্চা।’ তাৎক্ষণিক প্রতিবাদে সঞ্চালক দীপ্তি বলেন, ‘আপনার কোনো অধিকার নেই আমাকে রাজাকারের বাচ্চা বলার। আমি একটা মুক্তিযোদ্ধা পরিবারের সন্তান।’ তখন বিচারপতি মানিক বলেন, ‘অবশ্যই। একশবার অধিকার আছে। আপনি রাজাকারের বাচ্চা।’ সঞ্চালক দীপ্তি বলেন, ‘আমি একটা মুক্তিযোদ্ধা পরিবারের সন্তান। আপনি কোন সাহসে আমাকে রাজাকারের বাচ্চা বলেন?’ তখন বিচারপতি মানিক বলেন, ‘আপনার ব্যবহার দেখে বলেছি আমি। আপনি রাজাকারের বাচ্চা।’ তখন বিচারপতি মানিক আরও বলেন, ‘কিসের আপনি মুক্তিযোদ্ধা পরিবারের সন্তান? আপনি রাজাকারের সন্তান।’ এরপর অনুষ্ঠানের অপর আলোচক গোলাম মাওলা রনি বিচারপতি মানিককে অনুরোধ করে অনুষ্ঠানস্থল থেকে সরিয়ে নিতে দেখা যায়। টকশোটি প্রচারের পর থেকে বিচারপতি মানিকের ব্যবহার নিয়ে সামাজিক যোগাযোগমাধ্যমে ব্যাপক সমালোচনার ঝড় ওঠে। এর মধ্যেই নতুন করে অনুষ্ঠানের পরের বাগবিতণ্ডার ভিডিও আবার সামাজিক মাধ্যমে ছড়িয়ে পড়লে সমালোচনার চূড়ায় পৌঁছে।"
2024/08/12,পুলিশ স্বাভাবিক কাজ  শুরু করলে সেনাবাহিনী ব্যারাকে ফিরবে: সেনাপ্রধান,Unknown,"সেনাবাহিনী প্রধান জেনারেল ওয়াকার-উজ-জামান বলেছেন, পুলিশ সুন্দরভাবে স্বাভাবিক কার্যক্রম শুরু করলে ব্যারাকে ফেরত যাবে সেনাবাহিনীর সদস্যরা। সবার সহযোগিতায় আমরা দেশকে স্বাভাবিক অবস্থায় ফিরিয়ে আনতে চাই। তবে যারা অপকর্ম করেছে, আইন অনুযায়ী তাদের বিরুদ্ধে ব্যবস্থা নেওয়া হবে। সোমবার দুপুরে খুলনা শহিদ শেখ আবু নাসের স্টেডিয়ামে সেনাবাহিনীর অস্থায়ী ক্যাম্পের কার্যক্রম পরিদর্শন শেষে সাংবাদিকদের ব্রিফিংকালে তিনি এসব কথা বলেন। এর আগে সেনা সদস্যদের সঙ্গে মতবিনিময় করেন সেনাপ্রধান। পরে খুলনার বিভাগীয় কমিশনার, ডিআইজি, জেলা প্রশাসকসহ বিভাগীয় ও জেলার শীর্ষ সরকারি কর্মকর্তাদের সঙ্গে সার্বিক বিষয় নিয়ে মতবিনিময় করেন তিনি। সেনাপ্রধান বলেন, পুলিশকে আরও সংগঠিত করতে হবে। তাহলে নিশ্চিতভাবে আমরা স্বাভাবিক অবস্থায় ফিরে যাব। আমরা দিনরাত কাজ করে যাচ্ছি, আমাদের সেনাবাহিনী সব বিভাগে আছে। ইনশাআল্লাহ খুব শিগগিরই পরিস্থিতি স্বাভাবিক হয়ে যাবে। জেনারেল ওয়াকার-উজ-জামান আরও বলেন, খুলনা বিভাগের পরিস্থিতি অত্যন্ত স্বাভাবিক। স্বাভাবিক সময় যে পরিমাণ অপরাধ হয়ে থাকে, এখন সেটাও হচ্ছে না। থানার কার্যক্রম শুরুর ব্যাপারে তিনি বলেন, শেষ খবর পাওয়া পর্যন্ত সারা দেশে ৯৫ শতাংশের ওপরে থানাগুলোর কার্যক্রম শুরু হয়েছে। আর ঢাকা শহরে ৮৫ শতাংশের ওপরে থানাগুলোর কার্যক্রম স্বাভাবিকভাবে চলছে। সংখ্যালঘুদের ওপর হামলার বিষয়ে তিনি বলেন, দেশের ২০টি জেলায় সংখ্যালঘুসংক্রান্ত ৩০টি অপরাধ সংঘটিত হয়েছে। যার মধ্যে অধিকাংশই হলো মন্দিরে অগ্নিসংযোগ ও লুটপাট। তবে এগুলোর মধ্যে অধিকাংশ ঘটেছে রাজনৈতিক কারণে। আহত সেনা সদস্যদের দেখতে যশোর সিএমএইচে সেনাপ্রধান: আইএসপিআর জানায়, সেনাবাহিনী প্রধান জেনারেল ওয়াকার-উজ-জামান গোপালগঞ্জের গোপীনাথপুরে বিক্ষোভকারীদের হামলায় আহত কর্মকর্তা, জেসিও এবং অন্য পদবির সেনা সদস্যদের দেখতে সোমবার যশোর সিএমএইচ যান। এরপর তিনি খুলনায় সেনাবাহিনী ক্যাম্পে সেনা সদস্যদের কার্যক্রম পরিদর্শন করেন। এ সময় জেনারেল অফিসার কমান্ডিং (জিওসি) ৫৫ পদাতিক ডিভিশন ও এরিয়া কমান্ডার যশোর এরিয়া ছাড়াও সেনা সদরের ঊর্ধ্বতন সামরিক কর্মকর্তারা, পুলিশ, বিজিবি ও র‌্যাবের ঊর্ধ্বতন কর্মকর্তারা উপস্থিত ছিলেন।"
2024/08/12,আন্তর্জাতিক অপরাধ ট্রাইব্যুনালে শেখ হাসিনার বিচার দাবি,Unknown,"কোটা সংস্কার আন্দোলন ও গণ-অভ্যুত্থানে কয়েক শ শিক্ষার্থী-জনতাকে হত্যার সঙ্গে জড়িত থাকার অভিযোগে আন্তর্জাতিক অপরাধ ট্রাইব্যুনালে মামলার মাধ্যমে শেখ হাসিনার বিচারের দাবি জানিয়েছে বৈষম্যবিরোধী ছাত্র আন্দোলন। সোমবার ঢাকা বিশ্ববিদ্যালয়ের সন্ত্রাসবিরোধী রাজু ভাস্কর্যের পাদদেশে শেখ হাসিনার বিচার ও ক্যাম্পাসে দখলদারির রাজনীতি বন্ধের দাবিতে আয়োজিত সমাবেশে সংগঠনের অন্যতম সমন্বয়ক হাসনাত আবদুল্লাহ এই দাবি জানান। রাজু ভাস্কর্যের পাদদেশে বিকাল সাড়ে ৪টার দিকে হাজারো শিক্ষার্থী এসে জমায়েত হন এবং স্লোগান দিতে থাকেন। শিক্ষার্থীরা এ সময় ‘বিচার চাই, খুনি হাসিনার বিচার চাই’, ‘আমার ভাই কবরে, খুনি কেন বাইরে’, ‘দখলদারের রাজনীতি/শিক্ষকদের রাজনীতি, এই ক্যাম্পাসে হবে না’, ‘গেস্টরুম-গণরুম, এই ক্যাম্পাসে হবে না’ ইত্যাদি স্লোগান দেন। হাসনাত আবদুল্লাহ বলেন, গণমাধ্যমের সঙ্গে আমাদের সৌহার্দপূর্ণ সম্পর্ক রয়েছে, ছিল ও থাকবে। এই অভ্যুত্থানে গণমাধ্যমেরও উলে­খযোগ্য অবদান রয়েছে। কিন্তু কিছু গণমাধ্যম শেখ হাসিনাকে পুনর্বাসন করতে চায়। ছাত্র-জনতা তা কোনোভাবেই হতে দেবে না। আমাদের মূল দাবি, শেখ হাসিনাকে প্রধান আসামি করে আন্তর্জাতিক ট্রাইব্যুনালে মামলা দায়ের করে বিচার নিশ্চিত করতে হবে। অন্তর্বর্তী সরকারের উপদেষ্টাদের উদ্দেশে তিনি বলেন, ছাত্র-জনতার গণ-অভ্যুত্থানের মাধ্যমে আপনারা উপদেষ্টা হয়েছেন। তাই আপনারা বক্তব্য দেওয়ার আগে ৫ আগস্টের গণভবনের চিত্র মনে রাখবেন। খুনিদের পুনর্বাসনের বিষয়ে সতর্ক করে দিয়ে বলতে চাই, আমরা যেভাবে স্বৈরাচারকে ক্ষমতা থেকে নামিয়েছি, ঠিক একইভাবে স্বৈরাচারের পুনর্বাসনের চেষ্টাকারীদেরও নামাতে সময় লাগবে না। ক্যাম্পাসে দখলদারির রাজনীতির বিষয়ে হাসনাত আবদুল্লাহ বলেন, ক্যাম্পাসে সন্ত্রাসী ছাত্রলীগের দখলদারির বিরুদ্ধে আমাদের সংগ্রাম ছিল। সেই দখলদারির রাজনীতির পুনর্বাসন করতে দেওয়া হবে না। ক্যাম্পাসকে ছাত্ররাজনীতিমুক্ত রাখতে হবে। আরেক সমন্বয়ক সারজিস আলম বলেন, আমরা আজ আপনাদের কিছু বিষয়ে সতর্ক করতে এসেছি। আমরা ৫ আগস্ট দেশ থেকে স্বৈরাচার তাড়ানোর পর কিছু কুচক্রী মহল ক্যু করার চেষ্টা করছিল। আমরা ছাত্র-জানতা তা দমন করেছি। তিনি বলেন, এরপর সর্বশেষ বিচার বিভাগীয় ক্যু করার চেষ্টা করলে আপনাদের অক্লান্ত পরিশ্রমে তা রুখে দিতে সক্ষম হয়েছি। আমাদের বিপ্লবকে নস্যাৎ করতে এখনো একটি মহল ক্যু করার ষড়যন্ত্র করছে। আমরা ছাত্র-জনতা তাদের পরিকল্পনা সফল হতে দেব না। তিনিও আন্তর্জাতিক অপরাধ ট্রাইব্যুনালে শেখ হাসিনার সর্বোচ্চ বিচারের দাবি জানান। ডাকসুর সাবেক সমাজসেবাবিষয়ক সম্পাদক আখতার হোসেন বলেন, আমরা সর্বশক্তি দিয়ে শেখ হাসিনার সব ষড়যন্ত্রকে রুখে দেব। আওয়ামী লীগ পরাজিত শক্তি নানান ক‚টকৌশল আঁকছে। আমরা ছাত্র-জনতা কোনোভাবে ১৫ আগস্টের ক্যুর পরিকল্পনা সফল হতে দেব না।"
2024/08/12,ভারতীয় গণমাধ্যমে নেতিবাচক প্রচারণার ‘কাউন্টার প্রোপাগান্ডা’ করতে হবে: পররাষ্ট্র উপদেষ্টা,Unknown,"বাংলাদেশে কোটা সংস্কার আন্দোলনের পর হিন্দুদের উপর হামলার বিষয়ে ভারতীয় গণমাধ্যমে নেতিবাচকভাবে প্রচারণার বিষয়ে পররাষ্ট্র উপদেষ্টা তৌহিদ হোসেন বলেছেন, যে ইস্যুসগুলো এসেছে, প্রোপাগান্ডাগুলো এসেছে সেটার কাউন্টার প্রোপাগান্ডা করতে হবে। গণমাধ্যম কর্মীদের এ বিষয়ে মিডিয়াতে প্রচার করার আহবান জানিয়ে পররাষ্ট্র উপদেষ্টা বলেন, তারা গ্রাউন্ডে না থেকে একটা পজিশন নিয়েছে। এখান থেকে কিছু ভুল তথ্য অনেক ক্ষেত্রে দেওয়া হয়েছে। সোমবার প্রায় অর্ধশতাধিক কূটনৈতিক পররাষ্ট্র উপদেষ্টা তৌহিদ হোসেনের সঙ্গে সাক্ষাৎ করেন। একইসঙ্গে কোনো ধরনের সহিংসতা, মানুষের ক্ষতি করা, আগুন দেওয়া, অত্যাচার করা কোনোভাবে টলারেট করা হবে না বলে মন্তব্য করেছেন তৌহিদ হোসেন। তিনি বলেন, প্রত্যেকটা ক্ষেত্রেই তদন্ত করা হবে। অপরাধীদেরকে আইনের আওতায় আনা হবে। কেউ যাতে ছাড় না পায়। রাজনৈতিক বা ধর্মীয় মতাদর্শের কারণে কাউকে কোনোভাবেই অত্যাচার করা যাবে না। কেউ অপরাধ করলে আইন সেটা দেখবে। সাংবাদিকদের এক প্রশ্নের জবাবে তৌহিদ হোসেন জানান, কূটনৈতিকরা কেউ নির্বাচন নিয়ে কোনো প্রশ্ন করেননি। অন্তর্বর্তীকালীন সরকারের মেয়াদ নিয়ে তিনি বলেন, যারা পরিবর্তন এনেছে, এতগুলো জীবন দিয়েছে সেটা পূর্বের অবস্থায় যাওয়ার জন্য নয়। তাই কিছু রিফর্মের প্রয়োজন হবে। ঠিক যেটুকু সময় থাকা দরকার সেটুকু সময়ই আমরা থাকবো। এর বেশি থাকবো না, কমও থাকবো না। কূটনৈতিকদের মানবাধিকারের বিষয়ে নিশ্চিত করা হয়েছে বলে জানান পররাষ্ট্র উপদেষ্টা। ইউরোপ, আমেরিকা, চীন, জাপান এবং ভারতের সঙ্গে বেশ কিছু ডায়লগ হওয়ার কথা ছিল, সেগুলো হবে কি না সাংবাদিকদের এমন প্রশ্নে তৌহিদ হোসেন জানান, বিভিন্ন চুক্তিসহ আন্তর্জাতিক পর্যায়ে এবং বাইলেটারাল ক্ষেত্রে যেসব কমিটমেন্ট বাংলাদেশ করেছে সেগুলো রক্ষা করতে হবে।"
2024/08/12,অ্যাটর্নি জেনারেল কার্যালয়ের ৭০ আইন কর্মকর্তার পদত্যাগ,Unknown,"রাষ্ট্রের প্রধান আইন কর্মকর্তা অ্যাটর্নি জেনারেলসহ এ পর্যন্ত মোট ৭০ জন আইন কর্মকর্তা পদত্যাগ করেছেন। সোমবার অ্যাটর্নি জেনারেল কার্যালয় থেকে এই তথ্য জানা গেছে। জানা গেছে, অ্যাটর্নি জেনারেল কার্যালয়ে মোট ২১৫ জন ডেপুটি ও সহকারী অ্যাটর্নি জেনারেল নিযুক্ত ছিলেন। এর মধ্যে থেকে সোমবার পর্যন্ত ৭০ জন পদত্যাগ করেছেন। তাদের জায়গায় নতুন কাউকে রাষ্ট্রপক্ষের আইনজীবী হিসেবে নিয়োগ দেওয়ার জন্য অনেকের জীবনবৃত্তান্ত নেওয়া হয়েছে। খালি পদে জায়গা পেতে এর মধ্যে বিএনপি-জামায়াত সমর্থিত বহু আইনজীবী জীবনবৃত্তান্ত জমা দিয়েছেন বলে জানা গেছে। এর আগে গত ৭ আগস্ট প্রথমে অতিরিক্ত অ্যাটর্নি জেনারেল এস কে মোর্শেদ এবং পরবর্তীতে অ্যাটর্নি জেনারেল এ এম আমিন উদ্দিন পদত্যাগ করেন। পরদিন ৮ আগস্ট আরও দুই অতিরিক্ত অ্যাটর্নি জেনারেল এসএম মুনীর ও মেহেদী হাছান চৌধুরী পদত্যাগ করেন। গত ৫ আগস্ট সরকার পতনের পর থেকে বড় বড় পদে নিয়োগ পাওয়া কর্মকর্তাদের অনেকেই স্বেচ্ছায় পদত্যাগ করছেন, না হলে তাদের সরিয়ে দেওয়া হচ্ছে।"
2024/08/12,প্রাইমারি স্কুল খোলা প্রসঙ্গে যা বললেন প্রাথমিক ও গণশিক্ষা উপদেষ্টা,Unknown,"কোটা সংস্কার আন্দোলনের কারণে গত মাসে সারা দেশ উত্তাল ছিল। শিক্ষার্থীদের শান্তিপূর্ণ আন্দোলনে হামলা চালায় ক্ষমতাসীন আওয়ামী লীগের পেটুয়া বাহিনী ছাত্রলীগ, যুবলীগ ও আইন শৃঙ্খলা বাহিনী। সেই হামলায় সারা দেশে কয়েক শত শিক্ষার্থী ও সাধারণ মানুষ নিহত হন। আহত হয় কয়েক হাজার। শিক্ষার্থীদের এই কোটা সংস্কার আন্দোলনের তোপের মুখে পড়ে গত ৫ আগস্ট দেশ থেকে পালিয়ে যান প্রধানমন্ত্রী শেখ হাসিনা। তিনি বর্তমানে ভারতে অবস্থান করছেন। প্রধানমন্ত্রীর অবর্তমানে দায়িত্ব নেন সেনাবাহিনীর প্রধান ওয়াকার-উজ-জামান। দেশের পরিস্থিতি স্বাভাবিক করার জন্য ৬ আগস্ট থেকে শিক্ষাপ্রতিষ্ঠান, ব্যাংকসহ বিভিন্ন অফিস খুলে দেওয়া হয়। তবে এখনও খোলেনি বিশ্ববিদ্যালয় ও প্রাথমিক বিদ্যালয়। গত ৮ আগস্ট নোবেলজয়ী ড. মুহাম্মদ ইউনূসের নেতৃত্বে গঠিত হয়েছে ১৭ সদস্যের অন্তর্বর্তীকালীন সরকার। অন্তর্বর্তীকালীন সরকারের প্রাথমিক ও গণশিক্ষা উপদেষ্টা বিধান রঞ্জন রায় প্রাথমিক বিদ্যালয় খোলা প্রসঙ্গে বলেছেন, পরিস্থিতি স্বাভাবিক না হওয়া পর্যন্ত প্রাথমিক বিদ্যালয়ের শিক্ষা কার্যক্রম শুরু করা যাচ্ছে না। সোমবার সকালে সচিবালয়ে প্রথম কর্মদিবসে মতবিনিময় সভায় তিনি বলেন, ‘একটা বিশেষ মুহূর্তে সরকার গঠিত হয়েছে, অস্থিরতা না কমলে বাচ্চাদের স্কুলে পাঠাবে না অভিভাবকরা। তাই সবার সঙ্গে আলোচনা করে স্কুল খোলার সিদ্ধান্ত নেওয়া হবে।’ এ সময় তিনি প্রাথমিক শিক্ষার মানোন্নয়নের আশাব্যাক্ত করেন।"
2024/08/12,জাতীয় স্মৃতিসৌধে বীর শহিদদের প্রতি শ্রদ্ধা নিবেদন ২ উপদেষ্টার,Unknown,"সাভার জাতীয় স্মৃতিসৌধে বীর শহিদদের প্রতি ফুল দিয়ে শ্রদ্ধা নিবেদন করেছেন পার্বত্য অঞ্চলের উপদেষ্টা সুপ্রদীপ চাকমা, প্রাথমিক ও গণশিক্ষা মন্ত্রণালয়ের উপদেষ্টা ডা. বিধান রঞ্জন রায়। সোমবার সকাল ১০টার দিকে পার্বত্য অঞ্চলের উপদেষ্টা সুপ্রদীপ চাকমা ও প্রাথমিক ও গণশিক্ষা মন্ত্রণালয়ের উপদেষ্টা ডা. বিধান রঞ্জন রায় স্মৃতিসৌধে বীর শহিদদের প্রতি ফুল দিয়ে শ্রদ্ধা নিবেদন করেন। এ সময় তারা বীর শহিদদের স্মরণে এক মিনিট নীরবতা পালন করেন ও স্মৃতিসৌধের পরিদর্শন বইয়ে স্বাক্ষর করেন। তারা দেশ পরিচালনায় সবার সহযোগিতা কামনা করেন।"
2024/08/12,১৫ বছরে ব্যাংক থেকে আত্মসাৎ ৯২ হাজার কোটি টাকা: সিপিডি,Unknown,"বাংলাদেশে ২০০৮ থেকে ২০২৩ সাল পর্যন্ত ব্যাংক খাতে ৯২ হাজার কোটি টাকার বেশি অর্থ আত্মসাৎ হয়েছে বলে জানিয়েছে সেন্টার ফর পলিসি ডায়ালগ (সিপিডি)। গত ১৫ বছরে ব্যাংক খাতে ২৪টি বড় কেলেঙ্কারির মাধ্যমে এ অর্থ হাতিয়ে নেওয়া হয়েছে বলে সংস্থাটি বলছে। আত্মসাৎ হওয়া অর্থের পরিমাণ চলতি অর্থবছরের জাতীয় বাজেটের ১২ শতাংশ এবং দেশের মোট জিডিপির দুই শতাংশের সমান। গত ১৬ বছরে শেখ হাসিনা সরকারের সময়ে দেশের আর্থিক খাতের অনিয়ম এবং অব্যবস্থাপনা নিয়ে সোমবার এক গবেষণাপত্র প্রকাশ করেছে বেসরকারি গবেষণা সংস্থা সিপিডি। সংস্থার নির্বাহী পরিচালক এবং এ রিপোর্টের যৌথ গবেষক ফাহমিদা খাতুন বলেছেন, ২০০৯ থেকে ২০১৭ সাল পর্যন্ত এ সময়ে ধুঁকতে থাকা ব্যাংকগুলোর পুঁজির যোগান দিতে সরকারকে সাড়ে ১৫ হাজার কোটি টাকার বেশি অর্থ ব্যয় করতে হয়েছে। গ্লোবাল ফাইনানন্সিয়াল ইন্টেগ্রিটি’র এক রিপোর্টের বরাত দিয়ে বলা হয়েছে, ২০০৭ থেকে ২০১৪ সাল পর্যন্ত দেশ থেকে ৪৭০০ থেকে ৬৭০০ কোটি মার্কিন ডলারের সমপরিমাণ অর্থ অবৈধভাবে পাচার করা হয়েছে। গবেষণায় দেখা গেছে, দেশের ব্যাংক খাতে দলীয় প্রভাব খাটিয়ে বহু অনিয়ম করা হয়েছে। উদাহরণ হিসেবে বলা হয়েছে, অ্যানন টেক্স গ্রুপ নামে এক প্রতিষ্ঠানকে ১০ হাজার কোটি টাকা ঋণ দিয়েছে জনতা ব্যাংক, যা রাষ্ট্রায়ত্ত ব্যাংকটির মোট পুঁজির এক চতুর্থাংশের বেশি। আবার, ২০১৭ সালে দেশের একটি মাত্র ব্যবসায়িক কর্পোরেশন রাজনৈতিক প্রভাবে সাতটি বাণিজ্যিক ব্যাংকের মালিকানা বা নিয়ন্ত্রণ নেয়।"
2024/08/12,ট্রাইব্যুনালের চার প্রসিকিউটরের পদত্যাগ,Unknown,"আন্তর্জাতিক অপরাধ ট্রাইব্যুনালের প্রসিকিউশন প্যানেল থেকে চারজন প্রসিকিউটর পদত্যাগ করেছেন। সোমবার প্রসিকিউশনের প্রশাসনিক কর্মকর্তা মাসুদ রানা এ কথা জানান। পদত্যাগকারী চার প্রসিকিউটর হলেন শাহিদুর রহমান, আবুল কালাম আজাদ, রেজিয়া সুলতানা চমন ও আলতাফ উদ্দিন আহম্মেদ। মানবতাবিরোধী অপরাধের বিচারের জন্য আন্তর্জাতিক অপরাধ ট্রাইব্যুনালের আনুষ্ঠানিক যাত্রা শুরু হয় ২০১০ সালের ২৫ মার্চ। পরে ২০১২ সালের ২২ মার্চ ট্রাইব্যুনাল-২ নামে আরেকটি ট্রাইব্যুনাল গঠন করা হয়। ২০১৫ সালের ১৫ সেপ্টেম্বর দুটিকে এক করে একটি ট্রাইব্যুনাল করা হয়। এখন আন্তর্জাতিক অপরাধ ট্রাইব্যুনাল-১ নামে একটি ট্রাইব্যুনালে বিচার কাজ চলছে। শেখ হাসিনা সরকারের পতনের পর ছাত্রজনতার দাবির মুখে সরকারের বিভিন্ন দপ্তর থেকে কর্মকর্তাদের পদত্যাগ করানো হচ্ছে। প্রধান বিচারপতি এবং সুপ্রিম কোর্টের আপিল বিভাগের পাঁচ বিচারপতি ছাড়াও অ্যাটর্নি জেনারেল এবং তার কার্যালয়ের ৬৭ জন ইতোমধ্যে ইস্তফা দিয়েছেন।"
2024/08/12,আরাফাত ও তার স্ত্রীর ব্যাংক হিসাব জব্দের নির্দেশ,Unknown,সাবেক তথ্য ও সম্প্রচার প্রতিমন্ত্রী মোহাম্মদ এ আরাফাত ও তার স্ত্রীর অ্যাকাউন্ট জব্দ করতে সব ব্যাংককে নির্দেশ দিয়েছে বাংলাদেশ ফাইন্যান্সিয়াল ইন্টেলিজেন্স ইউনিট (বিএফআইইউ)। বিএফআইইউর এক কর্মকর্তা বিষয়টি যুগান্তরকে নিশ্চিত করেছেন। এক চিঠিতে ব্যাংকগুলোকে এ দুইজনের নামে থাকা ব্যক্তিগত বা ব্যবসায়িক অ্যাকাউন্টের মাধ্যমে সব ধরনের টাকা তোলা বন্ধ করতে বলেছে বিএফআইইউ। এদিকে সাবেক ভূমিমন্ত্রী সাইফুজ্জামান চৌধুরী জাবেদ ও তার স্ত্রীসহ পরিবারের সবার ব্যাংক হিসাবের লেনদেন স্থগিতের নির্দেশ দেওয়া হয়েছে। বাংলাদেশ ফাইন্যান্সিয়াল ইন্টেলিজেন্স ইউনিট (বিএফআইইউ) সূত্রে এ তথ্য জানা গেছে। মানিলন্ডারিং প্রতিরোধ আইন অনুযায়ী আগামী ৩০ দিনের জন্য সাইফুজ্জামান চৌধুরী জাভেদ ও তার স্ত্রী রুথমিলা জামান চৌধুরীসহ তাদের ছেলে ও কন্যার সব ব্যাংক একাউন্টের লেনদেন স্থগিত করার নির্দেশ দেওয়া হয়।
2024/08/12,আন্তর্জাতিক অপরাধ ট্রাইব্যুনালের নথি সরানোর চেষ্টা!,Unknown,"আন্তর্জাতিক অপরাধ ট্রাইব্যুনালের প্রসিকিউশন দপ্তর থেকে নথি সরানোর চেষ্টার খবর পাওয়া গেছে। তবে দুজন আইনজীবী নথি সরানোর চেষ্টা ঠেকিয়ে দিয়েছেন। ট্রাইব্যুনালে ডিফেন্স কাউন্সেল (আসামিপক্ষের আইনজীবী) হিসেবে কাজ করা অ্যাডভোকেট গাজী এম এইচ তামিম এবং অ্যাডভোকেট আবদুস সাত্তার পালোয়ান বলেন, সোমবার নথি সরানোর চেষ্টা ঠেকিয়ে দিয়ে সেগুলো ওই কার্যালয়ে হেফাজতে রাখার ব্যবস্থা করেছেন তারা। অ্যাডভোকেট তামিম সাংবাদিকদের বলেন, আন্তর্জাতিক অপরাধ ট্রাইব্যুনালের প্রসিকিউশন থেকে কিছু ডকুমেন্ট কিছু লোকজন নিয়ে যাচ্ছে খবর পেয়ে আমি এবং আবদুস সাত্তার পালোয়ান ট্রাইব্যুনালের রেজিস্ট্রার অফিস এবং প্রসিকিউশন অফিসে গেলাম। সেখানে জানতে পারলাম এ রকম কিছু ঘটনা ঘটেছে। সঙ্গে সঙ্গে আমরা থামালাম এবং ডকুমেন্টগুলো যার যার রুমে পাঠিয়ে যিনি অফিসের দায়িত্বে আছেন (আইন মন্ত্রণালয়ের নিয়োগকৃত কর্মকর্তা) তার কাছে চাবি রেখে এসেছি। বলেছি এগুলো রাষ্ট্রীয় সম্পদ। সরকারের নির্দেশ না দেওয়া পর্যন্ত এখান থেকে কোনো নথি বের হবে না বা ঢুকবে না। আবদুস সাত্তার পালোয়ান বলেন, ধানমন্ডিতে তদন্ত সংস্থার অফিসের নথিও সংরক্ষণ করতে হবে। কোনো কর্মকর্তা যেন নিয়ে না যান, এটা সরকারের কাছে আমাদের দাবি।"
2024/08/12,কেন্দ্রীয় ব্যাংকের ডেপুটি গভর্নর নিয়োগে চার সদস্যের সার্চ কমিটি গঠন,Unknown,"বাংলাদেশ ব্যাংকের ডেপুটি গভর্নর নিয়োগের লক্ষ্যে চার সদস্যের একটি সার্চ কমিটি গঠন করা হয়েছে। সাবেক কম্পট্রোলার অ্যান্ড অডিটর জেনারেল মোহাম্মদ মুসলিম চৌধুরীকে আহ্বায়ক করে এ কমিটি গঠন করা হয়েছে। অর্থ মন্ত্রণালয়ের আর্থিক প্রতিষ্ঠান বিভাগ এ কমিটি গঠন করেছে। কমিটির অন্য সদস্যরা হলেন-বাংলাদেশ ব্যাংকের সাবেক প্রধান অর্থনীতিবিদ মুস্তাফা কামাল মুজেরী, বাংলাদেশ ব্যাংকের পরিচালনা পর্ষদের সদস্য নজরুল হুদা ও আর্থিক প্রতিষ্ঠান বিভাগের যুগ্ম সচিব বদরে মুনির ফেরদৌস। এই কমিটির সদস্য সচিব হিসেবে দায়িত্ব পালন করবেন বদরে মুনির ফেরদৌস। আর্থিক প্রতিষ্ঠান বিভাগের প্রজ্ঞাপনে বলা হয়েছে, ১৯৭২ সালের বাংলাদেশ ব্যাংক আদেশ অনুযায়ী ডেপুটি গভর্নর পদে উপযুক্ত প্রার্থী বাছাইয়ের জন্য ২০১৬ সালের মার্চে যে সার্চ কমিটি গঠন করা হয়েছিল, তা পুনর্গঠন করে নতুন সার্চ কমিটি গঠন করা হয়েছে। কেন্দ্রীয় ব্যাংকে চারজন ডেপুটি গভর্নর রয়েছেন। তবে গত ৭ আগস্ট ব্যাংকের কিছু কর্মকর্তা–কর্মচারী গভর্নর, ডেপুটি গভর্নর, উপদেষ্টা ও বাংলাদেশ ফাইন্যান্সিয়াল ইন্টেলিজেন্স ইউনিটের (বিএফআইইউ) প্রধানের পদত্যাগ দাবি করে বিক্ষোভ করেন। তাদের মধ্যে পদত্যাগের বিষয়ে ডেপুটি গভর্নর কাজী ছাইদুর রহমানের কাছ থেকে সাদা কাগজে সই নেওয়া হয়। এরপর গভর্নর আব্দুর রউফ তালুকদার সরকারের কাছে পদত্যাগপত্র পাঠিয়ে দেন। ফলে কেন্দ্রীয় ব্যাংক কার্যত নেতৃত্বশূন্য হয়ে পড়ে। আর্থিক খাতের বিশেষজ্ঞরা বলছেন, যত দ্রুত সম্ভব কেন্দ্রীয় ব্যাংকের নেতৃত্ব পুনঃপ্রতিষ্ঠা করতে হবে। নতুন সরকারের পক্ষ থেকে বলা হয়েছে, দ্রুত গভর্নর নিয়োগ করা হবে। রোববার অর্থ মন্ত্রণালয়ের অর্থ বিভাগে এক মতবিনিময় সভার পর অর্থ উপদেষ্টা সালেহ উদ্দিন আহমেদ সাংবাদিকদের জানান, গভর্নর নিয়োগের বিষয়ে তিনি চিন্তিত। শিগগিরই গভর্নর নিয়োগ দেওয়া হবে। জানা গেছে, গভর্নর নিয়োগের বিষয়ে চূড়ান্ত সিদ্ধান্ত আসবে অন্তর্বর্তী সরকারের প্রধান উপদেষ্টা ড. মুহাম্মদ ইউনূস এবং অর্থ ও পরিকল্পনা উপদেষ্টা সালেহ উদ্দিন আহমেদের কাছ থেকে। আর ডেপুটি গভর্নর নিয়োগ হবে সার্চ কমিটির মাধ্যমে, যাদের নাম সুপারিশ করা হবে তাদের মধ্য থেকে।"
2024/08/12,বীরপ্রতীক ফারুক ই আজম উপদেষ্টার শপথ নেবেন মঙ্গলবার,Unknown,"অন্তর্বর্তীকালীন সরকারের উপদেষ্টা হিসেবে মঙ্গলবার শপথ নেবেন ফারুক-ই-আজম বীরপ্রতীক। বঙ্গভবনে বেলা ১১টায় রাষ্ট্রপতি মো. সাহাবুদ্দিন তাকে শপথ বাক্য পাঠ করাবেন বলে রাষ্ট্রপ্রধানের কার্যালয় থেকে জানানো হয়েছে। অপারেশন জ্যাকপটে অংশ নেওয়া ফারুক-ই-আজম বীরপ্রতীক যুক্তরাষ্ট্রে থাকার কারণে শপথ গ্রহণ করতে পারেনি। রোববার রাতে তিনি দেশে ফেরেন। ২৫ দপ্তরের সচিবদের যেসব নির্দেশনা দিলেন ড. ইউনূস ছাত্র-জনতার গণ আন্দোলনে শেখ হাসিনা সরকারের পতনের পর দেশজুড়ে নৈরাজ্যকর পরিস্থিতির মধ্যে নোবেলজয়ী মুহাম্মদ ইউনূসের নেতৃত্বে গত বৃহস্পতিবার অন্তর্বর্তীকালীন সরকারের যাত্রা শুরু হয়। সেদিন প্রধান উপদেষ্টা মুহাম্মদ ইউনূস এবং ১৩ জন উপদেষ্টা রাষ্ট্রপতির কাছ থেকে শপথ নেন। পরে রোববার আরও দুই উপদেষ্টা শপথ নিয়েছেন।
১৭ সদস্যের এই অন্তর্বর্তী সরকারের কেবল ফারুক-ই-আজমই এখনো শপথ নিতে পারেননি।"
2024/08/12,সাইফুজ্জামান চৌধুরীর ব্যাংক হিসাবের লেনদেন স্থগিতের নির্দেশ,Unknown,"সাবেক ভূমিমন্ত্রী সাইফুজ্জামান চৌধুরী জাবেদ ও তার স্ত্রীসহ পরিবারের সবার ব্যাংক হিসাবের লেনদেন স্থগিতের নির্দেশ দেওয়া হয়েছে। বাংলাদেশ ফাইন্যান্সিয়াল ইন্টেলিজেন্স ইউনিট (বিএফআইইউ) সূত্রে এ তথ্য জানা গেছে। মানিলন্ডারিং প্রতিরোধ আইন অনুযায়ী আগামী ৩০ দিনের জন্য সাইফুজ্জামান চৌধুরী জাভেদ ও তার স্ত্রী রুথমিলা জামান চৌধুরীসহ তাদের ছেলে ও কন্যার সব ব্যাংক একাউন্টের লেনদেন স্থগিত করার নির্দেশ দেওয়া হয়। সূত্র জানায়, নির্দেশনায় আগামী ৫ কর্মদিবসের মধ্যে ওই সব একাউন্টে লেনদেনের তথ্যাদি প্রেরণ করারও নির্দেশ দিয়েছে ফাইন্যান্সিয়াল ইন্টেলিজেন্স ইউনিট।"
2024/08/12,এনবিআর চেয়ারম্যানের পদত্যাগ দাবি,Unknown,"জাতীয় রাজস্ব বোর্ডের (এনবিআর) চেয়ারম্যানের পদত্যাগ দাবি করেছেন ব্যবসায়ীরা। তারা বলেছেন, ব্যবসা-বাণিজ্য স্থবির হওয়ার পেছনে এনবিআর চেয়ারম্যানের দায় আছে। জাতীয় রপ্তানির ধারা অব্যাহত রাখতে রপ্তানিমুখী বাণিজ্যিক সংগঠনের মতবিনিময় সভায় ব্যবসায়ী নেতারা এ কথা বলেন। রাজধানীর সোনারগাঁও হোটেলে সোমবার এই সভার আয়োজন করে পোশাক খাতের প্রয়োজনীয় সরঞ্জাম ও মোড়ক পণ্য প্রস্তুত ও রপ্তানিকারক সমিতি (বিজিএপিএমইএ)। সভায় ব্যবসায়ী নেতারা বলেন, এনবিআরের আমূল সংস্কার করতে হবে; ব্যবসায়ীদের হয়রানি ও অত্যাচার বন্ধে এনবিআর কর্মকর্তাদের জবাবদিহি নিশ্চিত করতে হবে। এ ছাড়া এলডিসি থেকে উত্তরণের প্রক্রিয়া পিছিয়ে দেওয়ার দাবি করেন তারা। সভায় বক্তব্য দেন বাংলাদেশ শিল্প ও বণিক সমিতি ফেডারেশনের (এফবিসিসিআই) সাবেক সভাপতি ও বিএনপির ভাইস চেয়ারম্যান আব্দুল আউয়াল মিন্টু, বাংলাদেশ টেক্সটাইল মিলস অ্যাসোসিয়েশনের (বিটিএমএ) সভাপতি শওকত আজিজ রাসেল, বাংলাদেশ পোশাক প্রস্তুতকারক ও রপ্তানিকারক সমিতির (বিজিএমইএ) সহসভাপতি আব্দুল্লাহ হিল রাকিব, বাংলাদেশ নিটওয়্যার ম্যানুফ্যাকচারার্স অ্যান্ড এক্সপোর্টার্স অ্যাসোসিয়েশনের (বিকেএমইএ) নির্বাহী সভাপতি মোহাম্মদ হাতেম, ঢাকা চেম্বার অব কমার্স অ্যান্ড ইন্ডাস্ট্রির (ডিসিসিআই) সাবেক সভাপতি ও থাই চেম্বারের সভাপতি শামস মাহমুদ, বাংলাদেশ সুইং থ্রেড ম্যানুফ্যাকচার্স অ্যান্ড এক্সপোর্টার্স অ্যাসোসিয়েশনের সভাপতি আবুল কাসেম হায়দার, বিজিএপিএমইএর সাবেক সভাপতি হাফেজ আলম চৌধুরী প্রমুখ। স্বাগত বক্তব্য দেন বিজিএপিএমইএর সভাপতি মো. শাহরিয়ার।"
2024/08/12,সংখ্যালঘুদের ওপর হামলা ঠেকাতে হটলাইন চালুর ঘোষণা,Unknown,"বৈষম্যবিরোধী ছাত্র আন্দোলনের সুযোগ নিয়ে কিছু দুর্বৃত্ত সংখ্যালঘুদের বাড়িঘরে স্থাপনায় হামলা করেছে বলে মন্তব্য করেছেন উপদেষ্টা আ ফ ম খালিদ হোসেন। এ ধরনের হামলার ঘটনায় ভুক্তভোগীরা যাতে প্রতিকার পায়, সেজন্য ধর্ম মন্ত্রণালয় একটি হটলাইন চালু করা হবে বলে জানান তিনি। সোমবার মন্ত্রণালয়ে কর্মকর্তাদের সঙ্গে মতবিনিময়ের পর সাংবাদিকদের বিফ্রিংয়ে ধর্ম উপদেষ্টা বলেন, যারা এই ন্যাক্কারজনক হামলা উপাসনালয়ে করে, তারা মূলত দুর্বৃত্ত। আমরা চেষ্টা করব, তাদের আইনের আওতায় এনে কঠোর শাস্তি নিশ্চিত করার জন্য। ২৫ দপ্তরের সচিবদের যেসব নির্দেশনা দিলেন ড. ইউনূস আমাদের মন্ত্রণালয় থেকে আজকেই একটা হটলাইন চালুর ঘোষণা দেব। বাংলাদেশের কোথাও যদি কোনো উপাসনালয় অথবা কারও বাড়িঘর, সম্পত্তি আক্রান্ত হয়, তিনি হটলাইনে যোগাযোগ করবেন। আমরা স্বরাষ্ট্র মন্ত্রণালয়ের সঙ্গে যোগাযোগ করে তাৎক্ষণিক ব্যবস্থা নেওয়ার উদ্যোগ নেব।
প্রবল গণআন্দোলনের মুখে শেখ হাসিনা সরকারের পতনের পর থেকেই দেশের বিভিন্ন স্থানে সংখ্যালঘু, বিশেষ করে হিন্দুদের বাড়িঘর, মন্দির, উপসানালয় ও ব্যবসা প্রতিষ্ঠানে হামলার খবর আসছে দেশি-বিদেশি সংবাদ মাধ্যমে। হামলার প্রতিবাদে রাজধানী ঢাকা, চট্টগ্রামসহ বিভিন্ন স্থানে কয়েকদিন ধরে বিক্ষোভ করছেন হিন্দুরা। ধর্ম উপদেষ্টা খালিদ হোসেন বলেন, একটা মহান মুক্তিযুদ্ধের মাধ্যমে আমরা এই দেশ পেয়েছি। এখানে সব ধর্মের লোকদের অংশগ্রহণ আছে, তাদের ত্যাগ আছে, তাদের রক্ত আছে। এটা আমরা বিনষ্ট হতে দিতে পারি না। এটা একটা অসাম্প্রদায়িক দেশ এবং এই চেতনাটাকে আমাদের লালন করতে হবে। অমুসলিমদের পাশে থাকার আশ্বাস দিয়ে তিনি বলেন, আমরা এটা আশ্বস্ত করতে চাই, এই বাংলাদেশ সাম্প্রদায়িক সম্প্রীতির দেশ। আবহমান কাল ধরে আমরা রোজা-পূজা একসঙ্গে করে আসছি এবং এখানে সাম্প্রদায়িক হানাহানি নাই। কিছু বিচ্ছিন্ন ঘটনা থাকতে পারে। ধর্ম উপদেষ্টা বলেন, আমরা, আমাদের সরকার অত্যন্ত সতর্ক, যাতে সাম্প্রদায়িক সম্প্রীতি বজায় থাকে। ধর্ম মন্ত্রণালয় থেকে আমরা একটি চিঠি ইস্যু করেছি বাংলাদেশের বিভিন্ন মসজিদে। ওখানে আমরা বলেছি, ইমাম সাহেবদের খুতবায় অমুসলমানদের অধিকার, তাদের উপাসনালয় সংরক্ষণ করার কথা বলার জন্য নির্দেশ দিয়েছি। জান-মাল, উপাসনালয়, তাদের ইজ্জত যাতে অক্ষুণ্ণ থাকে, এ ব্যাপারে মোটিভেশনাল বক্তব্য বা ওয়াজ করার জন্য আমরা ইমামদের বলেছি এবং অলরেডি কাজ শুরু হয়ে গেছে। খালিদ হোসেন বলেন, আন্দোলন শুরু হওয়ার পর থেকে আপনারা লক্ষ্য করেছেন মাদরাসার ছাত্র এবং অন্যান্য প্রতিষ্ঠানের ছাত্র-শিক্ষকরা উপাসনালয় পাহারা দিয়েছে, আমি কক্সবাজারসহ বাংলাদেশের বিভিন্ন জায়গায় দেখেছি রাত জেগে তারা পাহারা দিচ্ছে।"
2024/08/12,বিচারের আগে সন্ত্রাসীদের পুনর্বাসনের সুযোগ নেই: আসিফ মাহমুদ,Unknown,"বিচারের আগে সন্ত্রাসীদের পুনর্বাসনের কোনো সুযোগ নেই বলে জানিয়েছেন অন্তর্বর্তীকালীন সরকারের যুব ও ক্রীড়া উপদেষ্টা আসিফ মাহমুদ সজীব ভূঁইয়া । এছাড়া সকল অপরাধীদের বিরুদ্ধে মামলা করারও আহ্বান জানিয়েছেন তিনি। সোমবার সামাজিক যোগাযোগমাধ্যম ফেসবুকে দেওয়া এক পোস্টে তিনি এসব কথা বলেন। ওই পোস্টে আসিফ মাহমুদ লেখেন, বিচারের আগে সন্ত্রাসীদের পুনর্বাসনের কোন সুযোগ নেই। ছাত্র-জনতার গণঅভ্যুত্থানের স্পিরিটের সাথে সাংঘর্ষিক অবস্থান নেওয়ার সুযোগ নেই। আন্দোলনে হামলাকারী, হত্যাকারী সকলের বিরুদ্ধে সারাদেশের ভিকটিমদের মামলা করার আহ্বান জানাচ্ছি। বিচার নিশ্চিত করা হবে। এর আগে আওয়ামী লীগকে দল পুনর্গঠনের আহ্বান জানিয়েছেন অন্তর্বর্তী সরকারের স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন। তিনি বলেন, আপনারা আপনাদের পার্টি রিঅর্গানাইজ করেন। এই পার্টির অনেক অবদান আছে বাংলাদেশে। এটা আমরা অস্বীকার করতে পারি না। তিনি বলেন, লোক জড়ো করেন আর যাই করেন এমন কিছু করবেন না যাতে আপনাদের জীবন বিপন্ন হয়। এদেশের পাবলিক এখনও আপনাদেরকে গ্রহণ করতে আসেনি। আমি বরং মনে করি আপনারা আপনাদের পার্টি রিঅর্গানাইজ করেন। এই পার্টির অনেক অবদান আছে বাংলাদেশে। এটা আমরা অস্বীকার করতে পারি না। পার্টিকে রিঅর্গানাইজ করেন, পলিটিক্যাল পার্টির মতো যেভাবে থাকে। ইলেকশন আসলে ইলেকশন প্রতিদ্বন্দ্বিতা করেন।"
2024/08/12,ড. ইউনূসের সঙ্গে বৈঠক করতে যমুনায় জামায়াত,Unknown,"অন্তর্বর্তীকালীন সরকারের প্রধান উপদেষ্টা ড. মুহাম্মদ ইউনূস আজ থেকে রাজনৈতিক দলগুলোর সঙ্গে আলোচনা শুরু করেছেন। সোমবার বিকাল ৩টায় রাষ্ট্রীয় ভবন যমুনায় অনুষ্ঠেয় এ আলোচনা শুরু হয় বিএনপিকে দিয়ে। বিকেল ৪.৪০ মিনিটে রাষ্ট্রীয় ভবন যমুনায় প্রবেশ করেন বাংলাদেশ জামায়াতে ইসলামীর আমির ডা. শফিকুর রহমানের নেতৃত্বে ১০ সদস্যের একটি প্রতিদিন দল। বিকাল ৫টায় বৈঠক শুরু হওয়ার কথা রয়েছে। এর আগে বিএনপির সঙ্গে বৈঠক করেন  ড. ইউনূস। এব্যাপারে বিএনপির মিডিয়া সেলের সদস্য শায়রুল কবির খান জানান, মহাসচিব মির্জা ফখরুল ইসলাম আলমগীরের নেতৃত্বে একটি প্রতিনিধিদল আলোচনায় অংশ নেবেন। এবি পার্টির সদস্য সচিব মজিবুর রহমান মনজু জানান, সন্ধ্যায় ৬টায় চারটি দলের সঙ্গে মতবিনিময় করবেন প্রধান উপদেষ্টা। ইসলামী আন্দোলন, এবি পার্টি, গণঅধিকার পরিষদের উভয় অংশ আলোচনায় অংশ নেবে।"
2024/08/12,অবসরের আবেদনে অতিরিক্ত ডিআইজি আ.লীগের মন্ত্রীদের নিয়ে যা লিখলেন,Unknown,"পুলিশের চাকরি থেকে স্বেচ্ছায় অবসরের আবেদন করেছেন অতিরিক্ত উপমহাপরিদর্শক (ডিআইজি) মো. মনিরুজ্জামান। অবসরের আবেদনে তিনি লিখেছেন, বাংলার মানুষের ঘৃণার পাত্র হিসেবে আমি পুলিশ বাহিনীতে চাকরি করতে ইচ্ছুক নই। মো. মনিরুজ্জামান বর্তমানে ট্যুরিস্ট পুলিশের খুলনা-বরিশাল বিভাগে কর্মরত। রোববার স্বরাষ্ট্র মন্ত্রণালয়ের জননিরাপত্তা বিভাগের জ্যেষ্ঠ সচিবের কাছে তিনি চাকরি থেকে অবসরের আবেদন করেন। ট্যুরিস্ট পুলিশ হেড কোয়ার্টার্সের রিসিভ অ্যান্ড ডেসপাচ শাখা আবেদনপত্রটি গ্রহণ করেছে। অতিরিক্ত ডিআইজি লিখেছেন, ৫ আগস্ট ছাত্র-জনতার অভ্যুত্থানে আওয়ামী লীগ সরকারের পতন হয়। এর আগের কয়েক দিন ও বিগত ১০ বছরে বিভিন্ন সময়ে আওয়ামী লীগ সরকারের সংশ্লিষ্ট মন্ত্রীদের অবৈধ আদেশ পালন করতে হয়েছে। এই আদেশ পালন করতে গিয়ে অবৈধ সরকারকে রক্ষার নামে নিজেদের ক্ষমতা ও অবৈধ অর্থ উপার্জনের পথকে দীর্ঘায়িত করার মানসে পুলিশের শীর্ষ পর্যায়ের কর্মকর্তাদের হিংস্র ও বর্বর আদেশে শিশু-কিশোরসহ বহু মানুষকে মাঠপর্যায়ের পুলিশ সদস্যরা হত্যা করেছেন, যার পরিপ্রেক্ষিতে বাংলাদেশ পুলিশ বাহিনী বর্তমানে গণশত্রুতে পরিণত হয়েছে। স্বেচ্ছায় অবসরের আবেদনে পুলিশ কর্মকর্তা লিখেছেন, আমি বুঝতে পারছি যে বাংলাদেশ পুলিশ বাহিনীতে আর চাকরি করা আমার জন্য সমীচীন নয়। এ কারণে ১১ আগস্ট আমি পুলিশে আমার পদ থেকে স্বেচ্ছায় অবসর গ্রহণ করলাম। আবেদনের শেষে মো. মনিরুজ্জামান লিখেছেন, বাংলার মানুষের ঘৃণার পাত্র হিসেবে আমি পুলিশ বাহিনীতে চাকরি করতে ইচ্ছুক নই। আমি চাকরি হতে স্বেচ্ছায় অবসর গ্রহণ করলাম। অতএব আমার এ পদত্যাগপত্র গ্রহণ করে প্রয়োজনীয় ব্যবস্থা নিতে আপনার সদয় মর্জি কামনা করছি।"
2024/08/12,২৫ দপ্তরের সচিবদের যেসব নির্দেশনা দিলেন ড. ইউনূস,Unknown,"অন্তর্বর্তীকালীন সরকারের প্রধান উপদেষ্টা অধ্যাপক মুহাম্মদ ইউনূস নিজের হাতে থাকা ২৫ মন্ত্রণালয় ও বিভাগের জ্যেষ্ঠ সচিব ও সচিবদের সঙ্গে বৈঠক করছেন। সোমবার সকাল সোয়া ১১টা থেকে দুপুর দেড়টা পর্যন্ত প্রধান উপদেষ্টার বাসভবন যমুনায় এই বৈঠক হয়। আওয়ামী লীগকে যে বার্তা দিলেন স্বরাষ্ট্র উপদেষ্টা এর আগে সকাল সাড়ে ১০টায় সেনাপ্রধান জেনারেল ওয়াকার-উজ-জামান যমুনায় প্রবেশ করেন। তিনি প্রধান উপদেষ্টার সঙ্গে বৈঠক করে সোয়া ১১টায় বের হয়ে যান। সচিবদের সঙ্গে বৈঠকে প্রধান উপদেষ্টা বিভিন্ন দিকনির্দেশনা দিয়েছেন বলে জানিয়েছেন সেখানে উপস্থিত একজন। সড়ক পরিবহণ ও সেতু মন্ত্রণালয়ের সচিব এ বি এম আমিন উল্লাহ নুরী বৈঠকের বিষয়ে বলেন, স্বচ্ছ জবাবদিহিতামূলক পরিবেশ যাতে থাকে, দেশের তরুণ সমাজ যে বিষয়গুলো সমনে নিয়ে এসেছে-বিশেষ করে সচ্ছতা এবং সুষ্ঠু কাজের পরিবেশ সৃষ্টি করা। আর কাজগুলো যেন যত্ন সহকারে করা হয় এ বিষয়গুলোর নির্দেশনা দিয়েছেন প্রধান উপদেষ্টা। প্রধান উপদেষ্টা ইউনূসের হাতে যেসব দপ্তর আছে- মন্ত্রিপরিষদ বিভাগ; প্রতিরক্ষা মন্ত্রণালয়; সশস্ত্র বাহিনী বিভাগ; শিক্ষা মন্ত্রণালয়; সড়ক পরিবহন ও সেতু মন্ত্রণালয়; খাদ্য মন্ত্রণালয়; গৃহায়ন ও গণপূর্ত মন্ত্রণালয়; ভূমি মন্ত্রণালয়; বস্ত্র ও পাট মন্ত্রণালয়; কৃষি মন্ত্রণালয়; বিজ্ঞান ও প্রযুক্তি মন্ত্রণালয়; রেলপথ মন্ত্রণালয়; জনপ্রশাসন মন্ত্রণালয়; বিদ্যুৎ, জ্বালানি ও খনিজ সম্পদ মন্ত্রণালয়; নৌ পরিবহন মন্ত্রণালয়; পানি সম্পদ মন্ত্রণালয়; মহিলা ও শিশু বিষয়ক মন্ত্রণালয়; দুর্যোগ ব্যবস্থাপনা ও ত্রাণ মন্ত্রণালয়; তথ্য ও সম্প্রচার মন্ত্রণালয়; প্রবাসী কল্যাণ ও বৈদেশিক কর্মসংস্থান মন্ত্রণালয়; বাণিজ্য মন্ত্রণালয়; শ্রম ও কর্মসংস্থান মন্ত্রণালয়; সংস্কৃতি বিষয়ক মন্ত্রণালয়; বেসামরিক বিমান ও পর্যটন মন্ত্রণালয়; মুক্তিযুদ্ধ বিষয়ক মন্ত্রণালয়। ছাত্র-জনতার গণ আন্দোলনে শেখ হাসিনা সরকারের পতনের পর দেশজুড়ে নৈরাজ্যকর পরিস্থিতির মধ্যে নোবেলজয়ী মুহাম্মদ ইউনূসের নেতৃত্বে গত বৃহস্পতিবার অন্তর্বর্তীকালীন সরকারের যাত্রা শুরু হয়। সেদিন প্রধান উপদেষ্টা মুহাম্মদ ইউনূস এবং ১৩ জন উপদেষ্টা রাষ্ট্রপতির কাছ থেকে শপথ নেন। পরে রোববার আরও দুই উপদেষ্টা শপথ নিয়েছেন। ১৭ সদস্যের এই অন্তর্বর্তী সরকারের একজন অপারেশন জ্যাকপটে অংশ নেওয়া বীর মুক্তিযোদ্ধা ফারুক-ই-আজম বীরপ্রতীক রয়েছেন যুক্তরাষ্ট্রে। দেশে ফেরার পর তার শপথ নেওয়ার কথা রয়েছে।"
2024/08/12,বিএসইসির দুই কমিশনারের পদত্যাগ,Unknown,"পুঁজিবাজার নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) দুই কমিশনার পদত্যাগ করেছেন। তারা হলেন-কমিশনার শেখ শামসুদ্দিন আহমেদ ও রুমানা ইসলাম। সোমবার আর্থিক প্রতিষ্ঠান বিভাগ এই দুই কমিশনারের পদত্যাগপত্র গ্রহণ করেছে। দুই কমিশনারের পদত্যাগের বিষয়টি নিশ্চিত করেছেন বিএসইসির নির্বাহী পরিচালক ও মুখপাত্র মোহাম্মদ রেজাউল করিম। বিএসইসির সূত্রে জানা গেছে, রোববার আর্থিক প্রতিষ্ঠান বিভাগের পক্ষ থেকে এই দুই কমিশনারকে পদত্যাগ করতে বলা হয়। এরপর ওই দিন বিকালেই তারা পদত্যাগপত্র জমা দেন। শনিবার পদত্যাগ করেন বিএসইসির চেয়ারম্যান শিবলী রুবাইয়াত উল ইসলাম। ফলে বিএসইসির পাঁচ সদস্যের কমিশনের মধ্যে তিনজন পদত্যাগ করলেন। দায়িত্বে রয়েছেন কমিশনার মু. মোহসিন চৌধুরী এবং এটি এম তারিকুজ্জামান। এর মধ্যে রোববারই ভারপ্রাপ্ত চেয়ারম্যান হিসেবে বিএসইসির দায়িত্ব দেওয়া হয় মু. মোহসিন চৌধুরীকে। পদত্যাগের বিষয়ে শেখ শামসুদ্দিন আহমেদ বলেন, রোববার আমি সারা দিন অফিস করেছি। এরপর মন্ত্রণালয়ের নির্দেশে বিকালে পদত্যাগ করেছি। জানা গেছে, সর্বশেষ গত ৮ মে বিএসইসির কমিশনার হিসেবে দ্বিতীয় মেয়াদে চার বছরের জন্য পুনর্নিয়োগ পান শেখ শামসুদ্দিন আহমেদ। দ্বিতীয় দফায় নিয়োগের তিন মাসের মাথায় এসে দেশের পরিবর্তিত পরিস্থিতিতে তাকে পদত্যাগ করতে হয়। বিএসইসিতে প্রথম মহিলা কমিশনার হিসেবে ঢাকা বিশ্ববিদ্যালয়ের আইন বিভাগের অধ্যাপক রুমানা ইসলাম নিয়োগ পান ২০২২ সালের ৮ মে। চার বছর মেয়াদে নিয়োগ পান তিনি। তবে মেয়াদ পূর্তির আগেই সরকার পরিবর্তনের সঙ্গে সঙ্গে তাকেও পদত্যাগ করতে হলো।"
2024/08/12,শেখ হাসিনার ফ্লাইটের নিরাপত্তা নিশ্চিতে যা করেছিল ভারত,Unknown,"ছাত্র-জনতার গণ আন্দোলনের মুখে প্রধানমন্ত্রীর পদ থেকে পদত্যাগ করে গত ৫ আগস্ট দেশ ছাড়েন শেখ হাসিনা। ওইদিন একটি সামরিক কার্গো বিমানে ভারতের উদ্দেশে উড়াল দেন শেখ হাসিনা। ছোট বোন শেখ রেহেনাসহ ওই ফ্লাইটটি ৫ আগস্ট সন্ধ্যায় ভারতের গাজিয়াবাদের হিন্দন এয়ারবেসে অবতরণ করে। যাত্রাপথে তাদের ফ্লাইটের নিরাপত্তা নিশ্চিত করেছে ভারতীয় বিভিন্ন গোয়েন্দা সংস্থা। ঠিক কীভাবে এই কাজটি করেছে ভারতীয় গোয়েন্দারা, এক প্রতিবেদনে তা জানিয়েছে সংবাদমাধ্যম ইন্ডিয়া টুডে। মঙ্গলবার (৬ আগম্ট) বিভিন্ন সূত্রের বরাতে ভারতীয় গোয়েন্দারা ঠিক কীভাবে এই কাজটি করেছে, এক প্রতিবেদনে তা জানিয়েছে সংবাদমাধ্যম ইন্ডিয়া টুডে। প্রতিবেদনে বলা হয়, সি-১৩০জে সামরিক কার্গো বিমানে করে ভারতের উদ্দেশে রওনা দেন শেখ হাসিনা। আকাশে উড়াল দেওয়ার সঙ্গে সঙ্গে বিমানটি এজেএএক্স সাইন প্রদর্শন করতে থাকে। স্থানীয় সময় বিকাল ৩টার দিকে কম উচ্চতায় ভারতীয় সীমান্তের কাছে এটিকে উড়তে দেখা যায়। পরে এটি ভারতীয় আকাশসীমায় প্রবেশ করে কলকাতার উপর দিয়ে উড়ে যায়। এ সময় ভারতীয় রাডার বিমানটির দিকে তীক্ষ্ণ নজর রাখে। আমি নিজ থেকে সরে গেছি, পদত্যাগ করেছি: শেখ হাসিনা বেশ কয়েকজন ভারতীয় শীর্ষ প্রতিরক্ষা সূত্রের বরাতে ইন্ডিয়া টুডে জানিয়েছে, জরুরি পরিস্থিতিতে শেখ হাসিনার বিমানকে যেকোনো ধরনের সহায়তা দেওয়ার জন্য ভারতীয় বিমান সেনারা দুটি রাফাল যুদ্ধবিমানও সক্রিয় করে রাখে। তারা বলেছেন, বাংলাদেশের সঙ্গে ভারতীয় সীমান্ত থেকে প্রায় ১০ কিলোমিটার দূরে থাকা অবস্থায় শেখ হাসিনার বিমানটি পর্যবেক্ষণ শুরু করে ভারত। এটি দিল্লির দিকে যাচ্ছিল। বাংলাদেশ বিমান বাহিনীর বিমানটি বিকেল ৪টার দিকে পাটনা অতিক্রম করে এবং উত্তর প্রদেশ-বিহার সীমান্তের কাছে পৌঁছায়। স্থানীয় সময় বিকাল ৫টা ৪৫ মিনিটে বিমানটি নিরাপদে হিন্দন বিমানঘাঁটিতে অবতরণের অনুমতি দেওয়া হয়। এ সময় বাংলাদেশের সদ্য সাবেক প্রধানমন্ত্রীকে ভারতীয় জাতীয় নিরাপত্তা উপদেষ্টা অজিত দোভাল স্বাগত জানান। শেখ হাসিনার গত ১৫ বছরের শাসনামলে ভারতের অকুন্ঠ সমর্থন পেয়ে এসেছে। ভারতের জাতীয় স্বার্থের প্রয়োজনে আওয়ামী লীগকেই সেরা বিকল্প মনে করে দিল্লি। বাংলাদেশের গত তিনবারের বিতর্কিত নির্বাচনে আওয়ামী লীগের পাশে ছিল ভারত। কিন্তু কোটা সংস্কার আন্দোলনের মধ্য দিয়ে ক্ষমতাসীন হাসিনার পতন ঘটে। পরাজয় আমার, কিন্তু জয়ী হয়েছে বাংলাদেশের জনগণ: শেখ হাসিনা "
2024/08/12,দুবাইতে ৫৭ বাংলাদেশিকে মুক্ত করতে আইনজীবী নিয়োগ,Unknown,"বাংলাদেশে বৈষম্যবিরোধী আন্দোলনের সময় সংঘটিত হত্যার প্রতিবাদে দুবাইতে বিক্ষোভ করায় সংযুক্ত আরব আমিরাতে (ইউএই) বিভিন্ন মেয়াদে ৫৭ জন বাংলাদেশি শ্রমিককে কারাদণ্ড দেওয়া হয়। তাদের মুক্তি জন্য আইনজীবী ওলোরা আফরিনকে নিয়োগ দিয়েছে সরকার। সোমবার মিশন চীফ মুহাম্মদ মিযানুর রহমান স্বাক্ষরিত এক নোটিশের মাধ্যমে এ তথ্য জানা যায়। এ বিষয়ে আইনজীবী ওলোরা আফরিনকে সাহায্য করবে সংযুক্ত আরব আমিরাত (ইউএই) অ্যাম্বাসি। এর আগে ফাউন্ডেশন ফর ল’ অ্যান্ড ডেভেলপমেন্টের পক্ষ থেকে (ফ্লাড) জানানো হয়, কারাদণ্ডপ্রাপ্ত ৫৭ জন বাংলাদেশি শ্রমিককে আইনি সহায়তা দিচ্ছে তারা। ফ্লাডের আইন ও গবেষণা বিভাগের পরিচালক ব্যারিস্টার কাজী মারুফুল আলম জানান, এই শ্রমিকদের জন্য আইনি সহায়তা প্রদানের সময় আমরা জানতে পারি যে, এসব শ্রমিকের কেউই ওই দেশের আইন সম্পর্কে অবহিত ছিলেন না। দেশপ্রেমিক এই সব শ্রমিককে মুক্ত করার জন্য ফাউন্ডেশন ফর ল’ অ্যান্ড ডেভেলপমেন্ট (ফ্লাড) এর পক্ষ থেকে সংযুক্ত আরব আমিরাতে কনসালটেন্ট হিসেবে কর্মরত অ্যাডভোকেট জাকিয়া আক্তারের সঙ্গে যোগাযোগ করা হয়। তিনি ফ্লাডের সঙ্গে সংযুক্ত হয়ে বাংলাদেশি শ্রমিকদের ছাড়িয়ে আনার বিষয়ে বাংলাদেশ দূতাবাসে যোগাযোগ করেন। 
এরইমধ্যে সংযুক্ত আরব আমিরাতের দুইটি ল’ ফার্মের সঙ্গেও তার মাধ্যমে যোগাযোগ করা হয়েছে। এছাড়া ফ্লাড এর পক্ষ থেকে সলিডারিটি সেন্টার, অ্যামনেস্টি ইন্টারন্যাশনাল, জেনেভায় হিউমান রাইটস কমিশনের কাছে সহায়তার জন্য চিঠি পাঠানো হয়েছে। এ বিষয়ে ফাওজিয়া করিম অ্যান্ড আসোসিয়ট ও ফ্লাডকে যাবতীয় আইনি সহযোগিতা প্রদান করার নিশ্চয়তা দিয়েছে। এসব শ্রমিকদের মাত্র ৪৮ ঘণ্টার মধ্যে ট্রায়াল করে সাজা প্রদান করা হয়েছে এবং তাদের সহায়তায় তখন বাংলাদেশ দূতাবাস কোনো ভূমিকা রাখেনি, দেশে চলমান রাজনৈতিক অস্থিরতার কারণে। বর্তমানে ওই সব শ্রমিকদের সহায়তার জন্য অ্যাডভোকেট জাকিয়া আক্তার বাংলাদেশ দূতাবাসের কাছে শ্রমিকদের বিরুদ্ধে করা মামলা নম্বর জানতে চাইলে তারা জানান যে, তারা অগ্রাধিকারের ভিত্তিতে এ বিষয়ে কাজ করছেন। কিন্তু শ্রমিকদের মুক্তির ব্যাপারে কোনো দৃশ্যমান ফল এখনো চোখে পড়েনি। তাই এ বিষয়ে মানবাধিকার সংগঠন ফ্লাড বর্তমান সরকারের সংশ্লিষ্ট বিভাগের দৃষ্টি আকর্ষণ করছে। ফ্লাডের বিবৃতিতে বলা হয়, ফাউন্ডেশন ফর ল’ অ্যান্ড ডেভেলপমেন্ট (ফ্লাড) এর পক্ষ থেকে আমরা এই বন্দিদের সর্বোত্তম আইনি সহায়তা প্রদানের জন্য প্রতিশ্রুতিবদ্ধ। আপনি যদি পরিবারের সদস্য হন বা তাদের সঙ্গে সম্পর্কিত কাউকে চেনেন, তবে অনুগ্রহ করে আমাদের সঙ্গে যোগাযোগ করুন। আমরা এই চ্যালেঞ্জিং সময়ে তাদের পাশে আছি, তাদের ন্যায়বিচার নিশ্চিত করতে আমরা দৃঢ় প্রতিজ্ঞ।"
2024/08/12,পদত্যাগ করতে হলো শিল্পকলার লিয়াকত আলী লাকীকেও,Unknown,সংস্কৃতিকর্মীদের আন্দোলন ও দুর্নীতির তীব্র অভিযোগ থাকার পরও শিল্পকলার মহাপরিচালক পদ আঁকড়ে ধরে রেখেছিলেন লিয়াকত আলী লাকী। সরকারের আনুকূল্যে বারবারই পার পেয়ে যান তিনি। এবার আর রক্ষা হলো না লাকীর। সরকার পতনের এক সপ্তাহ পর এবার সরে দাঁড়াতে একরকম বাধ্য হলেন তিনি। সাংস্কৃতিক অঙ্গনে শেখ হাসিনার বেশ ঘনিষ্ঠ হিসেবে পরিচিত ছিলেন লাকী। ২০১১ সালের ৭ এপ্রিল শিল্পকলার মহাপরিচালক হিসেবে তিনি প্রথম নিয়োগ পান। সবশেষ ২০২৩ সালের ২৯ মার্চ সপ্তমবারের মতো পুনঃনিয়োগপ্রাপ্ত হন। সর্বশেষ আজ সোমবার সংস্কৃতি সচিব খলিল আহমদের কাছে হোয়াটসঅ্যাপের মাধ্যমে পদত্যাগপত্র পাঠিয়েছেন তিনি। 
2024/08/12,হত্যাকারীদের বিরুদ্ধে ভুক্তভোগীদের মামলা করার আহ্বান আসিফ মাহমুদের,Unknown,"কোটা সংস্কার আন্দোলনে হামলাকারী, হত্যাকারী সবার বিরুদ্ধে সারা দেশে ভুক্তভোগীদের মামলা করার আহ্বান জানিয়েছেন অন্তর্বর্তীকালীন সরকারের যুব ও ক্রীড়া মন্ত্রণালয়ের উপদেষ্টা এবং বৈষম্যবিরোধী ছাত্র আন্দোলনের অন্যতম সমন্বয়ক আসিফ মাহমুদ। পাশাপাশি তাদের বিচার নিশ্চিত করা হবে বলেও জানান তিনি। সোমবার সামাজিক যোগাযোগ মাধ্যম ফেসবুকে এক স্ট্যাটাসে তিনি এমন কথা উল্লেখ করেন। স্ট্যাটাসে আসিফ মাহমুদ বলেন, বিচারের আগে সন্ত্রাসীদের পুনর্বাসনের কোনও সুযোগ নেই। ছাত্র-জনতার আন্দোলনের স্পিরিটের সঙ্গে সাংঘর্ষিক অবস্থান নেওয়ার সুযোগ নেই। আন্দোলনে হামলাকারী, হত্যাকারী সবার বিরুদ্ধে সারা দেশে ভিক্টিমদের মামলা করার আহ্বান জানাচ্ছি। বিচার নিশ্চিত করা হবে। এর আগে এদিন আরেক ফেসবুক স্ট্যাটাসে তিনি লেখেন, লেজুড়বৃত্তিক ছাত্ররাজনীতির পতনের সময় এসেছে। প্রসঙ্গত, বঙ্গভবনের দরবার হলে বৃহস্পতিবার (৮ আগস্ট) রাত ৯টা ২৭ মিনিটে অন্তর্বর্তী সরকারের প্রধান হিসেবে শপথ নেন শান্তিতে নোবেলজয়ী অধ্যাপক ড. মুহাম্মদ ইউনূস। একই সঙ্গে শপথ নেন আরও ১৩ জন উপদেষ্টা। তাদের একজন হলেন আসিফ মাহমুদ।"
2024/08/12,ডিজিএফআইয়ের প্রধান হলেন মেজর জেনারেল ফয়জুর রহমান,Unknown,"বাংলাদেশ সেনাবাহিনীর শীর্ষ পদে রদবদল করা হয়েছে। এতে ডিরেক্টরেট জেনারেল অব ফোর্সেস ইন্টেলিজেন্স (ডিজিএফআই), মিলিটারি ইনস্টিটিউট অব সায়েন্স অ্যান্ড টেকনোলজির (এমআইএসটি) এবং আনসার ও ভিডিপির শীর্ষপদে পরিবর্তন করা হয়েছে। আজ সোমবার এক সংবাদ বিজ্ঞপ্তিতে এ তথ্য জানিয়েছে আন্তঃবাহিনী জনসংযোগ পরিদফতর (আইএসপিআর)। বিজ্ঞপ্তিতে জানানো হয়েছে, মেজর জেনারেল মো. ফয়জুর রহমানকে ডিরেক্টরেট জেনারেল অব ফোর্সেস ইন্টেলিজেন্স (ডিজিএফআই) এর মহাপরিচালক, মেজর জেনারেল মো. নাসিম পারভেজকে কমান্ড্যান্ট এমআইএসটি এবং মেজর জেনারেল আবদুল মোতালেব সাজ্জাদ মাহমুদকে আনসার ও ভিডিপির মহাপরিচালক হিসেবে নিয়োগ দেয়া হয়েছে।"
2024/08/12,১৫ বছরে প্রায় ৯২ হাজার ২৬১ কোটি টাকা আত্মসাৎ: সিপিডি,Unknown,"২০০৮ থেকে ২০২৩ পর্যন্ত এই ১৫ বছরে প্রায় ৯২ হাজার ২৬১ কোটি টাকা আত্মসাৎ করা হয়েছে বলে জানিয়েছে সেন্টার ফর পলিসি ডায়ালগ (সিপিডি)। গবেষণা সংস্থাটি বলছে, ২৪টি বড় কেলেঙ্কারির মাধ্যমে এই অর্থ সরানো হয়েছে। আত্মসাৎ করা অর্থের পরিমাণ ২০২৩-২৪ অর্থবছরের জাতীয় বাজেটের ১২ শতাংশ বা জিডিপির দুই শতাংশের সমান। আজ সোমবার ‘ব্যাংকিং খাতে সুশাসন ফিরিয়ে আনতে করণীয়’ শীর্ষক সংবাদ সম্মেলনের আয়োজন করে সিপিডি।  সেখানে এসব তথ্য তুলে ধরা হয়। ব্যাংক খাতে চলমান অনিয়ম, লুটপাট ও অর্থপাচারের তথ্য চেপে রাখতেই বাংলাদেশ ব্যাংকে সাংবাদিক প্রবেশে নিষেধাজ্ঞা দিয়েছিল বিগত সরকার। জনস্বার্থে অন্তবর্তীকালীন সরকারের প্রতি, কেন্দ্রীয় ব্যাংক নিয়ে অবাধ তথ্য প্রবাহ নিশ্চিত করার আহ্বান সিপিডির। সংবাদ সম্মেলনে সংস্থাটির নির্বাহী পরিচালক ফাহমিদা খাতুন বলেন, ‘বাংলাদেশ ব্যাংক তার স্বাধীনতার চর্চার জায়গার পুরোটা হারিয়েছে। গত এক দশকের বেশি সময়ে ব্যাংকিং খাতে ২৪টি বড় ধরনের ‘‘স্ক্যাম’’ হয়েছে, যাতে ৯২ হাজার ২৬১ কোটি টাকার বেশি ঋণের কেলেঙ্কারি হয়েছে।’ সিপিডির সম্মানীয় ফেলো মোস্তাফিজুর রহমান বলেন, ‘ব্যাংকিং খাতের দুষ্টু চক্র ভেঙে ফেলতে হলে ব্যাংক কমিশন গঠন করা প্রয়োজন।’ বেশ কয়েকটি ব্যাংকের অবস্থা সংকটজনক হলেও প্রণোদনার মাধ্যমে বাঁচিয়ে রাখা হয়েছে। ‘ক্লিনিক্যালি ডেথ’ উল্লেখ করে সিপিডি বলেছে, আর্থিকভাবে দুর্বল এসব ব্যাংকগুলোকে বন্ধ করে দিতে হবে। এছাড়া ব্যাংক খাতের স্বচ্ছতা আনতে একটি সুনির্দিষ্ট, সময় উপযোগী, স্বচ্ছ, নিরপেক্ষ, অন্তর্ভুক্তিমূলক ও স্বাধীন ব্যাংকিং কমিশন গঠনের সুপারিশ করেছে সিপিডি।"
2024/08/12,ধর্মীয় উপাসনালয়ে হামলায় জড়িতদের আইনের আওতায় আনা হবে: ধর্ম উপদেষ্টা,Unknown,"অন্তর্বর্তী সরকারের ধর্ম উপদেষ্টা ড. আ ফ ম খালিদ হোসেন বলেছেন, ধর্মীয় সংখ্যালঘুদের উপাসনালয়ে যারা হামলা করেছে, তারা মূলত দুর্বৃত্ত। এসব দুর্বৃত্তকে আইনের আওতায় এনে শাস্তি নিশ্চিতের সর্বোচ্চ চেষ্টা করা হবে। তিনি বলেন, বিচ্ছিন্ন কিছু ঘটনা থাকলেও এই দেশ সাম্প্রদায়িক সম্প্রীতির দেশ। যারা সংখ্যালঘুদের ওপর হামলা করেছে তারা দুর্বৃত্ত। এই দেশ মুক্তিযুদ্ধের চেতনায় অসাম্প্রদায়িক দেশ। সেটা রক্ষা করতে হবে। সোমবার সচিবালয়ে এক সংবাদ ব্রিফিংয়ে ধর্ম উপদেষ্টা এসব কথা বলেন। আ ফ ম খালিদ হোসেন জানান, সংখ্যালঘুদের বাড়িঘর ও ধর্মীয় উপাসনালয়ে আক্রমণ হয়েছে—এমন কিছু অভিযোগ তাদের কাছে এসেছে। তারা এর তীব্র নিন্দা জানান। ধর্ম মন্ত্রণালয় আগেও ধর্মীয় সংখ্যালঘুদের পাশে ছিল, এখনো আছে, ভবিষ্যতেও থাকবে। ধর্ম উপদেষ্টা বলেন, সংখ্যালঘুদের রক্ষায় আজ একটি হট লাইন নম্বর খোলা হবে। যদি কোথাও কোন হামলা হয় দ্রুত আইনশৃঙ্খলা বাহিনী ব্যবস্থা নেবে। খালিদ হোসেন আরও বলেন, জেলা প্রশাসকদের মাধ্যমে উপাসনালয় ও অন্যান্য ক্ষতির তালিকা সংগ্রহ করা হচ্ছে। এ বিষয়ে আজই জেলা প্রশাসকদের চিঠি দেওয়া হবে। এ বিষয়ে অর্থ মন্ত্রণালয়ের সঙ্গে যোগাযোগ রেখে ক্ষতিগ্রস্তদের কী পরিমাণ সহায়তা করা যায়, সেটা আগামীকাল মঙ্গলবার ঠিক করা হবে। ধর্ম উপদেষ্টা বলেন, আগামীকাল বিকালে ধর্মীয় সংখ্যালঘু নেতাদের সঙ্গে বৈঠক করবেন প্রধান উপদেষ্টা। এ ছাড়া ধর্ম মন্ত্রণালয় আজকের মধ্যে একটি হটলাইন চালু করার চেষ্টা করছে। এই নম্বরে ধর্মীয় সংখ্যালঘুদের ওপর হামলার তথ্য জানানো হলে স্বরাষ্ট্র মন্ত্রণালয়ের মাধ্যমে ব্যবস্থা নেওয়া হবে। সুশাসন ও দুর্নীতিমুক্ত সমাজ গড়তে চাই মন্তব্য করে তিনি বলেন, হজ ব্যবস্থাপনা সহজতর করতে চাই, যাতে কেউ প্রতারিত না হয়। কিছু এজেন্সি আছে যারা মানসম্মত সেবা দেয় না।"
2024/08/12,বিকালে প্রধান উপদেষ্টার সঙ্গে বিএনপির বৈঠক,Unknown,অন্তবর্তীকালীন সরকারের প্রধান উপদেষ্টা ড. মুহাম্মদ ইউনূসের সঙ্গে বৈঠক করবেন বিএনপির শীর্ষ পর্যায়ের নেতারা। আজ সোমবার বিকাল ৪টায় প্রধান উপদেষ্টার বাসভবনে এই বৈঠক হবে। বিএনপির মিডিয়া সেলের সদস্য শায়রুল কবির খান বিষয়টি নিশ্চিত করেছেন। বৈঠকে বিএনপির মহাসচিব মির্জা ফখরুল ইসলাম আলমগীর নেতৃত্বে দলটির স্থায়ী কমিটির সদস্যরা অংশ নেবেন। দেশব্যাপী ছাত্র-জনতার আন্দোলনের মধ্যে গত ৫ আগস্ট পদত্যাগ করে দেশ ছাড়েন সাবেক প্রধানমন্ত্রী শেখ হাসিনা। এরপর নোবেলজয়ী অর্থনীতিবিদ অধ্যাপক ড. মুহাম্মদ ইউনূসের নেতৃত্বে ১৭ জনকে নিয়ে অন্তর্বর্তীকালীন সরকার গঠন করা হয়েছে। বঙ্গভবনের দরবার হলে গত বৃহস্পতিবার (৮ আগস্ট) রাতে শপথ নেন অন্তর্বর্তীকালীন সরকারের উপদেষ্টারা। দায়িত্ব নেওয়ার পর এই প্রথম কোনো রাজনৈতিক দলের সঙ্গে বৈঠক করতে যাচ্ছেন অন্তর্বর্তী সরকারের প্রধান উপদেষ্টা।
2024/08/12,৬ দিন পর সীমিত পরিসরে সড়কে ট্রাফিক পুলিশ,Unknown,"ছাত্র-জনতার গণআন্দোলনের মুখে শেখ হাসিনার পদত্যাগ ও দেশ ত্যাগের পর উদ্ভূত পরিস্থিতিতে গত ৫ আগস্ট কর্মবিরতির ঘোষণা দেয় পুলিশ। এ ঘোষণা প্রত্যাহার করে ছয় দিন পর সড়কে ফিরেছেন ট্রাফিক পুলিশের সদস্যরা। সোমবার সকাল থেকে রাজধানীর বিভিন্ন সড়কে দায়িত্ব পালন শুরু করেন তারা। ফলে প্রায় এক সপ্তাহ পর শিক্ষার্থী এবং স্বেচ্ছাসেবকদের কাছ থেকে সড়কের দায়িত্ব বুঝে নিচ্ছেন ট্রাফিক পুলিশের সদস্যরা। রোববার (১১ আগস্ট) স্বরাষ্ট্র মন্ত্রণালয়ে বৈঠকের পর আন্দোলনকারী পুলিশ সদস্যদের সমন্বয়ক পরিদর্শক জাহিদুল ইসলাম ও কনস্টেবল শোয়াইব হাসান সোমবার থেকে কাজে যোগ দেওয়ার ঘোষণা দেন। পুলিশ বাহিনীতে সংস্কারের আশ্বাসে কর্মবিরতিসহ সব কর্মসূচি প্রত্যাহার করেন তারা। এর আগে, রাতে স্বরাষ্ট্র মন্ত্রণালয়ের সম্মেলন কক্ষে আন্দোলনরত পুলিশ সদস্যদের সঙ্গে বৈঠক করেন স্বরাষ্ট্র উপদেষ্টা ব্রিগেডিয়ার (অব.) সাখাওয়াত হোসেন।
বৈঠকে পুলিশের আইজিপি, র্যাবের ডিজিসহ বিভিন্ন পর্যায়ের কর্মকর্তারা উপস্থিত ছিলেন। উল্লেখ্য, কোটাবিরোধী আন্দোলনকে কেন্দ্র করে পুলিশের সঙ্গে আন্দোলনকারীদের সংঘর্ষে হতাহতের ঘটনার পর বেশকিছু দাবিতে ৬ আগস্ট থেকে কর্মবিরতির ঘোষণা দেয় পুলিশ অধস্তন কর্মচারী সংগঠন।"
2024/08/12,২৫ মন্ত্রণালয়ের সচিবদের সঙ্গে প্রধান উপদেষ্টার বৈঠক আজ,Unknown,"শপথ নেওয়ার পর প্রথমবারের মতো ২৫টি মন্ত্রণালয় ও বিভাগের সচিব ও জ্যেষ্ঠ সচিবদের সঙ্গে বৈঠকে বসবেন অন্তর্বর্তী সরকারের প্রধান উপদেষ্টা প্রফেসর ড. মুহাম্মদ ইউনূস। সোমবার বেলা ১১টায় প্রধান উপদেষ্টার কার্যালয় ও বাসভবন রাষ্ট্রীয় অতিথি ভবন যমুনায় এ বৈঠক অনুষ্ঠিত হবে। এর আগে রোববার (১১ আগস্ট) মন্ত্রিপরিষদ বিভাগ থেকে এ সংক্রান্ত চিঠি ২৫টি মন্ত্রণালয় ও বিভাগে পাঠানো হয়। মন্ত্রিপরিষদ বিভাগের চিঠিতে বলা হয়েছে, বৈঠকে শুধু সংশ্লিষ্ট মন্ত্রণালয় ও বিভাগের সচিব এবং জ্যেষ্ঠ সচিবরা উপস্থিত থাকবেন। এ ছাড়া নিজ নিজ মন্ত্রণালয়ের চলমান কর্মকাণ্ড সম্পর্কে প্রধান উপদেষ্টাকে অবহিত করবেন সচিবরা। এরপর প্রতিটি মন্ত্রণালয় ও বিভাগের বিষয়ে একটি নির্দিষ্ট কর্মপরিকল্পনা চূড়ান্ত করা হতে পারে। উল্লেখ্য, গত ৮ আগস্ট নবীন-প্রবীণের সমন্বয়ে দেশে অন্তর্বর্তী সরকার গঠিত হয়। শান্তিতে নোবেলজয়ী ড. মুহাম্মদ ইউনূসের নেতৃত্বে ১৭ সদস্যের উপদেষ্টা পরিষদের মধ্যে ১৪ সদস্যকে বৃহস্পতিবার (৮ আগস্ট) বঙ্গভবনে রাত ৯টা ২০ মিনিটে শপথবাক্য পাঠ করান রাষ্ট্রপতি মো. সাহাবুদ্দিন। সবশেষ রোববার বঙ্গভবনে শপথ নেন আরও দুই উপদেষ্টা।"
2024/08/12,"সাত দিনের মধ্যে অবৈধ অস্ত্র জমার নির্দেশ, অন্যথায় কঠোর ব্যবস্থা",Unknown,"ছাত্র-জনতার গণআন্দোলনের মুখে গত সোমবার পদত্যাগ করে দেশ ছেড়ে ভারতে পালিয়েছেন শেখ হাসিনা।  সরকার পতনের উদ্ভূত পরিস্থিতিতে দেশের বিভিন্ন থানায় হামলায় জড়িয়ে পড়ে বিক্ষুদ্ধ আন্দোলনকারীরা।  অরক্ষিত থাকায় এতে লুট হয়েছে অস্ত্র। এবার খোয়া যাওয়া অস্ত্র উদ্ধারে নেমেছে নতুন অন্তবর্তীকালীন সরকার। গত কয়েকদিন ধরে লুট হওয়া অস্ত্র জমা দিতে মাইকিং করছে প্রশাসন। এ ক্ষেত্রে নাম পরিচয় গােপন রাখা হবে বলেও জানানো হয়।  এবার সময়সীমা বেঁধে দিলেন স্বরাষ্ট্র উপদেষ্টা ব্রিগেডিয়ার জেনারেল এম সাখাওয়াত হোসেন সোমবার (১২ আগস্ট) আগামী ৭ দিনের মধ্যে লুট হওয়া অস্ত্র থানায় জমা দেওয়ার নির্দেশ দিয়েছেন তিনি। সাংবাদিকদের স্বরাষ্ট উপদেষ্টা বলেন, আগামী সোমবারের (১৯ আগস্ট) মধ্যে অস্ত্র জমা না দিলে অস্ত্র উদ্ধার অভিযান শুরু হবে। তখন অস্ত্র পাওয়া গেলে কঠোর ব্যবস্থা নেওয়া হবে। এর আগে, ঢাকা মহানগর পুলিশ (ডিএমপি) রোববার (১১ আগস্ট) রাতে লাইসেন্সবিহীন আগ্নেয়াস্ত্র অথবা গুলি থেকে থাকলে দ্রুত তা নিকটস্থ থানায় জমা দেওয়ার আহ্বান জানায়। লাইসেন্সবিহীন অস্ত্র অথবা গুলি কারও হেফাজতে থাকা দণ্ডনীয় অপরাধ। জানা গেছে, কিছুদিনের মধ্যেই সেনাবাহিনী অস্ত্র উদ্ধারে অভিযানে যাবে।  তখন কারও কাছে অস্ত্র পাওয়া গেলে আইনগত ব্যবস্থা নিবে।"
2024/08/12,জাতীয় স্মৃতিসৌধে প্রধান বিচারপতির শ্রদ্ধা নিবেদন,Unknown,"সাভার জাতীয় স্মৃতিসৌধে মহান মুক্তিযুদ্ধে বীর শহীদদের প্রতি শ্রদ্ধা জানিয়েছেন নবনিযুক্ত প্রধান বিচারপতি সৈয়দ রেফাত আহমেদ। সোমবার সকাল ৭টায় সাভার জাতীয় স্মৃতিসৌধে পুষ্পস্তবক অর্পণ করে মহান মুক্তিযুদ্ধের বীর শহীদদের প্রতি শ্রদ্ধা নিবেদন করেন তিনি। এরপর সাভার থেকে প্রধান বিচারপতি সকাল ৮টা ৫০ মিনিটে জাতীয় শহীদ মিনারে পৌঁছান এবং পুষ্পস্তবক অর্পণ করে ১৯৫২ সালের ভাষা আন্দোলনের শহীদদের প্রতি গভীর শ্রদ্ধা নিবেদন করেন। একইসঙ্গে জাতীয় শহীদ মিনারে বৈষম্যবিরোধী ছাত্র আন্দোলনে শহীদদের প্রতি পুষ্পস্তবক অর্পণ করে শ্রদ্ধা নিবেদন করেন প্রধান বিচারপতি। এ সময় সুপ্রিম কোর্টের আপিল বিভাগের বিচারপতি মো. আশফাকুল ইসলাম, হাইকোর্ট বিভাগের বিচারপতিরা উপস্থিত ছিলেন।"
2024/08/12,গ্রিসে ৩৫ কিমি. জুড়ে দাবানল,Unknown,ভয়াবহ দাবানলে পুড়ছে গ্রিস। এরই মধ্যে আগুন এথেন্সের উত্তরাঞ্চলীয় ভারনাভাস গ্রামের ৩৫ কিলোমিটার জুড়ে ছড়িয়ে পড়েছে। ফলে সেখানকার ঘরবাড়ি ও গাছপালা পুড়ে ছাই হয়ে যাচ্ছে। রোববার ওই এলাকা থেকে বাসিন্দাদের সরিয়ে নিয়েছে কর্তৃপক্ষ। শনিবার থেকে দেশটিতে ৪০টি দাবানল সক্রিয় রয়েছে। এর মধ্যে ৭টিকে নিয়ন্ত্রণে আনতে চেষ্টা করছে দমকল বাহিনী। আগুনের শিখা প্রায় ৮০ ফুট উচ্চতায় উঠছে। এমনকি রাজধানীর বিভিন্ন এলাকাও ধোঁয়ায় আচ্ছন্ন হয়ে পড়ে। ভারনাভাসের বাসিন্দাদের নিরাপদে সরিয়ে নিতে ২৫টি বাহন নিয়ে কাজ করছেন দমকলকর্মীরা। এছাড়া ঐতিহাসিক ম্যারাথন শহরের স্থানীয়দেরও নিরাপদে সরিয়ে নেওয়া হচ্ছে। দুর্যোগ অব্যাহত থাকতে পারে বলে জনগণকে সতর্ক করেছেন গ্রিসের জলবায়ু সংকট ও নাগরিক সুরক্ষামন্ত্রী ভ্যাসিলিস কিকিলাস। এএফপি।
2024/08/12,অস্ট্রেলিয়ার হোটেলে হেলিকপ্টার বিধ্বস্ত,Unknown,"অস্ট্রেলিয়ার হোটেলের ছাদে বিধ্বস্ত হলো একটি হেলিকপ্টার। দেশটির উত্তর কুইন্সল্যান্ড শহরের কেয়ার্নসের এ দুর্ঘটনা ঘটে। এ ঘটনায় এক পাইলটের মৃত্যু হয়েছে। স্থানীয় সময় রোববার রাত ১টা ৫০ মিনিটে ডাবলট্রি বাই হিল্টন হোটেলের ওপর হেলিকপ্টারটি আছড়ে পড়ে। এরপর এতে আগুন ধরে যায়। ঘটনার পর হোটেলের অন্তত ৪০০ অতিথিকে দ্রুত সরিয়ে নেওয়া হয়। হেলিকপ্টারটি যে কোম্পানির ছিল, তারা জানিয়েছে, এটি ‘অননুমোদিত’ ফ্লাইটে ছিল। দুর্ঘটনার কারণ উদঘাটনে কুইন্সল্যান্ড পুলিশ এবং বিমান নিরাপত্তা সংস্থা যৌথভাবে তদন্ত শুরু করেছে। ইতোমধ্যেই হোটেলের চারপাশের রাস্তাগুলি বন্ধ করে দেওয়া হয়েছে এবং পুলিশ জরুরি অবস্থা ঘোষণা করেছে। বিবিসি।"
2024/08/12,"উগান্ডায় আবর্জনার স্তূপে ধস, মৃত ২৩",Unknown,"পূর্ব আফ্রিকার দেশ উগান্ডার একটি বিশাল আবর্জনার স্তূপ ধসে পড়েছে। এ দুর্ঘটনায় রাজধানী কাম্পালায় অন্তত ২৩ জনের মৃত্যুর খবর পাওয়া গেছে। কয়েক সপ্তাহের প্রবল বৃষ্টির কারণে এ ভূমিধসের ঘটনা ঘটেছে বলে ধারণা করা হচ্ছে। এ ঘটনার পর উদ্ধারকারীরা ধসের স্থান থেকে বেঁচে থাকা ব্যক্তিদের খোঁজে বর্জ্য খনন চালিয়ে যাচ্ছেন। এ বিষয়ে কাম্পালার মেয়র এরিয়াস লুকওয়াগো বার্তা সংস্থা এএফপিকে বলেন, ‘এটি একটি বিপর্যয়কর ঘটনা এবং ধারণা করা হচ্ছে ধসের স্থানে আরও অনেকে চাপা পড়ে আছেন।’"
2024/08/12,বিশ্বে বেকারত্ব কমে ১৫ বছরে সর্বনিম্ন: আইএলও,Unknown,"বিশ্বজুড়ে কমেছে তরুণ বেকারত্বের হার। গত ১৫ বছরে এই হার সর্বনিম্ন পর্যায়ে নেমেছে। এ ধারা ২০২৫ সাল নাগাদ অব্যাহত থাকতে পারে বলে ধারণা করা হচ্ছে। তবে দুর্বল অর্থনৈতিক প্রবৃদ্ধির কারণে এ ক্ষেত্রে পিছিয়ে পড়েছে এশিয়ার বেশ কয়েকটি দেশ। সোমবার আন্তর্জাতিক শ্রম সংস্থা (আইএলও) এক প্রতিবেদনে এই তথ্য জানিয়েছে। প্রতিবেদনে আইএলও বলেছে, গত বছর বিশ্বজুড়ে ১৫ থেকে ২৪ বছর বয়সি ছয় কোটি ৪৯ লাখ তরুণ বেকার ছিলেন। সেই হিসাবে বেকারত্বের হার ছিল ১৩ শতাংশ। এ হার এ বছর ও আগামীতে আরও কমে ১২ দশমিক ৮ শতাংশে নামতে পারে। করোনা মহামারির পর বৈশ্বিক অর্থনৈতিক প্রবৃদ্ধি অনেকটা বেড়েছে বলেও জানিয়েছে সংস্থাটি। ফলে শ্রমবাজারে তরুণদের চাহিদাও অনেক বেড়ে গেছে। এ বিষয়টি তরুণদের মাঝে বেকারত্ব কমার ক্ষেত্রে গুরুত্বপূর্ণ ভূমিকা রেখেছে। গত বছর নারী এবং যুবকদের যুব বেকারত্বের হার প্রায় সমান ছিল। করোনা মহামারীর আগের বছরগুলোতে তরুণদের বেকারত্বের হার বেশি ছিল। তবে ২০২৩ সালের পর তরুণদের মাঝে বেকারত্বের হার অনেকটা কমে এসেছে। চলতি এবং আগামী বছর এ হার আরও কমবে বলে জানিয়েছে সংস্থাটি। প্রতিবেদন অনুসারে, বিশ্বব্যাপী অর্ধেকেরও বেশি তরুণ কর্মীরা অনানুষ্ঠানিক কর্মসংস্থানে রয়েছেন। শুধুমাত্র উচ্চ এবং উচ্চ-মধ্যম আয়ের অর্থনীতিতে বেশির ভাগ তরুণ কর্মী নিয়মিত অথবা নিরাপদ চাকরিতে রয়েছেন। স্বল্প-আয়ের দেশগুলোতে প্রতি চারজনের মধ্যে তিনজন তরুণ কর্মী একটি স্ব-নিযুক্ত বা অস্থায়ী বেতনের চাকরি করছেন। কিন্তু সব অঞ্চলের পরিস্থিতি এক নয়। গত বছর আরব দেশগুলো, পূর্ব এশিয়া, দক্ষিণ-পূর্ব এশিয়া এবং প্রশান্ত মহাসাগরীয় অঞ্চলে তরুণদের বেকারত্বের হার ২০১৯ সালের চেয়ে বেশি ছিল। দুর্বল অর্থনৈতিক প্রবৃদ্ধির কারণে পিছিয়ে পড়েছে এই অঞ্চলগুলো। প্রতিবেদনে তরুণদের উদ্বেগ মোকাবেলা করতে ও উজ্জ্বল ভবিষ্যতের জন্য বর্ধিত এবং আরও কার্যকর বিনিয়োগের আহ্বান জানিয়েছে আইএলও। যার মধ্যে রয়েছে অল্পবয়সি নারীদের জন্য চাকরির একটি নির্দিষ্ট লক্ষ্য নিয়ে কর্মসংস্থান সৃষ্টি করা, শ্রমবাজার পরিবর্তনের মাধ্যমে তরুণদের সহায়তাকারী প্রতিষ্ঠানগুলোকে শক্তিশালী করা, যুবকদের জন্য কর্মসংস্থান ও সামাজিক সুরক্ষা একীভূত করা, উন্নত আন্তর্জাতিক সহযোগিতা, সরকারি-বেসরকারি অংশীদারত্ব এবং উন্নয়নের জন্য অর্থায়নের মাধ্যমে বৈশ্বিক বৈষম্য মোকাবেলা করা।"
2024/08/12,এবার মধ্যপ্রাচ্যে সাবমেরিন পাঠাল যুক্তরাষ্ট্র,Unknown,"ইসরাইল-ইরান উত্তেজনার মধ্যেই এবার মধ্যপ্রাচ্যে গাইডেড মিসাইল সাবমেরিন পাঠাল যুক্তরাষ্ট্র। ইতোমধ্যে একটি বিমানবাহী রণতরী মধ্যপ্রাচ্যের উদ্দেশে যাত্রা শুরু করেছে বলেও জানিয়েছেন যুক্তরাষ্ট্রের প্রতিরক্ষা সচিব লয়েড অস্টিন। সোমবার এ তথ্য জানিয়েছে ব্রিটিশ সংবাদমাধ্যম বিবিসি। মার্কিন প্রতিরক্ষামন্ত্রী লয়েড অস্টিন বলেছেন, ইতোমধ্যে মধ্যপ্রাচ্যের দিকে বিমান পরিবহণকারী বাহক পাঠানো হয়েছে। সেটি খুব দ্রুতই সেখানে পৌঁছাবে। ফিলিস্তিনের স্বাধীনতাকামী সশস্ত্র সংগঠন হামাস ও ইরান সমর্থিত লেবাননের সশস্ত্র গোষ্ঠী হিজবুল্লাহর শীর্ষ দুই নেতার হত্যাকাণ্ডের পর থেকেই মধ্যপ্রাচ্যজুড়ে চরম উত্তেজনা চলছে। হামাস, ইরান ও হিজবুল্লাহ, ইসরাইলের বিরুদ্ধে প্রতিশোধ নেবে বলে কড়া হুঁশিয়ার বার্তা দিয়েছে। এরই পরিপ্রেক্ষিতে ইসরাইলকে রক্ষায় মধ্যপ্রাচ্যে সামরিক শক্তি বাড়ানো শুরু করেছে যুক্তরাষ্ট্র। এর আগেও মধ্যপ্রাচ্যে যুদ্ধবিমান, যুদ্ধ জাহাজ পাঠিয়েছে দেশটি। ইরানের যেকোনো আক্রমণ থেকে ইসরাইলকে রক্ষা করতে সাহায্য করার জন্য যুক্তরাষ্ট্রের দৃঢ় সংকল্পের ইঙ্গিত দিয়ে মার্কিন প্রতিরক্ষামন্ত্রী বলেছেন, যুক্তরাষ্ট্র তার মিত্রকে রক্ষার জন্য ‘সব সম্ভাব্য পদক্ষেপ নেবে’। 
রোববার মার্কিন প্রতিরক্ষা মন্ত্রণালয় পেন্টাগন জানিয়েছে, মার্কিন প্রতিরক্ষামন্ত্রী অস্টিন মধ্যপ্রাচ্যে গাইডেড ক্ষেপণাস্ত্র সাবমেরিন ‘ইউএসএস জর্জিয়া’ মোতায়েন করেছে। এছাড়া এফ-৩৫সি যুদ্ধবিমান বহনকারী রণতরী ‘ইউএসএস আব্রাহাম লিংকন’ এর যাত্রা আরও দ্রুত করার নির্দেশ দিয়েছেন। জাহাজটি ইতোমধ্যে মধ্যপ্রাচ্যে আরেকটি মার্কিন রণতরীকে প্রতিস্থাপনের পথে রয়েছে। তবে এটা স্পষ্ট নয়, ইরান ইসরাইলে হামলা নিয়ে সর্বশেষ কী পরিকল্পনা করেছে। ইরান কী ধরনের প্রতিশোধ নিতে পারে তা এখনো স্পষ্ট নয়। এদিকে, ইসরাইলের ওপর আরেকটি সম্ভাব্য হামলা লেবাননে ইরান-সমর্থিত সশস্ত্র গোষ্ঠী হিজবুল্লাহর পক্ষ থেকেও আসতে পারে। হিজবুল্লাহ তাদের সিনিয়র কমান্ডার ফুয়াদ শুকর হত্যাকাণ্ডের জবাব দেওয়ার প্রতিশ্রুতি দিয়েছে। তেহরানে হামাস নেতা হানিয়া নিহত হওয়ার কয়েক ঘণ্টা আগে লেবাননে হামলা চালিয়ে ফুয়াদ শুকরকে হত্যা করে ইসরাইল। অপরদিকে হামাসের নতুন প্রধান ইয়াহিয়া সিনওয়ার মধ্যস্থতাকারী দেশগুলোকে জানিয়েছেন, তিনি দখলদার ইসরাইলের সঙ্গে যুদ্ধবিরতির চুক্তি এবং যুদ্ধের পুরোপুরি অবসান চান। সিনওয়ারের এ বার্তা ইসরাইলকে পৌঁছে দিয়েছে মিসর এবং কাতারের আলোচনাকারীরা। রোববার মধ্যস্থতাকারী দেশের এক কর্মকর্তা মার্কিন সংবাদমাধ্যম সিএনএনকে বলেছেন, ‘কিন্তু কেউ জানে না নেতানিয়াহু কি চায়।’ সূত্রটি জানিয়েছে, হামাস ও ইসরাইলের যুদ্ধ যেন আঞ্চলিক যুদ্ধে রূপ না নেয় সেজন্য যুদ্ধবিরতির চুক্তিতে রাজি হতে ইসরাইলকে আহ্বান জানিয়েছে যুক্তরাষ্ট্র। বৃহস্পতিবার মিসরের রাজধানী কায়রোতে হামাস-ইসরাইল ও মধ্যস্থতাকারী দেশগুলোর প্রতিনিধিদের মধ্যে বৈঠক হওয়ার কথা রয়েছে। মিসর, কাতার এবং যুক্তরাষ্ট্র তিন দেশই বলেছে বৃহস্পতিবারের বৈঠকের মাধ্যমেই তাদের একটি সমাধানে পৌঁছাতে হবে। গত বছরের ৭ অক্টোবর হামাস ও ইসরাইলের মধ্যে যুদ্ধ শুরু হয়। ১০ মাসের বেশি সময় ধরে চলা এই যুদ্ধে এখন পর্যন্ত ৪০ হাজারের বেশি মানুষ নিহত হয়েছেন। এছাড়া আহত হয়েছেন আরও এক লাখেরও বেশি মানুষ। যাদের বেশির ভাগই নারী ও শিশু। গত তিন-চার মাস ধরে এই যুদ্ধ থামাতে বেশ কয়েকবার চেষ্টা চালানো হয়েছে। কিন্তু ইসরাইলের প্রধানমন্ত্রী বেনিয়ামিন নেতানিয়াহুর একগুঁয়েমির কারণে এটি এখনো সম্ভব হয়নি।"
2024/08/12,রাশিয়ার ৩০ কিলোমিটার ভেতরে ঢুকে পড়েছে ইউক্রেনের সেনারা,Unknown,"রাশিয়ার অভ্যন্তরে ৩০ কিলোমিটার পর্যন্ত অগ্রসর হয়েছে ইউক্রেনীয় সেনারা। ২০২২ সালে মস্কো ইউক্রেনে পূর্ণ-মাত্রার অভিযান শুরুর পর রাশিয়ার এতটা ভেতরে আর কখনো যেতে পারেনি ইউক্রেনীয় বাহিনী। রুশ প্রতিরক্ষা মন্ত্রণালয় জানিয়েছে, রোববার পশ্চিমাঞ্চলীয় কুরস্ক অঞ্চলে ইউক্রেন সেনাদের হামলা ষষ্ঠ দিনে গড়িয়েছে। ব্রিটিশ সংবাদমাধ্যম বিবিসি এ খবর জানিয়েছে। রুশ পররাষ্ট্র মন্ত্রণালয়ের মুখপাত্র মারিয়া জাখারোভা রাশিয়ার শান্তিপূর্ণ জনগণকে ভয় দেখানোর জন্য কিয়েভকে অভিযুক্ত করেছেন। আকস্মিক হামলায় অপ্রস্তুত রাশিয়া টোলপিনো এবং ওবশচি কোলোদেজ গ্রামের কাছে অতিরিক্ত সেনা মোতায়েন করেছে। এ দুটি গ্রাম রাশিয়া-ইউক্রেন সীমান্ত থেকে প্রায় ২৫ থেকে ৩০ কিলোমিটার দূরে অবস্থিত। কুরস্ক অঞ্চলের বেশ কিছু বসতি দখল করেছে ইউক্রেনের সেনারা। এছাড়া একটি গ্রাম-গুয়েভোতের প্রশাসনিক ভবন থেকে রাশিয়ার পতকা অপসারণ করেছে তারা। সামাজিক যোগাযোগমাধ্যমে এসব ছবি ছড়িয়ে পড়েছে। অন্যদিকে প্রায় ৫ হাজার লোকের শহর সুদজা-তে রুশ সেনাদের সঙ্গে ইউক্রেন বাহিনীর তীব্র লড়াইয়ের খবর পাওয়া গেছে। কুরস্কের সীমান্তবর্তী সুমি অঞ্চলে সাজোয়া যান ও ট্যাঙ্ক নিয়ে রাশিয়ার দিকে অগ্রসর হতে দেখা গেছে ইউক্রেনের সেনাদের। এ অঞ্চলের ভারপ্রাপ্ত আঞ্চলিক গভর্নর আলেক্সেই স্মিরনভও বলেছেন, শনিবার গভীর রাতে কুরস্কের আঞ্চলিক রাজধানীর একটি বহুতল ভবনে ইউক্রেনের ক্ষেপণাস্ত্র হামলায় অন্তত ১৫ জন আহত হয়েছে। কুরস্কের হামলাকে উসকানিমূলক হিসেবে দেখছেন রুশ প্রেসিডেন্ট ভ্লাদিমির পুতিন।"
2024/08/12,আদানি ইস্যুতে আবারও চাপের মুখে বিজেপি সরকার,Unknown,"আদানি গ্রুপ নিয়ে নতুন উত্তেজনা শুরু হয়েছে ভারতে। যার জেরে আবারও বেশ চাপের মুখে পড়েছে বিজেপি সরকার। তৃতীয় মেয়াদের শুরু থেকেই প্রধানমন্ত্রী নরেন্দ্র মোদি বেশ কঠিন সময়ের মধ্য দিয়ে দিন পার করছেন। বিরোধীদের নানামুখী চাপের পর এবার সামনে এসেছে মোদিঘনিষ্ঠ আদানি গ্রুপের টাকা বিদেশে পাচারের খবর। ফলে আবারও বিপদে মোদি সরকার। শিল্পগোষ্ঠীর শেয়ারদরের কারচুপির তদন্ত যাদের করার কথা সেই শেয়ারবাজার নিয়ন্ত্রণ সংস্থার প্রধান ও তার স্বামীর বিরুদ্ধে এবার অর্থ পাচারের মতো গুরুতর অভিযোগ তুলেছে যুক্তরাষ্ট্রভিত্তিক তদন্ত ও গবেষণাভিত্তিক প্রতিষ্ঠান হিন্ডেনবার্গ। এর আগে আন্তর্জাতিক তদন্তকারী সংস্থাটি আদানি গোষ্ঠীর শেয়ার নিয়ে কারচুপির অভিযোগ তোলে। নতুন এই অভিযোগ সামনে আসায় বেশ বেকায়দায় পড়েছে দেশটির বিজেপি সরকার। প্রতিষ্ঠানটি এর আগেও ভারতের অন্যতম বড় শিল্পগোষ্ঠী আদানির শেয়ার মূল্য কৃত্রিমভাবে বাড়ানো নিয়ে তদন্ত প্রতিবেদন প্রকাশ করে। সেই প্রতিবেদন প্রকাশ করার পর বিশ্বের তৃতীয় ধনীর তালিকা থেকে আদানি গ্রুপের কর্ণধার গৌতম আদানি ২৯তম ধনীর তালিকায় নেমে যান। শেয়ারের দাম বাড়িয়ে কমিয়ে বাজার নিয়ন্ত্রণ করার অভিযোগে অভিযুক্ত আদানি সংস্থার এই অপরাধ তদন্ত করছিল দেশটির শেয়ারবাজার নিয়ন্ত্রণ সংস্থা সেবি। এবার হিন্ডেনবার্গ জানিয়েছে, সেবির প্রধান মাধবী বুচ ও তার স্বামী ধবল বুচ আদানির ভাই বিনোদ আদানির অফসোর প্রতিষ্ঠানের অংশীদারই শুধু নন বরং আদানির বহু টাকা বিদেশে পাচারের সহযোগীও। ভারতের প্রধান বিরোধী দল কংগ্রেসসহ বিভিন্ন রাজনৈতিক দলের পক্ষ থেকে আদানি গোষ্ঠীকে মোদিঘনিষ্ঠ ব্যবসায়ী হিসাবে দাবি করা হয়। বলা হয়, বিজেপির শাসন আমলেই প্রচুর আর্থিক সম্পদ গড়েছেন গৌতম আদানি। নতুন অভিযোগ সামনে আসায় এবার বিরোধীরাও মোদি সরকারের বিরুদ্ধে সরব হয়েছেন। এরই মধ্যে কংগ্রেস, তৃণমূল, শিবসেনা একটি সংসদীয় কমিটি গড়ে সব অভিযোগের তদন্তের দাবি তোলে। যদিও সরকারিভাবে এখনো কিছু বলা হয়নি। তবে যাদের বিরুদ্ধে অভিযোগ, সেবি প্রধান মাধবী ও ধবল বুচ দুজনেই গণমাধ্যমকে জানিয়েছেন তাদের বিরুদ্ধে মিথ্যে রটানো হচ্ছে শুধুই চরিত্রহননের জন্য। অর্থ পাচার কিংবা তাদের আর্থিক কোনো লেনদেন করেননি তারা। মাধবী বুচকে ২০১৭ সালে ভারতের শেয়ারবাজার নিয়ন্ত্রণ সংস্থা সিকিউরিটিজ অ্যান্ড এক্সচেঞ্জ বোর্ড বা সেবির প্রধান হিসাবে নিযুক্ত করে বিজেপি সরকার।"
2024/08/12,ইউক্রেনে ঘুস গ্রহণের সময় উপমন্ত্রী আটক,Unknown,"ইউক্রেনে ঘুস গ্রহণের অপরাধে এক জ্বালানি উপমন্ত্রী ও তিনজন সন্দেহভাজনকে আটক করেছে কর্তৃপক্ষ। সোমবার দেশটির রাষ্ট্রীয় প্রসিকিউটর ও দুর্নীতিবিরোধী পুলিশ জানিয়েছে, পাঁচ লাখ ডলার ঘুসের প্রথম কিস্তি নেওয়ার সময় তাদেরকে হাতেনাতে আটক করা হয়। প্রসিকিউটর জেনারেলের কার্যালয় বলেছে, যুদ্ধবিধ্বস্ত দনেস্ক অঞ্চল থেকে রাষ্ট্রীয় মালিকানাধীন কয়লাখনির সরঞ্জামাদি অপসারণের জন্য পাঁচ লাখ ডলার ঘুস দাবি করে সন্দেহভাজনরা। এজন্য, ‘লেভিভ ভোলিন’ কোম্পানিকে দায়িত্ব দেওয়ার পরিকল্পনা করা হয়। তবে আটককৃত উপমন্ত্রীর পরিচয় এই বিবৃতিতে প্রকাশ করা হয়নি। রয়টার্স।"
2024/08/12,ইমরান খান প্রসঙ্গে ক্ষুব্ধ কুমার শানু,Unknown,"পাকিস্তানের সাবেক প্রধানমন্ত্রী ইমরান খানকে নিয়ে গান করার একটি ঘটনা নিয়ে বেশ বিব্রত ভারতের গায়ক কুমার শানু। সম্প্রতি ইন্টারনেটে প্রকাশিত একটি ভিডিওতে দেখা গেছে, একটি কনসার্টের মঞ্চে মাইক্রোফোন হাতে কুমার শানু বলছেন, ‘আমরা ইমরান খানকে মুক্ত করব এবং তাকে প্রধানমন্ত্রী বানাব। আমরা অন্যায়ের বিরুদ্ধে আওয়াজ তুলব এবং নতুন পাকিস্তান গঠন করব।’ এর পরপরই তিনি ইমরান খানকে নিয়ে গান ধরেন। এ ঘটনায় বেশ ক্ষুব্ধ হয়েছেন কুমার শানু। কারণ, এটি সত্যিকারের ভিডিও নয়। মূলত এআই-এর কবলে পড়েছেন এ গায়ক। তিনি জানিয়েছেন, ভিডিওটি ভুয়া এবং এআই-জেনারেটেড। কুমার শানু বলেন, ‘কিছু লোক আমাকে বদনাম করার চেষ্টা করছে। আমি কখনো পাকিস্তানের সাবেক প্রধানমন্ত্রীর জন্য কোনো গান গাইনি। ফেসবুকে ছড়িয়ে পড়া অডিওটি আমার ভয়েস নয়, এটি এআই ব্যবহার করে তৈরি করা হয়েছে। কিছু লোক আমার মানহানি করার চেষ্টা করছে এবং সে কারণেই আমি আমার ভক্তদের বলতে চাই খবরটি ভুয়া, মিথ্যা!’"
2024/08/12,আদানির সম্পদে বড় ধস!,Unknown,"আশঙ্কা আগে থেকেই ছিল। আর সোমবার যা সত্যি হওয়ায় শেয়ার বাজারে তৈরি হয়েছে আতঙ্ক! এ দিন মার্কেট খুলতে না খুলতেই হু হু করে পড়তে শুরু করে আদানিদের স্টকের গ্রাফ। ফলে মাথায় হাত পড়েছে বিনিয়োগকারীদের। দিনের শুরুতে ৫৩ হাজার কোটি টাকা লোকসানের মুখে পড়েছেন তারা। এদিন আদানিদের প্রতিটা কোম্পানির স্টকের গ্রাফে দেখা গেছে বড় পতন। ব্রোকারেজ ফার্মগুলোর দেওয়া তথ্য অনুযায়ী, সকাল সাড়ে ১০টার মধ্যে আদানি পাওয়ার ও আদানি উইলমারের শেয়ার পড়েছে যথাক্রমে ৯ ও ৬ শতাংশ। অন্যদিকে ৩.১৭ শতাংশ ও ৭ শতাংশ পতন দেখা গিয়েছে আদানি এন্টারপ্রাইজ ও আদানি টোটাল গ্যাসের স্টকে। এছাড়া এ তালিকায় নাম রয়েছে আদানি এনার্জি সলিউশন, আদানি গ্রিন এনার্জি, এসিসি ও অম্বুজা সিমেন্টের। এই ৪টি কোম্পানির শেয়ার পড়েছে যথাক্রমে ৪, ৩.৬১, ১.৮৩ ও ১.৫৪ শতাংশ। সব মিলিয়ে আদানিদের মোট ১০টি সংস্থার সম্মিলিতভাবে মার্কেট ক্যাপিটাল নেমে এসেছে ১৬.৭ লাখ কোটি রুপিতে। আদানিদের এ লোকসানের বড় প্রভাব পড়েছে শেয়ার সূচকেও। এ দিন মার্কেট খোলার কিছুক্ষণের মধ্যেই ২২৯ পয়েন্ট পড়েছে সেনসেক্স। ফলে তা ৭৯,৪৭৬-এ নেমে আসে। অন্যদিকে নিফটি পড়েছে ৯১ পয়েন্ট। ন্যাশনাল স্টক এক্সচেঞ্জের সূচককে ২৪,২৭৬-তে ঘোরাফেরা করতে দেখা গেছে। নিফটিতে ক্ষতিগ্রস্ত সংস্থাগুলোর শীর্ষ তালিকায় নাম রয়েছে আদানি এন্টারপ্রাইজ ও আদানি পোর্টসের। এই ২ কোম্পানির স্টকের গ্রাফ পড়েছে ২.৬৫ ও ১.৮১ শতাংশ। সকাল ১১টা নাগাদ আদানি এন্টারপ্রাইজের ট্রেডিং প্রাইস দাঁড়ায় ৩,১০২.৯৫ টাকা। অন্যদিকে ১,৫০১ টাকায় আদানি পোর্টসের শেয়ারের চলছে লেনদেন। চলতি বছরের ১০ আগস্ট আদানি গোষ্ঠীর বিরুদ্ধে চাঞ্চল্যকর রিপোর্ট প্রকাশ করে মার্কিন শর্টসেলার সংস্থা ‘হিন্ডেনবার্গ রিসার্চ’। সেখানে স্টক মার্কেট নিয়ন্ত্রণকারী সংস্থা সেবির চেয়ারপার্সন মাধবী পুরী বুচের সঙ্গে মিলে এই শিল্প গোষ্ঠী আর্থিক কারচুপি করেছে বলে উল্লেখ রয়েছে। এর জেরেই পড়ছে আদানিদের শেয়ারের গ্রাফ, জানিয়েছেন বিশেষজ্ঞরা।"
2024/08/12,বাংলাদেশ ইস্যুতে ভারত সরকারকে সতর্ক করলেন অখিলেশ যাদব,Unknown,"বাংলাদেশে শেখ হাসিনার সরকার পতনের পর উদ্ভুত পরিস্থিতিতে ভারত সরকারের পররাষ্ট্র নীতির সমালোচনা করেছেন সমাজবাদী পার্টির নেতা অখিলেশ যাদব। ভারতের প্রভাবশালী এই রাজনীতিক বলেছেন, অন্য দেশে কী হচ্ছে সেটা আমলে নিয়ে যদি কেউ নিজের দেশে রাজনৈতিক পরিকল্পনা প্রণয়ন করে, তাহলে সেই দেশ নিজেকেই দুর্বল করে ফেলে। বাংলাদেশে সংখ্যালধুদের ওপর হামলার খবরে যখন ভারতীয় গণমাধ্যম সয়লাব এবং ক্ষমতাসীন ভারতীয় জনতা পার্টিও (বিজেপি) বিষয়টি নিয়ে সোচ্চার, ঠিক সে সময়ই ভারতকে অন্য দেশের পরিস্থিতির জন্য নিজেদের মধ্যে বিভাজন তৈরি না করার পরামর্শ দিয়েছেন অখিলেশ। নিজের অফিসিয়াল এক্স (সাবেক টুইটার) অ্যাকাউন্টে করা পোস্টে অখিলেশ লিখেছেন, ‘ইতিহাস সাক্ষ্য দেয় যে, বিভিন্ন দেশে নানা কারণে গণঅভ্যুত্থান, সামরিক অভ্যুত্থান, সরকারবিরোধী আন্দোলন হয়েছে, এটা ঠিক বা ভুল হতে পারে। শুধু সেই দেশগুলোই এমন অবস্থা থেকে উত্তরণ করতে পারে, যারা কঠিন ওই সময়েও দলমত নির্বিশেষে মানুষের জানমাল রক্ষায় সফল হয়।’ একের পর এক প্রতিবেশী দেশ ভারতের বিরুদ্ধে ক্ষুব্ধ হয়ে উঠছে কেন? এরপরই ভারত সরকারকে উদ্দেশ করে উত্তর প্রদেশের সাবেক মুখ্যমন্ত্রী মুলায়ম সিং যাদবের ছেলে অখিলেশ লিখেছেন, ‘ইতিহাস আমাদের এটাও শেখায় যে, অন্য দেশের রাজনৈতিক পরিস্থিতি আমলে নিয়ে যে দেশের সরকার নিজের দেশে রাজনৈতিক কৌশল চরিতার্থ করতে চায়, সে আসলে পক্ষান্তরে দেশকে অভ্যন্তরীণ এবং আন্তর্জাতিকভাবে দুর্বল করে ফেলে।’ এক্স-এ করা সে পোস্টে বাংলাদেশ ইস্যুতে ভারতের ‘নীরব পররাষ্ট্রনীতি’রও নিন্দা করেছেন অখিলেশ, ‘এমন পরিস্থিতিতে একটা দেশ যখন নীরব দর্শকের ভূমিকায় থাকে, এর মানে হচ্ছে এটা সে দেশের পররাষ্ট্রনীতির ব্যর্থতা। ভূরাজনৈতিক দিক থেকে এটা পররাষ্ট্রনীতির একটা বড় ভুল।’ উল্লেখ্য, ছাত্র-জনতার গণঅভ্যুত্থানে সরকার পতনের পর এখন ভারতে অবস্থান করছেন শেখ হাসিনা। বাংলাদেশের পদত্যাগ করা সাবেক প্রধানমন্ত্রীকে আশ্রয় দেওয়া নিয়েও ভারতের বিরোধী দলগুলোর মধ্য অস্বস্তি রয়েছে।"
2024/08/12,ট্রাম্প যুক্তরাষ্ট্রের নিরাপত্তার জন্য হুমকি: বাইডেন,Unknown,"যুক্তরাষ্ট্রের নিরাপত্তার জন্য ডোনাল্ড ট্রাম্প সত্যিকারের বিপদ বলে সতর্ক করেছেন প্রেসিডেন্ট জো বাইডেন। নির্বাচন থেকে সরে দাঁড়ানোর পর প্রথমবারের মত টেলিভিশন সাক্ষাৎকারে এ কথা বলেন বাইডেন। রোববার সিবিএস নিউজে প্রচারিত এই সাক্ষাৎকারে বাইডেন বলেন, আমার কথাগুলো মাথায় রাখুন। যদি তিনি জয়ী হন এই নির্বাচনে, তাহলে শুধু দেখবেন কী ঘটে। ট্রাম্প যুক্তরাষ্ট্রের নিরাপত্তার জন্য অনেক বড় হুমকি। মনে রাখবেন আমরা বিশ্ব ইতিহাসের একটি পরিবর্তনের কেন্দ্রবিন্দুতে আছি; যেখানে গণতন্ত্রই হল একমাত্র চাবিকাঠি, বলেন বাইডেন। সাক্ষাৎকারে বাইডেন আরও বলেন, সহকর্মী ডেমোক্রেটদের চাপের মুখে তিনি সরে দাঁড়াতে বাধ্য হন। এছাড়া ডোনাল্ড ট্রাম্পকে পরাজিত দেখার দৃঢ় ইচ্ছাও কাজ করেছে তার মধ্যে।
 
গত জুনে ট্রাম্পের সঙ্গে বিতর্কে খারাপ পারফরম্যান্সের জন্য দেশজুড়ে সমালোচিত হন বাইডেন। এরপর থেকেই ডেমোক্রেট নেতারা এবং দাতা গোষ্ঠীগুলোর চাপের মধ্যে পড়েন এই মার্কিন প্রেসিডেন্ট। অবশেষে তিনি নির্বাচন থেকে সরে গিয়ে ভাইস প্রেসিডেন্ট কামালা হ্যারিসকে প্রার্থী হিসেবে সমর্থন দেন। গত সপ্তাহে হোয়াইট হাউজে রেকর্ড করা এবং রোববার সম্প্রচারিত সংক্ষিপ্ত টিভি সাক্ষাৎকারে বাইডেনকে দুর্বল; কিন্তু সহনশীল দেখাচ্ছিল। তিনি আবারও বলেন, বিতর্কে ব্যর্থ হয়েছেন ঠিকই; কিন্তু স্বাস্থ্যগত কোন গুরুতর সমস্যা তার নেই।"
2024/08/12,একের পর এক প্রতিবেশী দেশ ভারতের বিরুদ্ধে ক্ষুব্ধ হয়ে উঠছে কেন?,Unknown,"ঠিক ১০ বছর তিন মাস আগে নরেন্দ্র মোদি যখন প্রথমবার ভারতের প্রধানমন্ত্রী হিসেবে শপথ নিচ্ছেন, তখন প্রতিবেশী সবগুলো দেশের সরকার বা রাষ্ট্রপ্রধানদের দিল্লিতে আসার আমন্ত্রণ জানিয়ে বিরাট একটা চমক দিয়েছিলেন তিনি। এমন কী ‘দাওয়াত’ পেয়েছিলেন পাকিস্তানের তৎকালীন প্রধানমন্ত্রী নওয়াজ শরিফও। মোদি সরকার সেই প্রথম দিন থেকেই বরাবর বলে এসেছে তাদের পররাষ্ট্রনীতিতে সবচেয়ে বেশি গুরুত্ব পাবে প্রতিবেশীরা। এই নীতিটারই পোশাকি নামকরণ করা হয়েছে ‘নেইবারহুড ফার্স্ট’ বা ‘প্রতিবেশীরা সবার আগে’ – এবং দিল্লিতে সরকারের মন্ত্রী বা নীতি-নির্ধারকরা গত এক দশকে বারবার বলে এসেছেন, নরেন্দ্র মোদির পররাষ্ট্রনীতির মূল স্তম্ভ এটাই! অন্যভাবে বললে, ভৌগোলিকভাবে যারা ভারতের চেয়ে দূরে (সে আমেরিকাই হোক বা নাইজেরিয়া) তাদের চেয়ে দক্ষিণ এশিয়ায় ঘরের কাছের পড়শিদের (শ্রীলঙ্কা, বাংলাদেশ, মিয়ানমার, নেপাল প্রভৃতি) সঙ্গে সম্পর্ককে ভারত বেশি গুরুত্ব দেবে এবং তাদের স্বার্থকে প্রাধান্য দেবে – এটাই হল ‘নেইবারহুড ফার্স্টে’র সার কথা। তবে মুখের কথা একটা জিনিস, বাস্তবেও যে সব সময় মোদি সরকারের কাজে তার প্রতিফলন দেখা গেছে তা কিন্তু নয়। পশ্চিমের বন্ধুরা যেমন অনেক সময়ই দিল্লির কাছে দৃশ্যত বেশি গুরুত্ব পেয়েছে, দিল্লিকে অনেক বেশি মাথা ঘামাতে হয়েছে চীনকে নিয়েও। আবার নরেন্দ্র মোদি নিজে প্রধানমন্ত্রী হিসেবে তার প্রথম সফরে নেপাল (আগস্ট ২০১৪), শ্রীলঙ্কা (মার্চ ২০১৫) বা এমন কী বাংলাদেশেও (জুন ২০১৫) যে বিপুল অভ্যর্থনা ও মানুষের বিরাট সাড়া পেয়েছিলেন, পরে সে সব দেশে ছবিটা কিন্তু আর তত বন্ধুত্বপূর্ণ থাকেনি। উন্নতির কোনও লক্ষণ দেখা যায়নি পাকিস্তানের সঙ্গে সম্পর্কের ক্ষেত্রেও। আর এখন ‘নেইবারহুড ফার্স্টে’র এক দশক পরে এসে দেখা যাচ্ছে, যে শ্রীলঙ্কাকে চরম আর্থিক সঙ্কটের সময় ভারত অনেক সাহায্য করেছে সে দেশের সরকারও দিল্লির ভ্রূকুটি উপেক্ষা করে চীনা গোয়েন্দা জাহাজকে তাদের বন্দরে ভিড়তে দিচ্ছে। নেপালে নতুন সংবিধান প্রণয়নের সময় ভারতের প্রচ্ছন্ন সমর্থনে যে ‘অর্থনৈতিক অবরোধ’ কর্মসূচি পালিত হয়েছিল, তার বিরুদ্ধে সে দেশের সাধারণ মানুষ ভারত-বিরোধী প্রতিবাদে ফেটে পড়েছেন। নেপালের ক্ষমতাতেও আছেন কে পি শর্মা ওলি, যিনি কট্টর ভারত-বিরোধী বলেই পরিচিত। মালদ্বীপেও গত বছর ভারতপন্থী একটি সরকারকে হঠিয়ে নির্বাচনের মাধ্যমে ক্ষমতায় এসেছেন মোহামেদ মুইজ্জু, যিনি প্রেসিডেন্ট হওয়ার পরই তার দেশ থেকে সব ভারতীয় সেনা সদস্যকে সরিয়ে নেওয়ার দাবি জানিয়েছেন। তার দলের ‘ইন্ডিয়া আউট’ ক্যাম্পেইন মালদ্বীপে ভালো সাড়া ফেলেছে, প্রেসিডেন্ট মুইজ্জু চীনের দিকে ঝুঁকছেন কোনও রাখঢাক না-করেই। বাংলাদেশে ক্ষমতার পালাবদল ভারতের জন্য উদ্বেগের নয়: শশী থারুর এমন কী, যে ভুটান সামরিক, বৈদেশিক বা অর্থনৈতিক – প্রায় সব ক্ষেত্রে ভারতের ওপর নির্ভরশীল, তারাও চীনের সঙ্গে আলাদাভাবে সীমান্ত আলোচনা শুরু করেছে, কূটনৈতিক সম্পর্ক স্থাপনে চীনের প্রস্তাবকেও সরাসরি নাকচ করে দেয়নি। আফগানিস্তান ও মিয়ানমারে যে দুটো সরকার এখন ক্ষমতায়, তাদের সঙ্গেও ভারতের সম্পর্ক ভালো এ কথা বলা চলে না কোনও মতেই। তালেবানের সঙ্গে যেমন ভারতের এখনও পূর্ণ কূটনৈতিক সম্পর্কই স্থাপিত হয়নি, আর এই দুটো দেশেই বিভিন্ন খাতে ভারতের শত শত কোটি টাকার বিনিয়োগ এখন প্রবল অনিশ্চয়তার মুখে পড়েছে। এই তালিকায় সবশেষ সংযোজন বাংলাদেশ – যেখানে বিগত দেড় দশক ধরে ভারতের একটি ঘনিষ্ঠ বন্ধু সরকার ক্ষমতায় থাকার পর প্রায় রাতারাতি সেই সরকার বিদায় নিয়েছে। তারপর এমন কিছু শক্তি ক্ষমতার বৃত্তে চলে এসেছে যারা ঠিক ভারতের মিত্র হিসেবে পরিচিত নন। তা ছাড়া সাড়ে তিন বছর আগে নরেন্দ্র মোদির বাংলাদেশ সফরের সময়ই তার বিরুদ্ধে বিক্ষোভ ও সহিংসতা তুঙ্গে উঠেছিল। সে দেশে সাম্প্রতিক কোটা সংস্কার আন্দোলনেও যে একটা প্রবল ভারত-বিরোধী চেহারা ছিল তা পর্যবেক্ষকরা প্রায় সকলেই মানেন। তাহলে ভারতের পররাষ্ট্রনীতিতেই কি এমন কিছু গুরুতর ত্রুটিবিচ্যুতি আছে, যাতে একের পর এক প্রতিবেশী দেশে ভারত-বিদ্বেষী মনোভাব মাথা চাড়া দিচ্ছে? না কি বৃহত্তর দক্ষিণ এশিয়ার ভূরাজনৈতিক কাঠামোটাই এমন যে ভারতের জন্য এই পরিণতি এক রকম অবধারিত ছিল? এই প্রশ্নের উত্তর খুঁজতেই বিবিসি ভারতে ও ভারতের বাইরে আন্তর্জাতিক সম্পর্কের বিশ্লেষক, অধ্যাপক, সাবেক রাষ্ট্রদূত বা কূটনৈতিক ক্ষেত্রের বিশেষজ্ঞদের সঙ্গে বিশদে কথা বলেছে। আমেরিকার ওয়াশিংটন ডিসিতে জর্জটাউন ইউনিভার্সিটিতে যে ‘স্কুল অব ফরেন সার্ভিস’ আছে সেখানে ‘ভারতীয় রাজনীতি’র অধ্যাপক ড: ইরফান নূরউদ্দিন। গবেষণা করেন অর্থনৈতিক উন্নয়ন, বিশ্বায়ন, গণতন্ত্র ও গণতন্ত্রায়ন এবং সিভিল কনফ্লিক্ট নিয়ে। তিনি বলেন, প্রথমেই বলব, দক্ষিণ এশিয়া হল সারা পৃথিবীতে সবচেয়ে কম সমন্বিত ও সংযুক্ত (‘লিস্ট ইনটিগ্রেটেড’) অঞ্চল। এখানে একটা দেশ থেকে আর একটা দেশের মধ্যে চলাচল বা আন্তঃসীমান্ত যোগাযোগ যতটা কঠিন আর জটিল, তেমনটা সারা পৃথিবীর আর কোনও অঞ্চলে নয়। ভারতের পররাষ্ট্রনীতির কাটাছেঁড়া করলে দেখব মালদ্বীপ, শ্রীলঙ্কা বা নেপাল – কোনও প্রতিবেশীর ক্ষেত্রেই তারা দীর্ঘমেয়াদি সম্পর্ক স্থাপনের লক্ষ্য নিয়ে বহুমাত্রিক (মাল্টি ডাইমেনশনাল) কোনও নীতি নিয়ে কখনও এগোয়নি। বরাবর প্রাধান্য দেওয়া হয়েছে স্বল্পকালীন স্বার্থ বা শর্ট-টার্ম ইন্টারেস্টকে, আর তার জন্য সঙ্কীর্ণ, সন্দেহদুষ্ট একটা একমাত্রিক নীতি নিয়েই এগোনো হয়েছে। ভারতের বর্তমান সরকার যেমন তাদের ‘হিন্দু আইডেন্টিটি’কে পররাষ্ট্রনীতির একটা প্রধান স্তম্ভ হিসেবে প্রতিষ্ঠা করতে চেয়েছে – আর সেটা যথারীতি ব্যাকফায়ার করেছে বাংলাদেশের মতো একাধিক মুসলিম-প্রধান দেশে। ভারত নিজেকে একটি আঞ্চলিক পরাশক্তি হিসেবে প্রতিষ্ঠা করতে চায় সেটা বোঝা গেল, কিন্তু তা করতে হলে এই দেশগুলোর প্রতি তাদের কিছু দায়িত্বও পালন করতে হবে এবং একটা ‘বহুমাত্রিক’ সম্পর্ক গড়ে তুলতে হবে – যেটা এখন প্রায় অনুপস্থিত। দিল্লির জেএনইউ ও সিঙ্গাপুরের ন্যাশনাল ইউনিভার্সিটিসহ বিশ্বের বহু শিক্ষাপ্রতিষ্ঠানে আন্তর্জাতিক সম্পর্কের অধ্যাপক ছিলেন ড. মুনি। লাওসে ভারতের রাষ্ট্রদূত নিযুক্ত ছিলেন, কাজ করেছেন দক্ষিণ পূর্ব এশিয়ায় ভারতের বিশেষ দূত হিসেবেও। দিল্লির থিঙ্কট্যাঙ্ক আইডিএসএ-তে ডিস্টিংগুইশড ফেলো হিসেবেও যুক্ত। তিনি বলেন, নরেন্দ্র মোদি সরকার ক্ষমতায় এসেই যে ‘নেইবারহুড ফার্স্ট’ ঘোষণা করেছিল, গোড়ায় গলদ ছিল সেখানেই। আমি বলব এই ঘোষণার পেছনে কোনও গভীর চিন্তাভাবনার চাপ ছিল না, বরং ওটা ছিল একটা ‘নি-জার্ক রিঅ্যাকশন’ বা দুম করে নেওয়া সিদ্ধান্ত। নরেন্দ্র মোদির জামানায় পররাষ্ট্রনীতির রূপায়নে ভারত আরও দুটো মারাত্মক ভুল করেছে বলে আমি মনে করি। প্রথমত, ইনটেলিজেন্স বা গোয়েন্দা অ্যাপারেটাসের ওপর অতিরিক্ত নির্ভরশীলতা। গোয়েন্দা তথ্য দরকার সেটা ঠিক আছে, কিন্তু গোয়েন্দাদের চোখ দিয়ে যদি আমরা একটি প্রতিবেশী দেশকে বিচার করার চেষ্টা করি এবং তার ভিত্তিতে সিদ্ধান্ত নিই সেখানে আমাদের নীতি বা কৌশল কী হওয়া উচিত তাহলে যা হবার তাই হয়েছে। পরাজয় আমার, কিন্তু জয়ী হয়েছে বাংলাদেশের জনগণ: শেখ হাসিনা দ্বিতীয়ত, এই মোদি জমানার আগে আমরা কখনও দেখিনি ভারতের শাসক দলকে বিদেশনীতি বাস্তবায়নের কাজে সক্রিয়ভাবে যুক্ত করা হয়েছে। মোদি ১.০ বা মোদি ২.০-তেও দেশের পররাষ্ট্রমন্ত্রী নন, বরং আরএসএস নেতা রাম মাধব স্থির করতেন নেপাল, বাংলাদেশ, মিয়ানমার বা কিছুটা পাকিস্তানেও ভারত কী নীতি নিয়ে এগোবে। বিজেপি ও আরএসএসের ওই প্রভাবশালী নেতার হাতেই নেইবারহুডের এতগুলো দেশে ভারতের কৌশল নিরূপণের ভার ছেড়ে দেওয়া হয়েছিল। ভারতের জন্য তার ফল যে সুখকর হয়নি, সেটা তো এখন দেখাই যাচ্ছে। বর্তমান বাংলাদেশের প্রসঙ্গে যদি আসে, সেখানেও ভারতের পররাষ্ট্রনীতির ব্যর্থতার পেছনে অনেকগুলো কারণকে দায়ী করা যায়। যেমন, প্রধানমন্ত্রী শেখ হাসিনা যে সে দেশে সঠিক রাস্তায় এগোচ্ছেন না এবং তার বিরুদ্ধে জনরোষ পুঞ্জীভূত হচ্ছে সেটা তাকে কখনও ভারত স্পষ্ট ভাষায় খেয়ালই করিয়ে দেয়নি। তিনি যদি ভারতের ভালো বন্ধু হন, তাহলে তো তাকে সিরিয়াসলি ‘নাজ’ করারও দরকার ছিল, যেটা কখনও করা হয়নি! তার ওপর চরম গোয়েন্দা ব্যর্থতা তো ছিলই। বঙ্গবন্ধু শেখ মুজিবের হত্যাকাণ্ডের আগেও ইন্দিরা গান্ধীর রাজনৈতিক সচিব পি এন হাকসার কিন্তু নিরাপত্তার স্বার্থে হেলিকপ্টারে করে তাকে সরিয়ে আনার প্রস্তাব দিয়েছিলেন। বঙ্গবন্ধু তাতে রাজি হননি সেটা অন্য কথা, কিন্তু তার জীবনের ওপর যে হুমকি আছে সেটা ভারতের জানা ছিল। এক্ষেত্রে যে শেখ হাসিনাকে সরিয়ে দেওয়ার কোনও সম্ভাবনা থাকতে পারে, ভারত সেটা ঘুণাক্ষরেও আঁচ করতে পারেনি। আমি তো বলব, শেখ হাসিনাকে রাজনৈতিকভাবে সমর্থন করে ভারত কার্যত একটা ‘ব্ল্যাঙ্ক চেক’ লিখে দিয়েছিল – সেটাই এখন বুমেরাং হয়ে ভারতের কাছে ফিরে এসেছে! "
2024/08/12,বাংলাদেশে ক্ষমতার পালাবদল ভারতের জন্য উদ্বেগের নয়: শশী থারুর,Unknown,"কংগ্রেসের প্রভাবশালী নেতা ও লোকসভার সদস্য শশী থারুর বাংলাদেশের সাবেক প্রধানমন্ত্রী শেখ হাসিনাকে আশ্রয় দেওয়ার জন্য তার দেশের সরকারের প্রশংসা করেছেন। তিনি হাসিনাকে ভারতের বন্ধু বলেও আখ্যা দেন। সোমবার ভারতীয় সংবাদমাধ্যম এনডিটিভিকে দেওয়া সাক্ষাৎকারে এই বর্ষীয়ান কংগ্রেস নেতা এমন মন্তব্য করেন। সাক্ষাৎকারে তিনি বলেছেন, প্রতিবেশী দেশে ক্ষমতার পালাবদল ভারতের জন্য কোনোভাবেই উদ্বেগের বিষয় নয়। শশী থারুরের কাছে সাংবাদিক জানতে চান, বাংলাদেশের উন্নয়ন কীভাবে ভারতের সঙ্গে দেশটির সম্পর্ককে প্রভাবিত করে? জবাবে তিনি বলেন, আমাদের মৌলিক স্বার্থ বাংলাদেশের সাথে ঘনিষ্ঠ যা বন্ধুত্বপূর্ণ সম্পর্কের মধ্যে নিহিত। আমাদের মৌলিক প্রতিশ্রুতি বাংলাদেশের জনগণের মঙ্গল কামনা করা। সম্পর্কের প্রশ্নে রাষ্ট্র দ্বিতীয় এবং নেতৃত্ব তৃতীয় অবস্থানে রয়েছে। আমরা বাংলাদেশের জনগণের সঙ্গে আছি, যেমনভাবে ১৯৭১ সালে তাদের সাথে ছিলাম। ভালো এবং খারাপ  মুহূর্তে আমরা তাদের সাথে আছি। তাদের সরকার যদি আমাদের জন্য বন্ধুত্বপূর্ণ নাও হয় তবুও আমরা বাংলাদেশের জনগণের সাথে আছি। ভবিষ্যতেও এই সম্পর্কের অবনতি হওয়া উচিত নয়। শেখ হাসিনা সরকারের পতনের পর নোবেল বিজয়ী ড. মুহাম্মদ ইউনূসের নেতৃত্বে বাংলাদেশে যে অন্তর্বর্তীকালীন সরকার গঠিত হয়েছে, তাতে ভারতের উদ্বেগের কিছু নেই বলে মনে করেন সাবেক এই কূটনীতিক। শশী থারুর বলেন, ড. মুহাম্মদ ইউনূস বিশ্বব্যাপী একজন সম্মানিত ব্যক্তি। আমি তাকে ব্যক্তিগতভাবে চিনি। আমি মনে করি তাকে জামায়াতে ইসলামি বা পাকিস্তানি আইএসআই-এর ঘনিষ্ঠ ভাবার কোনো কারণ নেই। তবে তিনি কিছুটা ওয়াশিংটনপন্থী। বাংলাদেশের চলমান ঘটনাগুলো নয়াদিল্লি-ঢাকা সম্পর্কে কী প্রভাব ফেলতে পারে, এর জবাবে তিনি বলেন, বাংলাদেশের সঙ্গে ঘনিষ্ঠ ও বন্ধুত্বপূর্ণ সম্পর্ক রক্ষা করা আমাদের মৌলিক চাহিদার মতো। আমাদের সবচেয়ে প্রাধান্যের বিষয় হলো বাংলাদেশি নাগরিকদের মঙ্গল যাতে হয়, সে দিকে নজর দেওয়া। দ্বিতীয় ও তৃতীয় অবস্থানে আছে রাষ্ট্র এবং সুনির্দিষ্ট কোনো নেতা। ভারতের জন্য সবচেয়ে বড় উদ্বেগ সবসময়ই ছিল পাকিস্তান ও চীন। এই অঞ্চলে তারা ‘ঘোলা পানিতে মাছ শিকারের চেষ্টা করছে’ উল্লেখ করে তিনি আরও বলেন, বাংলাদেশের সহিংস বিক্ষোভের কিছু ঘটনায় পাকিস্তানি আইএসআইয়ের হাত থাকতে পারে। চীনও এই অঞ্চলে প্রভাব বাড়াতে এমন পরিস্থিতির সুযোগ নিতে পারে। তবে ড. ইউনূস শান্তির কথা বলেছেন, সংখ্যালঘুদের সুরক্ষার জন্য শান্তি ও স্থিতিশীলতার আহ্বান জানিয়েছেন।’ শেখ হাসিনাকে আশ্রয় দেওয়ার প্রসঙ্গে কংগ্রেস নেতা বলেন, ‘আমরা যদি শেখ হাসিনাকে সাহায্য না করতাম তাহলে এটা ভারতের জন্য কলঙ্কজনক হতো।’ তিনি বলেন, ‘শেখ হাসিনা কতক্ষণ ভারতে থাকতে চান তা নিয়ে আমাদের উদ্বিগ্ন না হওয়াই ভালো। আপনি অতিথিকে ডেকে এনে তিনি কখন বাড়ি ফিরবেন, তা জিজ্ঞেস করতে পারেন না।’ নিরাপত্তাহীনতার মধ্যে শেখ হাসিনার পাশে দাঁড়ানোয় মোদি সরকারের প্রশংসাও করেন শশী থারুর।"
2024/08/12,জমকালো সমাপনীতে পর্দা নামল প্যারিস অলিম্পিকের,Unknown,"জমকালো সমাপনীর মধ্য দিয়ে পর্দা নেমেছে প্যারিস অলিম্পিকের। দীর্ঘ ১৭ দিন বিশ্বের নজর ধরে রেখেছিল বিগেস্ট শো অন আর্থ। জমকালো ও আকর্ষণীয় সমাপনী অনুষ্ঠানে উৎসবে মেতেছে অ্যাথলেট, স্বেচ্ছাসেবী, দর্শকরা। অলিম্পিক পতাকা তুলে দেওয়া হয়েছে পরবর্তী আয়োজক লস অ্যাঞ্জেলেসকে। প্যারিসে বিগেস্ট শো অন আর্থের সমাপ্তি, ফরাসি সাঁতারু লিওন মার্চান্ডকে দিয়ে শুরু শেষের আনুষ্ঠানিকতা। আইফেল টাওয়ারের শহরে নিভেছে অলিম্পিক মশাল। স্তাদে দ্য ফ্রান্স যার সাক্ষী, যে স্টেডিয়ামে হয়েছিল ১৯৯৮ সালের বিশ্বকাপ ফাইনাল। এ ভেন্যু আরও একবার বর্ণিল। সবচেয়ে আকর্ষণীয় মার্কিন অভিনেতা টম ক্রুজের স্টান্ট শো। বেজেছে মিশন ইমপসিবলের সাউন্ডট্র্যাক। চার বছর পর তার দেশেই হবে ৩৪তম আসর। আরও স্পট করে বললে লস অ্যাঞ্জেলেস অলিম্পিক। মেয়র কারেন ব্যাসকে হস্তান্তর করেছে অলিম্পিক পতাকা। প্যারিসের সেন নদীর তীরে হয়েছিল উদ্বোধনী অনুষ্ঠান। যে নদীর দূষণ নিয়ে কম সমালোচনা হয়নি। তবে সমাপনীতে ওসব কে মনে রাখে। পুরো বিশ্বের অ্যাথলেট, স্বেচ্ছাসেবীদের মিলনমেলায় পরিণত স্তাদে দ্য ফ্রান্স। নারী ম্যারাথনের পদক বিতরণ ডাচদের কাছে হয়ে থাকবে চিরস্মরণীয়। অলিম্পিকে রেকর্ড গড়ে ইতিহাসের পাতায় নেদারল্যান্ডসের সিফান হাসান। ম্যারাথনে স্বর্ণ জেতা প্রথম ডাচ নারী। এমন মুহূর্ত কি আর ভোলা যায়? সবচেয়ে বেশি হাস্যোজ্জ্বল যুক্তরাষ্ট্র। ৪০ স্বর্ণসহ ১২৬ পদক নিয়ে সেরা মার্কিনিরা। সমান স্বর্ণ জিতেছে চীনও।
নিয়ম মেনে বক্তব্য রেখেছেন আন্তর্জাতিক অলিম্পিক কমিটির প্রেসিডেন্ট থমাস বাখ। পরিচালক থমাস জলি ঘোষণা দিয়ে রেখেছিলেন স্বপ্নের জগতের মধ্য দিয়ে যাবেন ক্রীড়াপ্রেমীরা। আলোকসজ্জা, আতশবাজি, নৃত্যের ঝংকার, সুরের মূর্ছনা, সার্কাস আর্টিসদের পারফরম্যান্স সে কথার পূর্ণতা দিয়েছে, যা প্যারিস ছাপিয়ে ঠেকেছে লস অ্যাঞ্জেলেসে।"
2024/08/12,"মেয়াদ শেষ হওয়ার আগেই গাজায় যুদ্ধবিরতি সম্ভব, বললেন বাইডেন",Unknown,"ফিলিস্তিনির অবরুদ্ধ গাজায় ইসরাইলি আগ্রাসনের দশ মাস পেরিয়েছে। পৃথিবীজুড়ে যুদ্ধবিরতির অনবরত আহ্বানের পরও কোনো কাজ হচ্ছে না। ইসরাইলিদের আত্মরক্ষার অধিকার রয়েছে, এই তত্ত্ব তুলে মার্কিন প্রশাসন গাজা যুদ্ধে সমর্থন দিয়ে আসছে বেনিয়ামিন নেতানিয়াহু সরকারকে। এদিকে যুদ্ধবিরতি নিয়ে নতুন করে এক মন্তব্যে যুক্তরাষ্ট্রের প্রেসিডেন্ট জো বাইডেন বলেছেন, তার চলতি মেয়াদ শেষ হওয়ার আগেই গাজায় যুদ্ধবিরতি সম্ভব। আনাদোলু এজেন্সির বরাত দিয়ে রোববার এক প্রতিবেদনে এ তথ্য জানিয়েছে দ্য ডন।
এক টেলিভিশন সাক্ষাত্কারে বাইডেন বলেছেন, তার রাষ্ট্রপতির মেয়াদ শেষ হওয়ার আগে আগেই গাজায় যুদ্ধবিরতি ‘সম্ভব’। যুক্তরাষ্ট্রের পরবর্তী প্রেসিডেন্ট নির্বাচন হবে নভেম্বরে। নতুন সরকারের কাছে ক্ষমতা হস্তান্তরের প্রক্রিয়াসহ আরও ৫ মাস বর্তমান প্রেসিডেন্ট হিসেবে সময় পাচ্ছেন বাইডেন। এই ৫ মাসে গাজায় যুদ্ধবিরতির আলোচনায় চূড়ান্ত সিদ্ধান্তে পৌঁছা সম্ভব বলে মনে করেন তিনি। ‘হ্যাঁ।  এটি (যুদ্ধবিরতি) এখনও সম্ভব।  আমি পুরো দলসহ আক্ষরিক অর্থে প্রতিদিন কাজ করছি। যাতে এটি একটি আঞ্চলিক যুদ্ধে পরিণত না হয়’। গত মাসের শেষের দিকে আসন্ন নির্বাচনের প্রার্থিতা করার সিদ্ধান্ত থেকে সরে আসেন বাইডেন। ভাইস প্রেসিডেন্ট কমলা হ্যারিসকে প্রেসিডেন্ট পদে নির্বাচনের জন্য সমর্থন দেন তিনি। গত ৭ অক্টোবর আকস্মিক হামলা চালিয়ে ১২০০ ইসরাইলিকে হত্যার পাশাপাশি প্রায় ২৫০ ইসরাইলি ও বিদেশি নাগরিককে গাজায় বন্দি করে নিয়ে আসে হামাস। এরপর থেকে ইসরাইলের পাল্টা হামলায় গাজায় নিহত হয়েছে প্রায় ৩৯ হাজার ৭৯০ জন ফিলিস্তিনি।  এ ছাড়া গত ১০ মাসে আহতের সংখ্যা সাড়ে ৯২ হাজারেরও বেশি।"
2024/08/12,ভারতের রাজস্থানে প্রবল বৃষ্টিতে নিহত ২০,Unknown,"ভারতের রাজস্থান রাজ্যে গত কয়েকদিনের প্রবল বৃষ্টিপাতে সৃষ্ট আকস্মিক বন্যায় ২০ জন নিহত হয়েছেন। গত শনিবার ও রোববার দুইদিনে রাজ্যটির বিভিন্ন স্থানে নিহত হন তারা। এক প্রতিবেদনে এ তথ্য জানিয়েছে ভারতীয় সংবাদমাধ্যম এনডিটিভি। ওই প্রতিবেদনে বলা হয়, প্রবল বৃষ্টিতে রাজ্যটির জয়পুর, করৌলি, সাওয়াই মাধোপুর এবং দৌসার রাস্তায় পানি জমে গেছে। বৃষ্টির কারণে রাজ্যের বহু স্থানে স্কুল বন্ধ ঘোষণা করা হয়েছে। পানিতে প্লাবিত হওয়ার পর সোমবার জয়পুর, জয়পুর গ্রামীণ এলাকা, দৌসা, করৌলি, সওয়াই মাধোপুর, গঙ্গাপুর এবং ভরতপুরে স্কুল বন্ধ ঘোষণা করেছে জেলা প্রশাসন। আবহাওয়া দফতর রাজ্যের কয়েকটি জেলায় ভারী থেকে অতি ভারী বৃষ্টির সতর্কতা জারি করেছে। এদিকে জয়পুরের উপচেপড়া কানোটা বাঁধে ডুবে পাঁচ যুবকের মৃত্যু হয়েছে। তল্লাশি অভিযান চালানো হলেও রোববার গভীর রাত পর্যন্ত তাদের খোঁজ পাওয়া যায়নি। এছাড়া ভরতপুর জেলার শ্রীনগর গ্রামের কাছে বনগঙ্গা নদীতে ডুবে সাত ছেলের মৃত্যু হয়েছে। মুখ্যমন্ত্রী ভজন লাল শর্মা দুর্যোগ ব্যবস্থাপনা পরিস্থিতি পর্যালোচনা করতে জয়পুরে জরুরি বৈঠক ডেকেছেন। তিনি বলেছেন, রাজ্যে ভারী বৃষ্টিপাতের বিষয়ে মুখ্যমন্ত্রীর কার্যালয়ে কর্মকর্তাদের সঙ্গে আমি বৈঠক করেছি এবং অবিলম্বে দুর্যোগ ব্যবস্থাপনা সংক্রান্ত সব ব্যবস্থা জোরদার করার জন্য প্রয়োজনীয় নির্দেশনা দিয়েছি।’"
2024/08/12,তাসমানিয়ার কাছে বাংলাদেশ এইচপির হার,Unknown,"মেলবোর্ন রেনেগেডসের বিপক্ষে দাপুটে জয়ে আত্মবিশ্বাস কুড়িয়েছেন বাংলাদেশ হাইপারফরম্যান্স দল (এইচপি)। তবে পরের ম্যাচেই তাসমানিয়ার কাছে মুদ্রার উল্টোপিঠ দেখতে হয়েছে যুবাদের। আজ সোমবার তাসমানিয়ার বিপক্ষে ৫ উইকেটে হেরেছে বাংলাদেশ এইচপি। ডারউইনে টস হেরে ব্যাট করতে নেমে ২০ ওভারে ৫ উইকেট হারিয়ে ১৬৬ রান জমা করে এইচপি। দলীয় সর্বোচ্চ ৩৯* রান এসেছে পারভেজ হোসেন ইমনের ব্যাটে। ১৬৭ রান তাড়া করতে নেমে ৫ উইকেট ও ৩ বল হাতে রেখেই লক্ষ্যে পৌঁছে যায় তাসমানিয়া। রান তাড়া করতে নেমে অবশ্য শুরুটা ভালো হয়নি তাসমানিয়ার। ৭ বলে ৬ রান করে টিম ভারাদ আউট হলে ভাঙে উদ্বোধনী জুটি। এরপর নিকোলাস ডেভিনকে নিয়ে দলকে টেনে তোলেন চার্লি ভাকিম। ডেভিন করেন ৩০ রান। ভাকিমের ব্যাটে আসে ২৫ রান। ‘বৈষম্যের শিকার’ ক্রিকেটারদের সঙ্গে কথা বলবেন প্রধান নির্বাচক তবে তাসমানিয়ার জয়ে ব্যাট হাতে সবচেয়ে বড় অবদান রাখেন জ্যাক ডোরান। ৩৭ বলে ৭১ রানের ইনিংসে দলকে জিতিয়ে তবেই মাঠ ছাড়েন এই ব্যাটার। এর আগে ব্যাটিংয়ে নেমে ভালো শুরু পায় বাংলাদেশ। দুই ওপেনার জিশান ও তামিমের ব্যাটে আত্মবিশ্বাসী শুরুর পর পারভেজ হোসেন ইমনও সে ছন্দ ধরে রাখেন। তবে মিডল অর্ডারে আফিফ হোসেন, আকবর আলি ও শামিম হোসেনরা নিজেদের মেলে ধরতে না পারায় শেষ পর্যন্ত ১৬৬ রানের বেশি তুলতে পারেনি বাংলাদেশ।"
2024/08/12,‘রংধনু’ পোশাকে নজর কাড়ছেন সানিয়া,Unknown,"ফ্যাশন সচেতন হিসেবে খ্যাতি রয়েছে ভারতের সাবেক টেনিস তারকা সানিয়া মির্জার। টেনিস কোর্টেও নিজের স্টাইলের মাধ্যমে সাড়া জাগাতেন সানিয়া, এখন ইনস্টাগ্রামে বাহারি সাজপোশাকে দেখা মেলে তার। সম্প্রতি ইনস্টাগ্রামে পোস্ট করা একটি ছবি ভক্তদের নজর কেড়েছে। ছবিতে দেখা যায়, বেশ কয়েকটি রঙের মিশেলে তৈরি পোশাক গায়ে জড়িয়েছেন সানিয়া। ক্যাপশনে লিখেছেন, ‘আমরা রংধনুর কোলাহলে বাস করি’। সানিয়ার সেই ছবির নিচে মন্তব্যের ঘরে ভক্তরা তার ফ্যাশন সচেতনতার প্রশংসা করেছেন। কেউ তাকে ‘রোল মডেল’ আখ্যা দিয়েছেন। আবার কেউ মুগ্ধতার বার্তা দিয়েছেন, ‘সানিয়া আপনি চমৎকার’। ‘বৈষম্যের শিকার’ ক্রিকেটারদের সঙ্গে কথা বলবেন প্রধান নির্বাচক সানিয়ার রঙিন পোশাকের সূত্র ধরে একজন ইনস্টাগ্রাম ব্যবহারকারী লিখেছেন, ‘শক্তির রংধনু’। উল্লেখ্য, দক্ষিণ এশিয়ার টেনিস জগতের সবচেয়ে পরিচিত মুখ সানিয়া মির্জা। তিনটি গ্র্যান্ড স্লাম ডাবলস জয় করা এই ভারতীয় তারকা ২০২৩ সালে টেনিস ক্যারিয়ারের ইতি টানেন।"
2024/08/12,‘বৈষম্যের শিকার’ ক্রিকেটারদের সঙ্গে কথা বলবেন প্রধান নির্বাচক,Unknown,"বৈষম্যবিরোধী ছাত্র আন্দোলনের ব্যানারে প্রথমে কোটা সংস্কার আন্দোলন এবং পরে সরকার পদত্যাগের এক দফা দাবিতে পদত্যাগ করে দেশ ছাড়তে হয়েছে শেখ হাসিনাকে। দেশের রাজনীতিতে বড় ধরনের এই পালাবদলের হাওয়া লেগেছে ক্রিকেটেও। বেশ কয়েকজন ক্রিকেটার আকার-ইঙ্গিতে নিজেদের ‘বৈষম্যের শিকার’ বলে দাবি করেছেন। ইমরুল কায়েস, নুরুল হাসান সোহান, রুবেল হোসেনরা সরাসরি কাউকে নিশানা না বানালেও আওয়াজ তুলেছেন। হতাশা আর ক্ষোভ প্রকাশ করে ইমরুল কর্মকর্তাদের বিরুদ্ধে ক্রিকেটারদের জীবন ধ্বংসের অভিযোগও এনেছেন। জাতীয় দলে ‘উপেক্ষিত’ সেসব ক্রিকেটারদের অভিযোগ শুনবেন বলে জানিয়েছেন প্রধান নির্বাচক গাজী আশরাফ হোসেন লিপু। আজ সোমবার আসন্ন পাকিস্তান সিরিজের দল নিয়ে গণমাধ্যমের সঙ্গে কথা বলেন তিনি। এই বিষয়ে প্রশ্ন করা হলে লিপু বলেন, ‘কোনো ক্রিকেটারের যদি কোনো অভিযোগ থেকে থাকে, আমি তাদের সঙ্গে ব্যক্তিগতভাবে কথা বলব যে, কোথায় ভুল হয়েছে। সেখানে যদি মনে হয়, পারফরম্যান্স ছাড়া যদি অন্য কিছু হয়ে থাকে, সেটা সমন্বয় করার সুযোগ থাকে তাহলে করবো।’ আত্মহত্যা করেছিলেন ‘সেই’ ক্রিকেটার, জানাল পরিবার ছাত্র-জনতার গণঅভ্যুত্থানে শেখ হাসিনা সরকারের পতনের পর এখন অন্তর্বর্তীকালীন সরকার গঠন করা হয়েছে। এই সরকারের কাছে ঘুণে ধরা রাষ্ট্রীয় প্রতিষ্ঠানগুলোর সংস্কারের দাবি জানিয়েছেন ছাত্র-জনতা। একইভাবে ক্রীড়াঙ্গনকে রাজনৈতিক প্রভাবমুক্ত করার দাবিও উঠেছে। যদিও বোর্ডে সরকারি হস্তক্ষেপের বিষয়ে আইসিসির কড়া আইনের কারণে চাইলেই বিসিবিতে বড় পরিসরে সংস্কার কার্যক্রম চালানো কঠিন। নবনিযুক্ত যুব ও ক্রীড়া উপদেষ্টা এবং বৈষম্যবিরোধী ছাত্র আন্দোলনের অন্যতম সমন্বয়ক আসিফ মাহমুদ এই বিষয়ে আইসিসির নির্দেশনা অনুযায়ী পদক্ষেপ নেওয়ার কথা জানিয়েছেন।"
2024/08/12,"আত্মহত্যা করেছিলেন সেই ক্রিকেটার, জানাল পরিবার",Unknown,"ইংল্যান্ডের সাবেক ক্রিকেটার গ্রাহাম থর্প পরলোকগমন করেছেন। গত ৫ আগস্ট তার মৃত্যুর সংবাদ জানা যায়। তবে সে সময় তার মৃত্যুর কারণ সম্পর্কে নিশ্চিতভাবে কিছু জানা যায়নি। অবশেষে তার পরিবার জানিয়েছে, হতাশা ও উদ্বেগের সঙ্গে লড়াই করে শেষ পর্যন্ত হাল ছেড়ে দেন ৫৫ বছর বয়সি থর্প। দীর্ঘদিনের সতীর্থ ও সাবেক ইংলিশ ক্রিকেটার মাইক আথারটনকে এ কথা জানান থর্পের স্ত্রী ও কন্যা। থর্পের আত্মহত্যার বিষয়টি নিশ্চিত করে তার স্ত্রী বলেন, ‘গত কয়েক বছর ধরে গ্রাহাম বিষণ্ণতা ও উদ্বেগে ভুগছিল। ২০২২ সালের মে মাসে তার জীবনে বড় ঘটনা ঘটে যায়। সে কারণে অনেক দিন একটি নিবিড় পরিচর্যা ইউনিটে থাকতে হয়। ও যখন হতাশা এবং উদ্বেগে ভুগছিল, তখন আমরা পরিবারের সবাই ওকে সমর্থন করেছি। চিকিৎসার চেষ্টাও করেছিল ও। কিন্তু দুর্ভাগ্যবশত কোনোটিতেই কাজ হয়নি।’ ওয়েস্ট ইন্ডিজ পেসারের ঘরে জোড়া অলিম্পিক সোনা ১৯৯৩ সাল থেকে ইংল্যান্ডের জার্সিতে অভিষেক হয় থর্পের। ক্যারিয়ারের ইতি টানার আগে ১০০টি টেস্ট খেলেছেন থর্প। যেখানে ১৬টি সেঞ্চুরিসহ রান করেছেন ছয় হাজার ৭৪৪। এছাড়া ৮২টি ওয়ানডে ম্যাচে করেন দুই হাজার ৩৮০ রান। কাউন্টিতে সারের হয়ে প্রায় ২০ হাজার রান করেছেন এই ব্যাটার। পরে ইংল্যান্ডের ব্যাটিং কোচ হিসেবেও দায়িত্ব পালন করেন থর্প। যদিও কোচ হিসেবে তার ক্যারিয়ার খুব একটা সুখকর ছিল না। ২০২১-২০২২ অ্যাশেজে ব্যর্থতার পর তাকে দায়িত্ব থেকে অব্যাহতি দেওয়া হয়। জানা যায়, এরপর থেকেই মানসিকভাবে ভেঙে পড়েছিলেন তিনি।"
2024/08/12,সুন্দর আর চার্লিকে পেছনে ফেললেন ‘গাস’,Unknown,"আন্তর্জাতিক ক্রিকেট কাউন্সিল (আইসিসি) ২০২১ সালের জানুয়ারিতে মাস সেরা ক্রিকেটারের পুরস্কারের প্রবর্তন করে। তারপর থেকে প্রতি মাসে সেরা ক্রিকেটারের মূল্যায়ন হয়ে আসছে। সেই ধারাবাহিকতায় গত মাসে আইসিসির মাস সেরা ক্রিকেটার নির্বাচিত হয়েছেন ইংল্যান্ডের তারকা পেস বোলার গাস অ্যাটকিনসন। গত মাসেই টেস্ট ক্রিকেটে অভিষেক হয় গাস অ্যাটকিনসনের। অভিষেকের মাসে অবিশ্বাস্য পারফরম্যান্সে উজ্বল ছিলেন তিনি। ১০ জুলাই লর্ডসে ওয়েস্ট ইন্ডিজের বিপক্ষে শুরু হওয়া ক্যারিয়ারের প্রথম টেস্ট ম্যাচ খেলতে নেমে প্রথম ইনিংসে ১২ ওভারে ৪৫ রানে ৭ উইকেট শিকার করে আলোড়ন সৃষ্টি করেন গাস অ্যাটকিনসন। দ্বিতীয় ইনিংসে শিকার করেন ১৪ ওভারে ৬১ রানে ৫ উইকেট। দুই ইনিংসে উইন্ডিজের ২০ উইকেটের মধ্যে অ্যাটকিনসন একাই শিকার করেন ১২ উইকেট। তার এমন নান্দনিক পারফরম্যান্সে লর্ডস টেস্টে ১১৪ রানে জয় পায় ইংল্যান্ড। ম্যাচ সেরা হন ২৬ বছর বয়সী এই তারকা। উইন্ডিজের বিপক্ষে তিন ম্যাচের টেস্ট সিরিজে গাস অ্যাটকিনসন ২২ উইকেট শিকার করে হন সিরিজ সেরা। গত মাসে ৩ টেস্টে ২২ উইকেট শিকার করে গাস অ্যাটকিনসন ভারতের ওয়াশিংটন সুন্দর আর স্কটল্যান্ডের তারকা চার্লি ক্যাসেলকে পেছনে ফেলে আইসিসির মাস সেরা নির্বাচিত হন। আইসিসির মাসের সেরা ক্রিকেটারের পুরস্কার জিতে বেশ খুশি অ্যাটকিনসন। এক বিবৃতিতে তিনি জানিয়েছেন, আইসিসির মাসের সেরা ক্রিকেটারের পুরস্কার জেতার বিষয়টি বেশ সম্মানের। আমার টেস্ট ক্যারিয়ারের শুরুটা অবিশ্বাস্যভাবে হয়েছে এবং আমি কখনও ভাবিনি ইংল্যান্ডের হয়ে নিজের প্রথম সিরিজে আমি এত সাফল্য অর্জন করতে পারব। আমি আমার সতীর্থদের কাছে অনেক কৃতজ্ঞ এবং দারুণ পরিবেশ সৃষ্টি করা বাজ (ব্রেন্ডন ম্যাককালাম) এবং স্টোকসির (বেন স্টোকস) কাছেও। নারী ক্রিকেটারদের মধ্যে জুলাই মাসে আইসিসির সেরা ক্রিকেটার নির্বাচিত হয়েছেন শ্রীলংকার চামারি আতাপাত্তু। দুই ভারতীয় শেফালি ভার্মা এবং স্মৃতি মান্ধানাকে পেছনে ফেলে এই খেতাব জিতেছেন চামারি। জুলাই মাসে নারী এশিয়া কাপে সর্বোচ্চ ৩০৪ রান করেন তিনি। ফাইনালে ভারতকে হারিয়ে নারী এশিয়া কাপে প্রথম শিরোপা জয়ের ইতিহাস গড়েন শ্রীলংকা।"
2024/08/12,ওয়েস্ট ইন্ডিজ পেসারের ঘরে জোড়া অলিম্পিক সোনা,Unknown,"ওয়েস্ট ইন্ডিজের একসময় খ্যাতিমান পেস বোলার উইনস্টন বেঞ্জামিন। ১৯৮৬ থেকে ১৯৯৫ সাল পর্যন্ত ক্যারিবিয়ানদের হয়ে মাঠ মাতিয়েছেন। ২১ টেস্ট আর ৮৫ ওয়ানডে খেলে ঝুলিতে পুরেছেন ১৬১ উইকেট। এবার তার ঘরে এসেছে অলিম্পিকের দুটি স্বর্ণপদক! ছেলে রাই বেঞ্জামিনের মাধ্যমে অলিম্পিকের স্বর্ণ ছুঁয়ে দেখেছেন উইনস্টন। যুক্তরাষ্ট্রের পতাকা নিয়ে অলিম্পিকে অংশ নেওয়া রাই অ্যাথলেটিক্স ডিসিপ্লিনে ৪০০ মিটার হার্ডলস ও ৪x৪০০ মিটার রিলেতে দুটি স্বর্ণপদক জয় করেছেন। ছেলের সাফল্যে উচ্ছ্বসিত সাবেক পেসার উইনস্টন, ‘অসম্ভব আনন্দ হচ্ছে। বলে বোঝাতে পারব না। ব্যক্তিগত ভাবে এমন কাউকে চিনি না, যার সন্তান অলিম্পিক সোনা জিতেছে। রাইয়ের ৪০০ মিটার হার্ডলসে সোনা জেতার মুহূর্তটা দুর্দান্ত। জানি রাই কত কঠিন পরিশ্রম করেছে। তাই ওর এই সাফল্যে ভীষণ খুশি হয়েছি।’ দল নির্বাচনে পাপনের প্রভাব থাকত না, দাবি প্রধান নির্বাচকের ক্যারিবিয়ান দ্বীপরাষ্ট্র অ্যান্টিগা এবং বারবুডার বংশোদ্ভূত হলেও রাইয়ের জন্ম আমেরিকায়। অ্যাথলেটিক্স বেছে নেওয়ার আগে বাবার মতোই ক্রিকেট খেলতেন। আগ্রহ ছিল আমেরিকান ফুটবলেও। তবে শেষ পর্যন্ত অ্যাথলেটিক্সকেই নিজের ধ্যানজ্ঞান বানিয়েছেন রাই। টোকিও অলিম্পিকে ৪০০ মিটার হার্ডলসে রৌপ্য পদক জয় করেছিলেন। এবার আরও একধাপ এগিয়ে স্বর্ণ পদকই ছুঁয়ে দেখেছেন। তথ্যসূত্র: আনন্দবাজার পত্রিকা"
2024/08/12,‘দল নির্বাচনে বিসিবি সভাপতির কোনো প্রভাব অনুভব করিনি’,Unknown,"বিসিবি সভাপতি নাজমুল হাসান পাপন দল নির্বাচনে প্রভাব বিস্তারের বিষয়টি নিজেই বেশ কয়েকবার কথার ছলে স্বীকার করেছেন। তবে জাতীয় দলের প্রধান নির্বাচক গাজী আশরাফ হোসেন লিপুর কথা ভিন্ন। তার সময়ে সভাপতি দল নির্বাচনে কোনো দখল দেননি বলে উল্লেখ করেছেন তিনি। বলে রাখা ভালো, প্রধান নির্বাচক পদে খুব বেশি সময় হয়নি লিপুর। তার আগে দীর্ঘ সময় মিনহাজুল আবেদিন নান্নু প্রধান নির্বাচক হিসেবে দায়িত্ব পালন করেছেন। সে সময় প্রায়ই দল নির্বাচন নিয়ে বিভিন্ন প্রশ্ন উঠত। বোর্ড সভাপতির প্রভাব বিস্তারের বিষয়টিও যে আলোচনায় আসেনি, তেমন নয়। চলতি বছর সব টেস্ট খেলার ‘নিশ্চয়তা’ দিয়েছেন সাকিব তবে দেশের ইতিহাসের প্রথম ওয়ানডে অধিনায়ক লিপু প্রধান নির্বাচক পদে এখন পর্যন্ত তার ছয় মাসের কার্যকালে স্বাধীনভাবে কাজ করতে পারার কথা জানিয়েছেন। তিনি বলেন, ‘দল যেহেতু চূড়ান্তভাবে অনুমোদন করতেন সভাপতি, উনি ব্যাখ্যা চাইতেন। সেটা চাইতেই পারেন। আমরা ব্যাখ্যা দিতাম। এছাড়া সভাপতি সাহেবের প্রভাব আমি অন্তত অনুভব করিনি।’ যদিও ছাত্র-জনতার গণঅভ্যুত্থানে ক্ষমতার পালাবদলের পর দল নির্বাচন নিয়ে ক্ষোভ প্রকাশ করেছেন ইমরুল কায়েস, নুরুল হাসান সোহানরা। এই প্রসঙ্গে প্রশ্ন করা হলে প্রধান নির্বাচক বলেন, ‘আজ আমি পাকিস্তান সফরের দল নিয়ে কথা বলব। তবে কোনো ক্রিকেটার যদি নিজেকে বঞ্চিত ভাবেন, তাদের কাছ থেকে জানার চেষ্টা করব।’"
2024/08/12,এবার অলিম্পিক মাতিয়েছেন নকল কিম ও ট্রাম্প,Unknown,"এবারের প্যারিস অলিম্পিকে দর্শকদের নজর কেড়েছেন ছদ্মবেশী ডোনাল্ড ট্রাম্প এবং কিম জং উন। অলিম্পিকের বিভিন্ন ইভেন্টে এই জুটিকে ঘিরে ছিল কৌতুহলীদের ভিড়। দর্শকদের সঙ্গে  হাসি-ঠাট্টা করতে দেখা যায় তাদের। নকল কিম-ট্রাম্প যুগলের সঙ্গে সেলফিও তুলেছেন ভক্তরা। পেশায় মিউজিক প্রডিউসার হোওয়ার্ড এক্স অস্ট্রেলিয়ার নাগরিক। কাকতালীয়ভাবে চেহারায় মিল রয়েছে উত্তর কোরিয়ার সর্বোচ্চ নেতা কিম জং উনের সঙ্গে। তাই মজার ছলে কিম-এর সাজেই উপস্থিত হয়েছিলেন দর্শকদের মাঝে। শুধু কিম নয় অনুষ্ঠানে ছিল ডোনাল্ড ট্রাম্পের ‘লুক-এলাইক’-ও। নামেও তাদের মিল। ট্রাম্পের সাজে মনোরঞ্জন করেন ডোনাল্ড রুসো নামের এক ব্যক্তি। প্রসঙ্গত, গত ২৬ জুলাই প্যারিসে বসে ১৭ দিনব্যাপী ৩৩ তম গ্রীষ্মকালীন অলিম্পিকের আসর। ১১ আগস্ট জমকালো সমাপনী অনুষ্ঠানের মাধ্যমে পর্দা নামে গ্রেটেস্ট শো অব আর্থখ্যাত এ আসরের। পদক তালিকায় সেরা তিনে অবস্থান করে যথাক্রমে যুক্তরাষ্ট্র, চীন ও জাপান।"
2024/08/12,একশ বলের টুর্নামেন্টে ১১৩ মিটার লম্বা ছক্কার নজির,Unknown,"ইংল্যান্ডে চলমান দ্য হান্ড্রেড টুর্নামেন্টে অনন্য নজির গড়লেন নিকোলাস পুরান। ১১৩ মিটাল লম্বা ছক্কা হাঁকিয়ে ঝড় তুলে দিয়েছেন ওয়েস্ট ইন্ডিজের এই তারকা ব্যাটসম্যান। গতকাল রোববার সন্ধ্যায় টুর্নামেন্টের ২৭তম ম্যাচটি ছিল ম্যাঞ্চেস্টার অরিজিনালস বনাম নর্দার্ন সুপারচার্জার্সের মধ্যে। এই ম্যাচে ব্যাট হাতে নিকোলাস পুরান বাইশ গজে ঝড় তুলেছিলেন। এই সময় তিনি এমন একটি ছক্কা মারেন যা দেখে সকলেই অবাক হয়ে যান। ম্যাঞ্চেস্টারের ওল্ড ট্র্যাফোর্ড মাঠের বাইরে পড়েছিল এই ছক্কাটি। হ্যাঁ, পুরান এই ম্যাচে ৩৩ বলে ৬৬ রানের ঝড়ো ইনিংস খেলেন। তার ইনিংসের ভর করে জয় পেয়েছে নর্দান সুপারচার্জার্স। ম্যাঞ্চেস্টার অরিজিনালসের বোলার স্কট কারির বলে এই ছক্কা হাঁকান নিকোলাস পুরান। নিকোলাস পুরানের রেঞ্জে বল রেখে ভুল করেছিলেন কারি, কিন্তু বড় শট মারার সুযোগ নষ্ট করেননি ওয়েস্ট ইন্ডিজের এই ব্যাটসম্যান। তার শক্তি ব্যবহার করে, পুরান ডিপ মিড-উইকেটে ১১৩ মিটার লম্বা ছক্কা মারেন। এই ছক্কা দেখে সকলেই অবাক হয়ে যান। আপনিও দেখুন ভিডিয়োটি- এদিন প্রথমে ব্যাট করে ম্যাঞ্চেস্টার অরিজিনালস ১০০ বলে সাত উইকেট হারিয়ে ১৫২ রান সংগ্রহ করে। অধিনায়ক ফিলিপ সল্ট ২৮ বলে ৫ চার ও ৪টি ছক্কায় ৬১ রানের ইনিংস খেলেন। আর কোনও ব্যাটসম্যান ২৫ রানের গন্ডি ছুঁতে পারেননি। টার্গেট তাড়া করতে নেমে শুরুটা ভালো হয়নি নর্দান সুপারচার্জার্সের। হ্যামস্ট্রিং ইনজুরির কারণে বেন স্টোকস ব্যক্তিগত ২ রানে অবসর নেন। অন্যদিকে ম্যাথিউ শটও আশ্চর্যজনক কিছু দেখাতে পারেননি। এরপর অধিনায়ক হ্যারি ব্রুক ২৬ বলে ৪৩ রানের ইনিংস খেলে দলকে ভালো অবস্থানে নিয়ে যান, আর নিকোলাস পুরান ৩ বল বাকি থাকতেই দলকে জয়ের বন্দরে পৌঁছে দেন। পুরান ৩৩ বলে ২টি চার ও ৮টি ছক্কার সাহায্যে ৬৬ রানের অপরাজিত ইনিংস খেলেন। নিকোলাস পুরান তার ইনিংসের জন্য ম্যাচ সেরা হন। ? 113-METRE 6️⃣ OUT THE GROUND! ?

Oh, Nicholas Pooran! ?#TheHundred | #RoadToTheEliminator pic.twitter.com/LDayQyjKAT"
2024/08/12,চলতি বছর সব টেস্ট খেলার ‘নিশ্চয়তা’ দিয়েছেন সাকিব,Unknown,"খুব বেশিদিন আগের কথা নয়, যেকোনো সিরিজ খেলার আগে সাকিব খেলবেন কি খেলবেন না-তা নিয়ে অনেক জল্পনা-কল্পনা চলত। বলা চলে, সাকিবের সঙ্গে আলাপ করে সে ব্যাপারে সিদ্ধান্ত নিতে হত নির্বাচক, টিম ম্যানেজমেন্ট ও বোর্ডের শীর্ষ কর্তাদের। তবে অন্তত চলতি বছরের জন্য সে ‘রীতি’ হয়ত পাল্টে যাচ্ছে। সাকিব নাকি ‘নিশ্চয়তা’ দিয়েছেন, চলতি বছরের বিশ্ব টেস্ট চ্যাম্পিয়নশিপের সব টেস্টে খেলবেন এবং অনুশীলনেও অংশ নেবেন। সাকিবের এই সিদ্ধান্তের কথা গণমাধ্যমকে জানিয়েছেন প্রধান নির্বাচক গাজী আশরাফ হোসেন লিপু। তিনি বলেন, ‘সাকিবের সঙ্গে আমাদের নিয়মিত যোগাযোগ আছে। গত মাসেও ছিলো, এই মাসেও আছে। (চলতি বছর) আটটা টেস্ট ম্যাচ হবে যেটা ওয়েস্ট ইন্ডিজ দিয়ে শেষ হবে ডিসেম্বরে। সবগুলোতেই তিনি (সাকিব) এভেইলেবল থাকবেন। তিনি নিয়মিত অনুশীলন সেশনেও থাকবেন। অনুশীলন সেশনে সব খেলোয়াড়, বিদেশি কর্মকর্তাদের নিরাপত্তা ইস্যু থাকে। এটা নিশ্চিত করতে হবে।’ সাকিবকে নিয়েই পাকিস্তান সিরিজের দল ঘোষণা গতকাল রোববার রাতে পাকিস্তান সফরের দল ঘোষণা করেন নির্বাচকরা। দল নিয়ে প্রধান নির্বাচক আজ সোমবার মিরপুর শেরে বাংলা ক্রিকেট স্টেডিয়ামে গণমাধ্যমের সঙ্গে কথা বলেছেন। সে সময় সাকিবকে দলে রাখার পেছনের যুক্তি তুলে ধরে লিপু বলেন, ‘সে (সাকিব) পারফরম্যান্স দিয়েই যাচ্ছে। পাকিস্তানের বিপক্ষে তার রেকর্ড সব মিলিয়েই তিনি দলে আছেন।’ উল্লেখ্য, আজ সোমবার পাকিস্তানের উদ্দেশে ঢাকা ত্যাগ করার কথা রয়েছে বাংলাদেশ দলের। সেখানে ২১ আগস্ট পাকিস্তানের বিপক্ষে রাওয়ালপিন্ডিতে প্রথম টেস্ট খেলবে বাংলাদেশ। ৩০ আগস্ট দ্বিতীয় টেস্ট শুরু হবে করাচিতে। কানাডায় গ্লোবাল টি-টোয়েন্টি অংশ নেওয়া সাকিব সরাসরি পাকিস্তানে দলের সঙ্গে যোগ দেবেন।"
2024/08/12,সাকিবের নির্বাচনটা হয়েছে মেধার ভিত্তিতে: প্রধান নির্বাচক,Unknown,"আইসিসি টেস্ট চ্যাম্পিয়নশিপ দিয়েই শুরু হচ্ছে বাংলাদেশ ক্রিকেট দলের ব্যস্ততা। আগামী ২১ আগস্ট শুরু হতে যাওয়া দুই ম্যাচের টেস্ট সিরিজ পাকিস্তানের বিপক্ষে খেলবে বাংলাদেশ। আর এর মধ্য দিয়ে জাতীয় দলের ব্যস্ত টেস্ট মৌসুম শুরু। আগামী ডিসেম্বর পর্যন্ত আটটি টেস্ট ম্যাচ খেলবেন সাকিব-তাসকিনরা। এ ব্যস্ত সূচি সামনে রেখে গত ২৫ মে থেকে সিলেট ও চট্টগ্রামে বিশেষ ক্যাম্প করে প্রস্তুতি নিয়েছেন টেস্ট দলের থাকা ক্রিকেটাররা। টি-টোয়েন্টি বিশ্বকাপ থেকে ফেরা ক্রিকেটারদের মধ্যেও কয়েকজন সেই ক্যাম্পে যোগ দেন। এ সময় সাকিব ক্যাম্পে যোগ দিতে পারেননি। কারণ তিনি ব্যস্ত ছিলেন ফ্র্যাঞ্চাইজি ক্রিকেটে। যুক্তরাষ্ট্রের মেজর লিগ টি-টোয়েন্টির পর খেলেছেন কানাডায় গ্লোবাল টি-টোয়েন্টি লিগে। সাকিব কানাডা থেকেই সরাসরি পাকিস্তানে দলের সঙ্গে যোগ দেবেন বলে জানিয়েছেন প্রধান নির্বাচক। 
ফিটনেস ও লাল বলে অনুশীলন না থাকার পরও সাকিবকে পাকিস্তান সফরের দলে নেওয়ার পেছনে বেশ কিছু যুক্তি দিয়েছেন প্রধান নির্বাচক গাজী আশরাফ হোসেন লিপু। আজ মিরপুরে শেরেবাংলা স্টেডিয়ামে সংবাদ সম্মেলনে তিনি বলেন, ‘কিছু ব্যতিক্রম খেলোয়াড় তো থাকে। গ্লোবাল টি-টোয়েন্টি ক্রিকেটে আমাদের পারফরম্যান্সে উন্নতি করতে হলে দেশের বাইরের ফ্র্যাঞ্চাইজি লিগে খেলোয়াড়দের সুযোগ দিতে হবে। আমরা অনেককে এনওসি দিয়েছি। দুর্ভাগ্যবশত ভিসার কারণে সাইফউদ্দিন ও রিশাদ যেতে পারেনি। আর সব সময় আপনি সবাইকে অনুশীলনে পাবেন, সেটি সম্ভব হবে না। তাদের ব্যস্ততা ক্রিকেট নিয়েই ছিল।’ তিনি বলেন, ‘সে তার পারফরম্যান্সের আলোকেই যাচ্ছে। পারফরম্যান্স দিয়ে সাকিব নিজেকে যে জায়গায় নিয়ে যেতে পেরেছে, বিভিন্ন সংস্করণের ক্রিকেট, পাকিস্তানের বিপক্ষে তার রেকর্ড— সব কিছু মিলিয়েই যাচ্ছে।’ সাকিবের চোখের সমস্যায় ভোগায় ব্যাটিংয়ের ছন্দ নিয়েও প্রশ্ন উঠেছে। গাজী আশরাফ সাকিবের অলরাউন্ড সামর্থ্যে আস্থা রেখে বলেন, ‘আমাদের চিকিৎসকের কাছ থেকে এমন কিছু শুনিনি। বিশ্ব যেমন স্বীকার করছে, সে ওয়ান অব দ্য বেস্ট অলরাউন্ডার, গত ২৫ বছরে। আমি সেই মতামতের সঙ্গেই যাচ্ছি। শুধু বোলার হিসেবে ধরব, সেই দুঃসাহস আমার নেই।’ প্রধান নির্বাচক বলেন, শুধু পাকিস্তান সিরিজ নয়, এ বছর বাংলাদেশ দলের আটটি টেস্টই সাকিব খেলবেন। তিনি বলেন, ‘জিম্বাবুয়ে সিরিজের সময় তার কাছে আমরা সংক্ষিপ্ত পরিকল্পনা জানতে চেয়েছিলাম। আমাদের অনেক টেস্ট ম্যাচ আছে, ডিসেম্বর পর্যন্ত আটটি টেস্ট খেলব। সেখানে সে আমাদের আশ্বস্ত করেছে— সব টেস্ট খেলবে। প্রত্যেকটা সিরিজের আগে সব অনুশীলন সেশনে থাকবে।’ মাঠের ক্রিকেটের বাইরেও সাকিবকে নিয়ে দুশ্চিন্তা। তিনি গত নির্বাচনে আওয়ামী লীগ থেকে মাগুরা-১ আসনের সংসদ সদস্য ছিলেন। এখন নেই।— এমন প্রশ্নের উত্তরে গাজী আশরাফ বলেন, ‘অনুশীলন সেশনে প্রত্যেকটা খেলোয়াড় ও কোচের নিরাপত্তা নিশ্চিত করা হয়। এটা অবশ্যই পরিস্থিতির আলোকে দেশকে নিশ্চিত করতেই হবে। কারণ সাকিব আল হাসান নিশ্চিতভাবেই দেশের শীর্ষ খেলোয়াড়। এখানে নির্বাচনের ক্ষেত্রে, দলে রাখা নিয়ে অনেকে আমাকে প্রশ্ন করেছেন— সে একজন রাজনৈতিক ব্যক্তিত্ব।  সেটি ঠিক আছে। আমরা সেটি নিয়েও ভেবেছি। কিন্তু তার নির্বাচনটা হয়েছে মেধার ভিত্তিতে। প্রত্যেকটা খেলোয়াড়ের ক্ষেত্রেই এটি হয়। আগামীতেও মেধাকেই গুরুত্ব দেওয়া হবে।’"
2024/08/12,আমানতকারীদের আস্থা ধরে রাখাই চ্যালেঞ্জ,Unknown,"সরকার পতনের পর থেকে দখল হওয়া ব্যাংকগুলোতে বিশৃঙ্খলা দেখা দিয়েছে। এছাড়া যেসব বেসরকারি ব্যাংকের পর্ষদে রাজনৈতিকভাবে প্রভাবশালী দলীয় লোকজন ছিল সেগুলোতেও অস্থিরতা বিরাজ করছে। পাশাপাশি সরকারি ব্যাংকগুলোতে রাজনৈতিক প্রভাবে নিয়োগ পাওয়া পর্ষদ সদস্য ও নির্বাহীদের মধ্যেও অস্থিরতা দেখা দিয়েছে। এসব কারণে ইতোমধ্যে অনেক ব্যাংকে পর্ষদে পরিবর্তনের প্রক্রিয়া শুরু করেছে। এই প্রক্রিয়া সম্পন্ন করতে দখল-পালটাদখলের চেষ্টার কারণে ব্যাংকের সার্বিক কর্মকাণ্ডের স্বাভাবিক গতি ব্যাহত হচ্ছে। এই পরিস্থিতিতে ব্যাংকগুলোর আমানতকারীদের মধ্যে আস্থা ধরে রাখাই এখন প্রধান চ্যালেঞ্জ হয়ে দাঁড়িয়েছে। এদিকে সোমবারও ইসলামী ব্যাংককে এস আলম গ্রুপের কবল থেকে মুক্ত করতে রাজধানীর দিলকুশায় প্রধান কার্যালয়ের সামনে অবস্থান নিয়েছেন ব্যাংকটির পুরোনো কর্মীরা। সকাল থেকে তারা ব্যাংকের সামনে অবস্থান নিয়ে নানা স্লোগান দিয়েছেন। ফলে ২০১৭ সালের পর নিয়োগ পাওয়া কর্মকর্তারা কেউ প্রবেশ করতে পারেননি। একই সঙ্গে পুরোনো কর্মীরা রোববারের গুলির ঘটনার বিচার দাবি করেছেন। এদিকে নতুন নিয়োগ পাওয়া ব্যাংকারদের পাশাপাশি ব্যাংকের ব্যবস্থাপনা পরিচালক (এমডি) মুনিরুল মওলা, অতিরিক্ত ব্যবস্থাপনা পরিচালক জেকিউএম হাবিবুল্লাহ ও আলতাফ হুসাইন, উপব্যবস্থাপনা পরিচালক আকিজ উদ্দিন, মিফতাহ উদ্দিনসহ এস আলমপন্থি হিসেবে পরিচিত অন্য কর্মকর্তারাও ব্যাংকে যাননি। এদিকে আওয়ামী লীগ সরকারের আমলে এস আলম গ্রুপের দখলে নেওয়া বাংলাদেশ কমার্স ব্যাংকে সোমবার থেকে বিশৃঙ্খলা শুরু হয়েছে। কমার্স ব্যাংকের ৫১ শতাংশ শেয়ারের মালিক সরকারি খাতের ব্যাংকগুলো; বাকি শেয়ার ছিল বিকল্পধারার সাবেক মহাসচিব আবদুল মান্নানের হাতে। ২০১৭ সালে আবদুল মান্নানের শেয়ার কিনে ব্যাংকটির নিয়ন্ত্রণ নেয় এস আলম গ্রুপ। সরকার পতনের পর ব্যাংকে যাচ্ছেন না এমডি। ব্যাংকের উপব্যবস্থাপনা পরিচালক (ডিএমডি) অফিসে গেলে তাকে ঘিরে ধরেন কর্মকর্তা-কর্মচারীরা। তারা কেউ চাকরি স্থায়ী করার দাবি জানান, আবার কেউ পদোন্নতির দাবিতে নানা স্লোগান দেন। এই সময় কেউ কেউ ব্যাংককে এস আলম গ্রুপের কবল থেকে মুক্ত করার দাবি জানান। এক পর্যায়ে ডিএমডি পদত্যাগে বাধ্য হন। এ সময় সেনাবাহিনী এসে তাকে ব্যাংক থেকে উদ্ধার করে নিয়ে যান। ব্যাংকের সামনে সেনাবাহিনী অবস্থান করছে। এছাড়া সোস্যাাল ব্যাংক, ইউসিবি ব্যাংক, আইএফআইসি ব্যাংকেও অস্থিরতা চলছে। সোমবারও আইএফআইসি ব্যাংকের সামনে চাকরিচ্যুত কর্মকর্তারা অবস্থান নিয়ে বিক্ষোভ করেছেন। এমন অবস্থায় দেশের শীর্ষস্থানীয় অর্থনীতিবিদ ও ব্যাংকাররা বলেছেন, ব্যাংকগুলোর সার্বিক পরিস্থিতি নিয়ন্ত্রণ ও আমানতকারীদের আস্থা ধরে রাখার জন্য কেন্দ্রীয় ব্যাংকের এখনই হস্তক্ষেপ করা জরুরি। তা না হলে ব্যাংকগুলোর অবস্থা খারাপ হবে। আমানতাকীদের আস্থায় চিড় ধরতে পারে। এদিকে কেন্দ্রীয় ব্যাংকের একটি সূত্র বলেছে, সার্বিকভাবে ব্যাংক খাত এখনো স্থিতিশীল। কয়েকটি ব্যাংকে যে বিশৃঙ্খলা চলছে এগুলো আইনশৃঙ্খলাজনিত বিষয়। এ বিষয়ে তারা সংশ্লিষ্ট কর্তৃপক্ষের সঙ্গে কথা বলেছেন। ব্যাংকগুলোকে এখন বিশেষ নিরাপত্তা দেওয়া হচ্ছে। ব্যাংকের পরিচালনা পর্ষদ বা শেয়ার ধারণের ক্ষেত্রে আইনের কোনো লঙ্ঘন হয়ে থাকলে সেগুলোর বিষয়ে কেন্দ্রীয় ব্যাংক তদন্ত করবে। তদন্তে অনিয়ম পাওয়া গেলে ব্যবস্থা নেওয়া হবে। নিয়োগের বিষয়টি সংশ্লিষ্ট ব্যাংক দেখে। এক্ষেত্রে কোনো অনিয়ম হলেও ব্যবস্থা নেওয়া হবে। সূত্র জানায়, রাজনৈতিক পটপরিবর্তন হলে সব সরকারের আমলেই ব্যাংকগুলোর পর্ষদে পরিবর্তন আসে। কিন্তু এবার হচ্ছে বিশৃঙ্খলা। যেটা আগে কখনোই হয়নি। এর কারণ হিসাবে সংশ্লিষ্টরা জানান, বিদায়ি আওয়ামী লীগ সরকারের সময়ে বেশ কয়েকটি ব্যাংক দখল করা হয়েছে। ওইসব ব্যাংকের আমানতকারীদের টাকা ঋণের নামে লুটপাট করা হয়েছে। ওই ব্যাংকগুলোতেই এখন অস্থিরতা বেশি। বেশির ভাগ বেসরকারি ব্যাংকে বড় শেয়ারহোল্ডারদের মধ্যে সব দলের লোকজন রয়েছে। এ কারণে যে দল যখন ক্ষমতায় সে দলের লোকজন তখন পর্ষদে বসেন। তারা সরকারের সঙ্গে সমন্বয় করে ব্যাংক পরিচালনা করেন। এর আগের সরকারগুলো প্রতি ৫ বছর পরপর পরিবর্তন হয়েছে। যে কারণে ধারাবাহিকভাবে পর্ষদেও দলীয় লোকজনের মধ্যে পরিবর্তন হয়েছে। বিদায়ি আওয়ামী লীগ সরকার টানা ১৬ বছর ক্ষমতায় থাকার কারণে ওই দলের লোকজনই ব্যাংকের পর্ষদে রয়েছে। এর মধ্যে কয়েকটি ভালো ব্যাংক তারা দখল করে নিয়ে লুটপাট করেছে। এ কারণে এবার বিক্ষোভে রূপ নিয়েছে সার্বিক পরিস্থিতি। অনেক ব্যাংকেই এখন এমডি, ডিএমডিরা অফিস করছেন না। এদিকে কয়েকটি ব্যাংকে নতুন পরিচালক নিয়োগের বিষয়ে নিজেরাই উদ্যোগ নিয়েছেন। আওয়ামী লীগপন্থি পরিচালকদের সরিয়ে  বিএনপিপন্থি পরিচালক নিয়োগের প্রক্রিয়া শুরু হয়েছে। এ প্রসঙ্গে বিশিষ্ট ব্যাংকার ও ব্যাংকের প্রধান নির্বাহীদের সংগঠন অ্যাসোসিয়েশন অব ব্যাংকার্স বাংলাদেশের (এবিবি) সাবেক সভাপতি এম নুরুল আমিন বলেন, এমডি ছাড়া ব্যাংক এক মুহূর্তও থাকতে পারে না। তার শারীরিক অথবা মোবাইল ফোনে বা অনলাইনে উপস্থিত থাকতে হবে। তা না হলে কাউকে দায়িত্ব দিতে হবে। তিনি আরও বলেন, ব্যাংক খাতে এমন অস্থিরতা আগে কখনো হয়নি। এগুলো বেশিদিন চলতে দিলে ব্যাংকের প্রতি আমানতকারীদের আস্থা নষ্ট হবে। এ পরিস্থিতির দ্রুত অবসান হওয়া উচিত। সূত্র জানায়, ব্যাংক কোম্পানি আইন অনুযায়ী কোনো ব্যাংকে এমডি না থাকলে কাউকে দায়িত্ব দিতে হবে। তিনি সর্বোচ্চ তিন মাস চালাতে পারবেন। এর মধ্যে এমডি নিয়োগ না দিলে কেন্দ্রীয় ব্যাংক প্রশাসক নিয়োগ করতে পারে বা এমডি নিয়োগের মেয়াদ বাড়াতে পারে। পর্ষদের ক্ষেত্রে কোনো পরিচালক টানা তিন মাস বিদেশে থাকলে বা কোনো কারণে উপস্থিত থাকতে না পারলে তিনি বিকল্প পরিচালক নিয়োগ করতে পারেন। এর বেশি সময় উপস্থিত না থাকলে তার পদ শূন্য হয়ে যাবে। কেন্দ্রীয় ব্যাংকের বিধান অনুযায়ী ব্যাংকের পর্ষদে একজন পরিচালক টানা ৯ বছর থাকতে পারেন। এরপর তিন বছর বিরতি দিয়ে আবার টানা নয় বছর থাকতে পারেন। বিদ্যমান পরিস্থিতিতে এ সুযোগ পাচ্ছেন না অনেক পরিচালকই। আইনশৃঙ্খলা পরিস্থিতি স্বাভাবিক হলে ব্যাংকগুলোর পর্ষদ সভার মাধ্যমে পর্ষদের পরিবর্তনের ব্যাপারে উদ্যোগ নেওয়া হবে বলে জানায় সংশ্লিষ্ট সূত্র।"
2024/08/12,রেমিট্যান্স প্রবাহ বাড়ছে,Unknown,"শেখ হাসিনা সরকার পতনের পর দেশে প্রবাসীদের পাঠানো রেমিট্যান্সের প্রবাহ বাড়ছে। রেমিট্যান্স পাঠাতে মালয়েশিয়ার কুয়ালালামপুরসহ বিভিন্ন দেশের এক্সচেঞ্জ হাউজগুলোতে বেড়েছে প্রবাসীদের ভিড়। বাংলাদেশ ব্যাংকের হালনাগাদ প্রতিবেদন অনুযায়ী, চলতি আগস্টের প্রথম ১০ দিনে দেশে রেমিট্যান্স এসেছে ৪৮২.৭৭ মিলিয়ন ডলার। এর মধ্যে ৫ আগস্ট শেখ হাসিনা সরকারের পতনের আগে ও একদিন পর পর্যন্ত (১-৬ আগস্টের মধ্যে) দেশে রেমিট্যান্স এসেছিল মাত্র ৯৫.৬৫ মিলিয়ন ডলার। আর পতনের পর ৭-১০ আগস্ট রেমিট্যান্স এসেছে ৩৮৭.১২ মিলিয়ন ডলার। এর মধ্যে আবার দুদিন ছিল সাপ্তাহিক ছুটি। যে কারণে ৬ বছরে ২০ বার বাসা বদল করতে হয় নওশাবাকে খাতসংশ্লিষ্টরা জানান, গত মাসে কোটা সংস্কার আন্দোলন, ইন্টারনেট ও সংঘাতের কারণে প্রবাসীরা রেমিট্যান্স শাটডাউন ঘোষণা দেন। এর প্রভাবে ওই মাসে রেমিট্যান্স প্রবাহ কমে। যার ধারাবাহিকতা ছিল চলতি মাসের প্রথম সপ্তাহেও। তবে সরকার পতনের পর রেমিট্যান্স প্রবাহ বেড়েছে। এর আগে গত জুলাই মাসে শিক্ষার্থীদের আন্দোলন ও কুরবানি পরবর্তী মাস হওয়ায় প্রবাসী আয় আসা উলে­খযোগ্য পরিমাণে কমে যায়। জুলাই মাসে ১৯০ কোটি মার্কিন ডলারের রেমিট্যান্স দেশে পাঠিয়েছেন প্রবাসীরা। যা গত ১০ মাসের মধ্যে সর্বনিম্ন।"
2024/08/12,দুই ডেপুটি গভর্নর ও আর্থিক গোয়েন্দা ইউনিট প্রধানের পদত্যাগ,Unknown,"পদত্যাগ করেছেন আর্থিক খাতের গোয়েন্দা সংস্থা বাংলাদেশ ফাইন্যান্সিয়াল ইন্টেলিজেন্স ইউনিটের (বিএফআইইউ) প্রধান কর্মকর্তা মাসুদ বিশ্বাস। একইসঙ্গে পদ থেকে সরে দাঁড়িয়েছেন কেন্দ্রীয় ব্যাংকের দুই ডেপুটি গভর্নর। তারা হলেন- কাজী ছাইদুর রহমান ও মো. খুরশীদ আলম। আজ সোমবার (১২ আগস্ট) অর্থ মন্ত্রণালয়ের আর্থিক প্রতিষ্ঠান বিভাগ বরাবর পদত্যাগের চিঠি দিয়েছেন তারা। আর্থিক প্রতিষ্ঠান বিভাগের সংশ্লিষ্ট কর্মকর্তা এ তথ্য নিশ্চিত করেছেন। বিএফআইইউর কার্যালয় কেন্দ্রীয় ব্যাংকে হলেও এটি একটি স্বতন্ত্র প্রতিষ্ঠান হিসেবে ধরা হয়। যদিও শুধু কেন্দ্রীয় ব্যাংকের কর্মকর্তারা এটি পরিচালনা করে আসছেন। অর্থ পাচার ও সন্ত্রাসে অর্থায়ন প্রতিরোধে কাজ করে থাকে বিএফআইইউ।  এছাড়া বিভিন্ন সময়ে ইন্টেলিজেন্স রিপোর্ট বা গোয়েন্দা প্রতিবেদন তৈরি করে বিভিন্ন সংস্থার কাছে ব্যবস্থা নেওয়ার জন্য পাঠায় সংস্থাটি। গত সোমবার ব্যাপক গণআন্দোলনের মুখে পদত্যাগ করে দেশ ছেড়ে ভারতে পালিয়েছেন শেখ হাসিনা। সরকার পতনের পর কেন্দ্রীয় ব্যাংকেও এখন পদত্যাগের হিড়িক। কেন্দ্রীয় ব্যাংকটির বিক্ষুব্ধ কর্মকর্তাদের দাবি, ব্যাংক খাতে অনিয়ম ও দুর্নীতির জন্য বাংলাদেশ ব্যাংকের এসব শীর্ষ কর্মকর্তা দায়ী। তারা দায়িত্বে থাকলে ব্যাংক খাতে সুশাসন ফিরবে না। উল্লেখ্য, এর আগে গত শুক্রবার বাংলাদেশ ব্যাংকের গভর্নর আব্দুর রউফ তালুকদার পদত্যাগ করেন। কয়েক মাস আগে বাংলাদেশ ব্যাংকে সাংবাদিকদের প্রবেশে নিষেধাজ্ঞা আরোপ করেন আব্দুর রউফ। এ ঘটনায় তিনি ব্যাপক সমালোচিত হন।"
2024/08/12,অস্তিত্বহীন প্রকল্প দেখিয়ে ৭২০ কোটি টাকা লুট,Unknown,"দীর্ঘ ১৬ বছরে বান্দরবান জেলা পরিষদের প্রায় ৭২০ কোটি টাকার খাদ্যশস্য প্রকল্পের পুরোটাই লুটপাট ও আত্মসাৎ করা হয়েছে। অস্তিত্বহীন ও ভুয়া দেড় শতাধিক প্রকল্পের নামে এসব খাদ্যশস্য কাগজপত্রে বরাদ্দ দেখানো হয়। কিন্তু সরেজমিন গিয়ে কোনো প্রকল্পের অস্তিত্ব পাওয়া যায়নি। অনুসন্ধানে জানা গেছে, এই লুটপাটের সঙ্গে জড়িত আছেন জেলা পরিষদ চেয়ারম্যান ক্য শৈ হ্লা, নির্বাহী প্রকৌশলী জিয়াউর রহমান, উপসহকারী প্রকৌশলী থোয়াই চ মং, হিসাবরক্ষক উসাজাই মারমা। তবে অফিসের কেউ তাদের ভয়ে গণমাধ্যমে মুখ খুলতে চান না। সাধারণত দাতব্য প্রতিষ্ঠান, মসজিদ-মাদ্রাসা, মন্দির, গির্জা, রাস্তাঘাট সংস্কার ও ছোটখাটো ব্রিজ-কালভার্ট নির্মাণের জন্য এই খাদ্যশস্য প্রকল্পগুলো সরকার দিয়ে থাকে। অনুসন্ধানে জানা যায়, ২০০৯ থেকে ২০২৪ সালের জুন পর্যন্ত গত ১৬ বছরে বান্দরবান জেলা পরিষদে খাদ্যশস্য প্রকল্পের চাল বরাদ্দ আসে প্রায় ১ লাখ ২০ হাজার টন এবং গমের বরাদ্দ আসে প্রায় ৮০ হাজার টন। গড়ে চালের দাম যদি প্রতি টনে ৪০ হাজার টাকা করে ধরা হয় তাহলে ১ লাখ ২০ হাজার টনের দাম আসে ৪৮০ কোটি টাকা। গমের দাম যদি টনপ্রতি গড়ে ৩০ হাজার টাকা ধরা হয় তাহলে ৮০ হাজার টনের দাম আসে ২৪০ কোটি টাকা। চাল আর গম মিলে খাদ্যশস্য প্রকল্পে বান্দরবান জেলা পরিষদে ১৬ বছরে বরাদ্দ এসেছে প্রায় ৭২০ কোটি টাকার। কিন্তু কাগজপত্রে সব ঠিক রেখে ভূতুড়ে প্রকল্প তৈরি করে এই বিপুল পরিমাণ খাদ্যশস্য আত্মসাৎ করা হয়েছে। অনুসন্ধানে দেখা যায়, খাদ্যশস্যের এই প্রকল্পগুলো প্রায় পুরোটাই অস্থিত্বহীন। সরেজমিন সাম্প্রতিক কয়েক বছরের প্রকল্পগুলো সম্পর্কে খোঁজ নিতে গিয়ে দেখা যায়, লামা উপজেলার আজিজনগর ইউনিয়নের একটি প্রকল্প হচ্ছে দুলালপাড়া থেকে বেলালপাড়া পর্যন্ত রাস্তা সংস্কার। কিন্তু আজিজনগরে দুলালপাড়া আর বেলালপাড়া বলতে কোনো পাড়াই খুঁজে পাওয়া যায়নি এই ইউনিয়নে। পরে একই ইউনিয়নে জাহেদুলপাড়া পুকুর সংস্কার এবং ওয়াহেদুলপাড়া পুকুর সংস্কারের কাজ কতটুকু বের করার চেষ্টা করা হয়। কিন্তু আজিজনগরে জাহেদুলপাড়া আর ওয়াহেদুলপাড়া নামেরও কোনো পাড়ার খোঁজ পাওয়া যায়নি। পরে সরেজমিন ফাইতংয়ের কামাইরগা ঝিরি থেকে চিউনিপাড়া রাস্তা সংস্কার আর ফাইতং জাদিদংপাড়া রাস্তা সংস্কারের কাজ কতটুকু দেখার চেষ্টা করা হয়। কিন্তু এই ইউনিয়নে কামাইরগা ঝিরি থেকে চিউনিপাড়া সংস্কার করার মতো কোনো রাস্তাই নেই এবং ফাইতং জাদিদংপাড়ায় বিগত কয়েক বছরে কোনো সংস্কার কাজ করা হয়নি। এভাবে লামা উপজেলার ফাঁসিয়াখালী ইউনিয়নের ঠান্ডাঝিরি রাস্তা সংস্কার, ডলুঝিরি হতে রাবার বাগান রাস্তা সংস্কার, মরুঝিরি বাঁধ সংস্কার, ডেসটিনি বাগান থেকে লম্বাশিয়া রাস্তা সংস্কার এবং ২নং ওয়ার্ডের গরিব মহিলাদের মাঝে হাঁস-মুরগি ও ছাগল বিতরণসহ অসংখ্য প্রকল্প সরেজমিন তদন্ত করা হয়। ওইখানে সংস্কার কাজের অস্তিত্বই পাওয়া যায়নি। সরেজমিন গিয়ে দেখা যায়, বান্দরবানের আলীকদম উপজেলার নয়াপাড়া ইউনিয়নের কলাঝিরি ছাউনিপাড়া যাওয়ার রাস্তা সংস্কার, সদর ইউপির ১নং ওয়ার্ডে দুস্থ মহিলাদের মাঝে হাঁস-মুরগি বিতরণ। এখানে ছাউনিপাড়া নামে কোনো পাড়ার অস্তিত্ব পাওয়া যায়নি। এছাড়া সদর ইউনিয়নের ১নং ওয়ার্ডের দুস্থ মহিলাদের হাঁস-মুরগি বিতরণের কোনো তথ্য পাওয়া যায়নি। এভাবে বান্দরবান সদর উপজেলার জামছড়ি ইউনিয়নের কামদংপাড়া সামাজিক পুকুর সংস্কার, রোয়াংছড়ি রাস্তার মাথা থেকে সামুকঝিড়ি রাস্তা সংস্কার, কুহালং ইউনিয়নের ক্যমলংপাড়া শ্মশানে যাওয়ার রাস্তা সংস্কারসহ দেড়শর বেশি প্রকল্প সরেজমিন তদন্ত করা হয়। কিন্তু কোনো কাজের অস্তিত্ব খুঁজে পাওয়া যায়নি। কাগজপত্রে থাকলেও বাস্তবে কোনো অস্তিত্ব নেই প্রকল্পগুলোর। এমনকি কিছু কিছু জায়গায় যাদের প্রকল্প চেয়ারম্যান দেখানো হয়েছে তাদেরও খুঁজে পাওয়া যায়নি। এ থেকে বোঝা যায়, খাদ্যশস্য প্রকল্পের পুরোটাই ভুয়া এবং ভুয়া স্থান ও ব্যক্তি দেখিয়ে লুটপাট ও আত্মসাৎ করা হয়েছে। নাম প্রকাশে অনিচ্ছুক জেলা পরিষদের এক কর্মকর্তা বলেন, নামে-বেনামে প্রকল্প সাজিয়ে মূলত লুটপাট করেছেন বান্দরবান জেলা পরিষদ চেয়ারম্যানসহ সংশ্লিষ্ট কর্মকর্তা-কর্মচারীরা। প্রকল্পগুলোর সরেজমিন কোনো অস্তিত্ব পাওয়া যাবে না। নিরাপত্তার স্বার্থে নাম প্রকাশে অনিচ্ছুক এক জনপ্রতিনিধি বলেন, কোনো কর্মকর্তা যাতে তদন্ত করতে যেতে না পারেন সেজন্য বেশ কিছু প্রকল্প দুর্গম এলাকাগুলোতে দেখানো হয়েছে। যেখানে কিলোমিটারের পর কিলোমিটার হেঁটে যেতে হয়। কোনো যানবাহন চলে না। এ প্রসঙ্গে জানতে চাইলে বান্দরবান জেলা পরিষদের হিসাবরক্ষক উসাজাই মারমা বলেন, হিসাবরক্ষক হিসেবে যতটুকু দায়িত্ব পালন করার ততটুকু করেছি। চেয়ারম্যান স্যারের অনুমতি ছাড়া আপাতত কিছু বলতে পারব না। আপনারা উনার সঙ্গে যোগাযোগ করেন। প্রকল্প দেখভালের দায়িত্বে থাকা উপসহকারী প্রকৌশলী থোয়াই চ মং বলেন, প্রকল্পে আমি ছাড়াও আরও সহকর্মী দায়িত্বে ছিল। নিউজ করলে করেন। তাতে আমাদের কিছু যায় আসে না। এই বলে ফোন কেটে দেন থোয়াই চ মং। নির্বাহী প্রকৌশলী জিয়াউর রহমান বলেন, প্রকল্পগুলো আমি দেখি না। হিসাবরক্ষক উসাজাই আর সাব-ইঞ্জিনিয়াররা দেখেন। বান্দরবান জেলা পরিষদের মুখ্য নির্বাহী কর্মকর্তা মুহাম্মদ মাসুম বিল্লাহ বলেন, আমি যোগদান করেছি মাত্র ৫ মাস হলো। তাই এই বিষয়ে আপাতত কিছু বলতে পারছি না। প্রকৌশল সাইটটা নির্বাহী প্রকৌশলী দেখলেও অফিসের সব বিল উত্তোলন হয় আমার আর চেয়ারম্যানের স্বাক্ষরে। এ ব্যাপারে বান্দরবান জেলা পরিষদের চেয়ারম্যান ক্য শৈ হ্লার বক্তব্যের জন্য সরাসরি দুবার অফিসে গিয়েও তাকে পাওয়া যায়নি। ফোনেও অসংখ্যবার কল করা হয়। কিন্তু রিসিভ করেননি। পরে খুদে বার্তা পাঠানো হয় হোয়াটসঅ্যাপ এবং এসএমএসে। কিন্তু তারপরও কোনো সাড়া পাওয়া যায়নি।"
2024/08/12,আ.লীগ হিন্দুদের ঢাল হিসেবে ব্যবহার ও ষড়যন্ত্র করছে: নিতাই রায়,Unknown,"আওয়ামী লীগ হিন্দুদের একটি অংশকে ঢাল হিসেবে ব্যবহার করে ষড়যন্ত্র করছে বলে মন্তব্য করেছেন বিএনপির ভাইস চেয়ারম্যান নিতাই রায় চৌধুরী। তিনি বলেন, যেমনিভাবে হিটলার, মুসোলিনি,চেঙ্গিশ খান, টিক্কা খান, ইয়াহিয়া খান ফিরে আসেনি, ঠিক তেমনি শেখ হাসিনাও ফিরে আসবে না। কিন্তু হিন্দুদের একটি অংশকে ঢাল হিসেবে ব্যবহার করে পরাজিত শক্তি ষড়যন্ত্র করছে। আওয়ামী লীগের পাতানো সাম্প্রদায়িক উস্কানিতে কেউ পা দেবেন না। সোমবার বিকালে রাজধানীর শাহবাগে জাতীয় জাদুঘরের সামনে আওয়ামী লীগ বিরোধী হিন্দু সমাজের ‘শান্তির পথে আমরা বাংলাদেশি’ শীর্ষক সমাবেশে তিনি এসব কথা বলেন। নিতাই রায় চৌধুরী বলেন, এ গণঅভ্যুত্থানে হিন্দু, মুসলিম ছাত্র-জনতা সবাই যোগদান করেছে। এখানে কোনো বিশেষ সম্প্রদায়ের ব্যাপার ছিল না। এখানে কোনো সাম্প্রদায়িকতা ছিল না। আজকে কোনো সাম্প্রদায়িক দ্বন্দ্ব হচ্ছে না। এ দ্বন্দ্ব হচ্ছে ফ্যাসিবাদের বিরুদ্ধে। তারা যেটাকে সাম্প্রদায়িকতা বলতে চাচ্ছে, এটা সাম্প্রদায়িকতা নয়। এ সময় বিএনপির আন্তর্জাতিক বিষয়ক সহ-সম্পাদক ব্যারিস্টার রুমিন ফারহানা বলেন, হিন্দু সম্প্রদায়ের ভাইবোনকে বলবো, আওয়ামী লীগ থেকে খুব সাবধান। যতবার তারা ক্ষমতা ছেড়ে পালাতে বাধ্য হয়েছে, তারা আপনাকে ব্যবহার করেছে। বিএনপি যখন ক্ষমতায় ছিল, তখন তো এ রকম কিছুই হয়নি। যেটা আমরা নাসিরনগরে দেখেছি, রামুতে দেখেছি, যশোরে দেখেছি, অভয়নগরে দেখেছি। আমাদের সময় তো এ রকম হয়নি। ইনশাআল্লাহ আপনাদের ভোটে বিএনপি যদি রাষ্ট্র পরিচালনার দায়িত্ব গ্রহণ করে, তাহলে একজন মুসলমান, একজন হিন্দু, একজন বৌদ্ধ ও একজন খ্রিষ্টানের মধ্যে কোনোরকম বৈষম্য হবে না। বাংলাদেশের ১৭ কোটি মানুষ একই অধিকার ভোগ করবে। ঢাকা জেলা বিএনপির সাধারণ সম্পাদক অ্যাডভোকেট নিপুন রায় চৌধুরী বলেন, আজকের অবস্থান কর্মসূচিতে হিন্দু-বৌদ্ধ সম্প্রদায়ের দিদি ও দাদার এবং মুসলিম সম্প্রদায়ের বোনেরা ও ভাইয়েরা সবাই ঐক্যবদ্ধ আছে। এটা হলো বাংলাদেশের প্রকৃত চিত্র। এ চিত্র ও বিজয়কে দেশি-বিদেশি ষড়যন্ত্রকারীরা নস্যাৎ করতে চায়। আওয়ামী সন্ত্রাসীরা নস্যাৎ করতে চায়। কোনো লাভ হবে না। হাসিনা পালিয়ে গেছে। ছাত্র-জনতার বিজয় হয়েছে। কোনো অপচেষ্টা করে লাভ নেই। আপনারা প্রত্যেকে পাড়ায়-মহল্লায় পাহারা দেবেন, যাতে দুর্বৃত্তকারীরা, সন্ত্রাসীরা ও স্বৈরাচারীরা বাংলাদেশের মাটিতে যেন কোনো অপকর্ম ও ষড়যন্ত্র করতে না পারে। সমাবেশে বিএনপি চেয়ারপারসনের উপদেষ্টা সৈয়দ মোয়াজ্জেম হোসেন আলাল, বিপ্লবী ওয়ার্কার্স পার্টির সাধারণ সম্পাদক সাইফুল হক, ঢাবি ছাত্রদলের সভাপতি গণেশ রায় সাহস-সহ হিন্দু সম্প্রদায়ের অনেকে বক্তব্য দেন।"
2024/08/12,ক্ষুদ্র নৃ-গোষ্ঠী ও হিন্দুদের ওপর সহিংসতা বন্ধের দাবি জাসদের,Unknown,"রাজনৈতিক পরিবর্তনের প্রেক্ষাপটে সম্প্রতিক দেশের বিভিন্ন অঞ্চলে ক্ষুদ্র নৃ-গোষ্ঠী ও হিন্দু ধর্মাবলম্বীদের ওপর শারীরিক আক্রমণ, ধর্মস্থান-ঘরবাড়ি-ব্যবসাস্থানে হামলা ও দখল এবং প্রকাশ্য-গোপণ অব্যাহত চাঁদাবাজির ঘটনায় নিন্দা ও ক্ষোভ জানিয়েছেন জাতীয় সমাজতান্ত্রিক দল-জাসদ সভাপতি হাসানুল হক ইনু ও সাধারণ সম্পাদক শিরীন আখতার। সোমবার গণমাধ্যমে পাঠানো এক বিবৃতিতে এ তথ্য জানানো হয়েছে। এতে বলা হয়, নেতারা এসব ঘটনার সঙ্গে যুক্ত দোষীদের আইনের আওতায় এনে যথোপযুক্ত শাস্তি দিতে সরকারের প্রতি জোর দাবি জানিয়েছেন। বিবৃতিতে জাসদ নেতারা বলেন, যে কোনো রাজনৈতিক পটপরিবর্তনের সঙ্গে সঙ্গে ধর্মান্ধ সাম্প্রদায়িক গোষ্ঠী ও লুটপাটকারী-দখলদার-চাঁদাবাজরা সর্বপ্রথম ক্ষুদ্র নৃ-গোষ্ঠী ও সংখ্যালঘু ধর্মীয় সম্প্রদায়ের ওপর নিজেদের হীন রাজনৈতিক ও ব্যক্তিস্বার্থ চরিতার্থ করতে ঝাঁপিয়ে পড়ে। তারা এ ধরনের আচরণ চিরতরে বন্ধের জন্য এখনই কার্যকর ব্যবস্থা শুরুর জন্য সরকার-প্রশাসন-রাজনৈতিক দল-মতের প্রতি আহ্বান জানান।"
2024/08/12,বিপ্লবী সরকারের ব্যর্থ হওয়ার সুযোগ নাই: এবি পার্টি,Unknown,"গণঅভ্যুত্থান-পরবর্তী অন্তর্বর্তীকালীন সরকারের প্রতি সমর্থন জানিয়ে ১০ দফা আহ্বান, দাবি ও সতর্কতামূলক অঙ্গীকার নিয়ে ‘সিঙ্গেল লাইন পদযাত্রা’ করেছে আমার বাংলাদেশ পার্টি-এবি পার্টি। সোমবার বিকালে রাজধানীর বিজয়নগরে এ কর্মসূচি পালন করে দলটি। এর আগে সংক্ষিপ্ত সমাবেশে দলটির সদস্য সচিব মজিবুর রহমান মঞ্জু বলেন, অন্তর্বর্তীকালীন সরকারের সামনে বিরাট চ্যালেঞ্জ। ছাত্র-জনতার রক্তের ওপর দাঁড়িয়ে যে সরকার গঠিত হয়েছে তাকে জাতির প্রত্যাশা পূরণ করতে হবে। কোনো অবস্থায়ই জনগণের আকাঙ্ক্ষাকে ব্যর্থ হতে দেওয়া যাবে না। বিপ্লবী সরকারের ব্যর্থ নেওয়ার কোনো সুযোগ নেই। পার্টির যুগ্ম আহ্বায়ক অধ্যাপক ডা. মেজর (অব.) আব্দুল ওহাব মিনারের সভাপতিত্বে ১০ দফা দাবি তুলে বক্তৃতা করেন সদস্য সচিব মজিবুর রহমান মঞ্জু। আরও বক্তৃতা করেন এবি পার্টির যুগ্ম আহ্বায়ক অ্যাডভোকেট তাজুল ইসলাম, বিএম নাজমুল হক, যুগ্ম সদস্য সচিব ব্যারিস্টার আসাদুজ্জামান ফুয়াদ, ব্যারিস্টার যোবায়ের আহমেদ ভুইয়া, আব্দুল্লাহ আল মামুন রানা, কেন্দ্রীয় নেতা লে. কর্নেল (অব.) দিদারুল আলম মজুমদার, লে. কর্নেল (অব.) হেলাল উদ্দিন, প্রচার সম্পাদক আনোয়ার সাদাত টুটুল, সিনিয়র সহকারী সদস্য সচিব এবিএম খালিদ হাসান ও মহানগরী উত্তরের আহ্বায়ক আলতাফ হোসাইনসহ কেন্দ্রীয় নেতারা। সমাবেশ শেষে বিজয় একাত্তর চত্বর থেকে সিঙ্গেল লাইন পদযাত্রা শুরু করে দলটি। যা রাজধানীর বিজয়নগর, কাকরাইল, নয়াপল্টন, ফকিরাপুল মোড় ঘুরে আবার কেন্দ্রীয় কার্যালয়ের সামনে এসে শেষ হয়।"
2024/08/12,১৫ আগস্ট বঙ্গবন্ধুর প্রতিকৃতিতে শ্রদ্ধা জানাতে চায় আ.লীগ,Unknown,"জাতীয় শোক দিবস উপলক্ষ্যে ১৫ আগস্ট রাজধানীর ধানমন্ডি-৩২ নম্বরে বঙ্গবন্ধু স্মৃতি জাদুঘরের সামনে বঙ্গবন্ধু শেখ মুজিবুর রহমানের প্রতিকৃতিতে শ্রদ্ধা নিবেদন করতে চায় আওয়ামী লীগ। একই সঙ্গে বঙ্গবন্ধুসহ ১৫ আগস্টে সব শহিদের রুহের মাগফিরাত কামনায় দোয়া ও মিলাদ মাহফিল করার সিদ্ধান্ত নিয়েছে দলটি। দিবসটি উপলক্ষ্যে দলীয় কর্মসূচির অনুমতি এবং নিরাপত্তা চেয়ে নতুন অন্তর্র্বর্তীকালীন সরকারের কাছে ইতোমধ্যে আবেদন করা হয়েছে। বিষয়টি যুগান্তরকে নিশ্চিত করেছেন আওয়ামী লীগের সাংগঠনিক সম্পাদক বিএম মোজাম্মেল হক। তিনি বলেন, ১৫ আগস্ট সকাল ৯টায় ধানমন্ডি-৩২ নম্বরে বঙ্গবন্ধুর প্রতিকৃতিতে শ্রদ্ধা নিবেদন এবং সকাল সাড়ে ৯টায় দোয়া ও মিলাদ মাহফিলের আয়োজন করা হবে। ইতোমধ্যে এ বিষয়ে আমরা নতুন সরকারের কাছে আবেদনও করেছি। মোজাম্মেল হক বলেন, শুধু ঢাকা নয়, সারা দেশে দলের সব ইউনিটের উদ্যোগে বঙ্গবন্ধুর প্রতিকৃতিতে শ্রদ্ধা নিবেদন এবং দোয়া ও মিলাদ মাহফিলের আয়োজন করা হবে। সেজন্য দলের পক্ষ থেকে তৃণমূল নেতাকর্মীদের নির্দেশনা দেওয়া হচ্ছে। এদিকে আওয়ামী লীগের যুগ্ম সাধারণ সম্পাদক মাহবুবউল আলম হানিফ একটি আন্তর্জাতিক গণমাধ্যমকে বলেন, ‘১৫ আগস্টের কর্মসূচিতে নিরাপত্তার জন্য দলের পক্ষ থেকে স্বরাষ্ট্র উপদেষ্টার কাছে চিঠি পাঠানো হয়েছে। আমরা আশা করি, সেই অনুমতি দেওয়া হবে।’ এর আগে ১৫ আগস্ট শান্তিপূর্ণভাবে ধানমন্ডি-৩২ নম্বরে ফুল দিতে দেশবাসীর প্রতি আহ্বান জানিয়েছেন আওয়ামী লীগ সভাপতি ও সাবেক প্রধানমন্ত্রী শেখ হাসিনার ছেলে সজীব ওয়াজেদ জয়। রোববার রাতে নিজের ভেরিফায়েড ফেসবুক পেজে দেওয়া ভিডিও বার্তায় তিনি এ আহ্বান জানান। একই সঙ্গে বঙ্গবন্ধু, স্বাধীনতার চেতনা ও বঙ্গবন্ধুর পরিবারের জন্য দোয়া চান জয়। ছাত্র-জনতার আন্দোলনের মুখে ৫ আগস্ট প্রধানমন্ত্রীর পদ থেকে পদত্যাগ করেন আওয়ামী লীগ সভাপতি শেখ হাসিনা। এর পরই দেশ ছাড়েন তিনি। এমন পরিস্থিতিতে নিজেদের নিরাপত্তার শঙ্কায় দলের সর্বস্তরের নেতা এবং দলীয় এমপি-মন্ত্রীরাও চলে যান ‘আত্মগোপনে’। গোপনে দেশত্যাগ করেন অনেকে। এমন অবস্থার মধ্যে ১৫ আগস্ট জাতীয় শোক দিবসে আওয়ামী লীগ কোনো কর্মসূচি দিতে পারবে কি না তা নিয়ে ধোঁয়াশা তৈরি হয়েছিল। অবশেষে নিজেদের কর্মসূচি নিয়ে মুখ খুলতে শুরু করেছেন দলটির নেতারা।"
2024/08/12,আওয়ামী ফ্যাসিবাদীদের সংগঠিত হওয়ার অধিকার নেই: হেফাজতে ইসলাম,Unknown,"অন্তর্বর্তী সরকারের স্বরাষ্ট্র উপদেষ্টা ব্রিগেডিয়ার (অব.) এম সাখাওয়াত হোসেনের বক্তব্যের তীব্র প্রতিবাদ জানিয়েছেন হেফাজতে ইসলাম বাংলাদেশের আমির আল্লামা মুহিব্বুল্লাহ বাবুনগরী ও মহাসচিব আল্লামা সাজেদুর রহমান। সোমবার সন্ধ্যায় সংবাদ মাধ্যমে সংগঠনটির যুগ্ম-মহাসচিব মাওলানা আজিজুল হক ইসলামাবাদীর পাঠানো এক বিবৃতিতে শীর্ষ নেতারা এ প্রতিবাদ জানান। তারা বলেছেন, শেখ মুজিব এবং হাসিনা তাদের শাসনামলে দুঃশাসন ছাড়া দেশকে আর কিছুই দেয়নি। বিশেষত হাসিনার ফ্যাসিস্ট সরকার একের পর এক গণহত্যা চালিয়েছে। ২০১৩ সালের ৫ মে শাপলা চত্বরের বিভীষিকাময় গণহত্যা আমরা আজও ভুলিনি। চব্বিশের ছাত্র-জনতার আন্দোলনেও তারা নজিরবিহীন গণহত্যা চালিয়েছে। সীমাহীন অর্থ পাচার ও লুটপাটের কবলে দেশের অর্থনীতি আজ ধ্বংসের দ্বারপ্রান্তে। তাই আওয়ামী ফ্যাসিবাদীদের সংগঠিত হওয়ার কোনো অধিকার নেই। তাদের রুখে দিতে হবে। অন্তর্বর্তী সরকারের প্রতি জোরালো আহ্বান জানিয়ে হেফাজত নেতারা বলেন, অবিলম্বে ১৫ আগস্টের সরকারি ছুটি বাতিল করুন। তারা বলেন, স্বরাষ্ট্র উপদেষ্টা গণহত্যাকারী ও ফ্যাসিস্ট আওয়ামী লীগকে পুনঃসংগঠিত হওয়ার আহ্বান জানিয়ে অগণিত শহিদ ছাত্র-জনতার রক্তের সঙ্গে বেইমানি করছেন। এখনো রাস্তায় শহিদের রক্তের দাগ শুকায়নি। অথচ তিনি ফ্যাসিবাদকে পুনর্বাসনের ভারতীয় এজেন্ডা নিয়ে মাঠে নেমেছেন বলে মনে হচ্ছে। তার বক্তব্যে আমরা হতবাক। তিনি অবিশ্বস্ততার পরিচয় দিচ্ছেন বলে আমরা মনে করি। তার এখানেই থামা উচিত।"
2024/08/12,গণজাগরণ ব্যর্থ করতে সংখ্যালঘুদের ওপর হামলার প্রোপাগান্ডা: মির্জা ফখরুল,Unknown,"বিএনপি মহাসচিব মির্জা ফখরুল ইসলাম আলমগীর সংখ্যালঘুদের ওপর হামলার বিষয়টি মিথ্যা প্রোপাগান্ডা উলে­খ করে বলেছেন, বাংলাদেশের গণজাগরণকে ব্যর্থ প্রমাণ করার জন্য ও নতুন সরকারকে ব্যর্থ করার জন্য একটি মহল মিথ্যা ও বানোয়াট নাটকের প্রচারণা চালাচ্ছে। আমার বিশ্বাস কেউ এটা বিশ্বাস করবে না। ছাত্র-জনতার বিপ্লব ব্যর্থ করতে পরাজিতরা চক্রান্ত করছে অভিযোগ করে তা প্রতিরোধে জনগণকে সজাগ থাকার আহ্বান জানান বিএনপি মহাসচিব। সোমবার রাজধানীর বনানী কবরস্থানে বিএনপি চেয়ারপারসন খালেদা জিয়ার ছোট ছেলে প্রয়াত আরাফাত রহমান কোকোর ৫৫তম জন্ম বার্ষিকী উপলক্ষ্যে শ্রদ্ধা নিবেদন শেষে তিনি এসব কথা বলেন। রোববার ভারতের একটি গণমাধ্যমে বলেছেন সেন্টমার্টিন দ্বীপ দিতে রাজি হননি বলেই তাকে ক্ষমতাচ্যুত করা হয়েছে, এ বিষয়ে দৃষ্টি আকর্ষণ করলে বিএনপি মহাসচিব বলেন, শেখ হাসিনার বক্তব্য বাকোওয়াজ। নিজে যখন ব্যর্থ হন তখন অন্যের ঘাড়ে দোষ চাপানো তাদের বৈশিষ্ট্য। আমি স্পষ্ট করে বলতে চাই, এটা ছিল ছাত্র-জনগণ-নাগরিকের একটি স্বতঃস্ফূর্ত গণজাগরণ। সেই গণজাগরণকে সুসংহত করাই আমাদের একমাত্র কাজ। শেখ হাসিনা বলুন, অন্যরা বলুন সবাই এখন এটাকে বিভ্রান্ত করার চেষ্টা করবে। জনগণের কাছে আমাদের আবেদন, কেউ বিভ্রান্ত হবেন না। সবাই ঐক্যবদ্ধ থেকে এই যে মুক্তি হয়েছে, এই যে গণজাগরণ সৃষ্টি হয়েছে তাকে সুসংহত করার জন্য কাজ করুন। দ্রুত নির্বাচন দাবি জানিয়ে তিনি বলেন, আমরা আশা প্রকাশ করছি নতুন যে অন্তর্বর্তীকালীন সরকার তারা সমর্থ হবে একটি অবাধ সুষ্ঠু নির্বাচনের ব্যবস্থা করতে। অনুরোধ করব, অতি দ্রুত নির্বাচনের জন্য একটি ক্ষেত্র তৈরি করা এবং সব বিপদগুলোকে কাটিয়ে সত্যিকার অর্থেই একটি মুক্ত বাংলাদেশ নির্মাণ করার জন্য যত তাড়াতাড়ি সম্ভব তারা (অন্তর্বর্তী সরকার) নির্বাচনের ব্যবস্থা করবেন। নির্বাচনের মধ্য দিয়ে জনগণের সরকার প্রতিষ্ঠা হবে। এর আগে সকালে বনানী কবরস্থানে সহস্রাধিক নেতা-কর্মী সমবেত হন। ঢাকা মহানগরসহ বিভিন্ন অঙ্গ সংগঠনের পক্ষ থেকে কোকোর কবরে ফুল দেওয়া হয়। ১৯৬৯ সালের ১২ আগস্ট কোকোর জন্ম। ক্রীড়া ক্ষেত্রে কোকোর ভ‚মিকার প্রশংসা করেন বিএনপি মহাসচিব। বেলা ১১টায় বিএনপি মহাসচিব নেতাদের নিয়ে কোকোর কবরে পুষ্পস্তবক অপর্ণ করেন। এ সময় দলের চেয়ারপারসনের উপদেষ্টা কাউন্সিলের সদস্য আমান উল্লাহ আমান, আবদুস সালাম, ফরহাদ হালিম ডোনার, কেন্দ্রীয় নেতা সুলতান সালাউদ্দিন টুকু, শামীমুর রহমান শামীম, রফিক শিকদার, এসএম জাহাঙ্গীর, যুবদলের নুরুল ইসলাম নয়ন, ঢাকা মহানগর বিএনপির সাইফুল ইসলাম নিরব, রফিকুল আলম মজনু, আমিনুল হক, তানভীর আহমেদ রবিন প্রমুখ উপস্থিত ছিলেন। এরপর দুপুরে রাজধানীর গুলশানে চেয়ারপারসনের কার্যালয়ে ঢাকা মহানগর উত্তর বিএনপি নেতাদের সঙ্গে মতবিনিময় করেন মির্জা ফখরুল। সভায় বর্তমান পরিস্থিতিতে ঐক্যবদ্ধভাবে জনগণের পাশে থেকে সহযোগিতা করার জন্য নেতাদের প্রতি আহ্বান জানান বিএনপি মহাসচিব।"
2024/08/12,ড. ইউনূসের সঙ্গে বৈঠক শেষে যা বললেন জামায়াতের আমির,Unknown,"অন্তর্বর্তী সরকার গঠনের পর রাজনৈতিক দলগুলোর সঙ্গে বসা শুরু করেছেন প্রধান উপদেষ্টা ড. মুহাম্মদ ইউনূস। এরই অংশ হিসেবে সোমবার বিকাল ৫টায় তার সরকারি বাসভবন ও কার্যালয় যমুনায় জামায়াত নেতাদের সঙ্গে বৈঠক করেন। এদিন বিকাল ৪টায় বিএনপির সঙ্গেও বৈঠক করেন প্রধান উপদেষ্টা। ছাত্র হত্যাকারীদের সঙ্গে কথা না বলতে বিএনপির পরামর্শ এদিন বৈঠক শেষে জামায়াত আমির ডা. শফিকুর রহমান বলেন, নির্বাচন নিয়ে কোনো কথা হয়নি। দেশের নানা বিষয় নিয়ে কথা হয়েছে। ভিন্ন ধর্মাবলম্বীদের ওপর যে হামলা হয়েছে, তা ধর্মীয় নাকি রাজনৈতিক কারণে হয়েছে, সেটি খতিয়ে দেখতে হবে। ধর্মীয় কারণে হয়েছে বলে চালিয়ে দেওয়া যাবে না, রাজনৈতিক কারণেও হয়েছে। বিষয়গুলো নিয়ে এখনো ষড়যন্ত্র চলছে। জামায়াতকে নিষিদ্ধ করার বিষয়ে কোনো কথা হয়েছে কি না- এ প্রসঙ্গে জামায়াত আমির বলেন, এ নিয়ে কথা হয়নি। এখানে দলীয় কথা বলতে আসিনি। তবে কেউ নিষিদ্ধ করলেই আমরা নিষিদ্ধ হয়ে যাই না। তারা ভুল কাজ করেছে, যার মাশুল দেশবাসীকে দিতে হচ্ছে। ড. মুহাম্মদ ইউনূস অন্তর্বর্তী সরকারের প্রধান উপদেষ্টা হিসেবে দায়িত্ব নেওয়ার পর রাজনৈতিক দলগুলোর সঙ্গে আজ থেকে বৈঠক শুরু করেছেন। শুরুতেই বিএনপির সঙ্গে বসেন। এরপর জামায়াতের সঙ্গে কথা বলেন প্রধান উপদেষ্টা। সন্ধ্যা ৬টায় যৌথভাবে এবি পার্টি, ইসলামী আান্দোলন ও গণঅধিকার পরিষদের দুই অংশের সঙ্গেও বসেন তিনি।"
2024/08/12,ছাত্র হত্যাকারীদের সঙ্গে কথা না বলতে বিএনপির পরামর্শ,Unknown,"সব রাজনৈতিক দলগুলোর সঙ্গে কথা বললেও ছাত্র-হত্যাকারীদের সঙ্গে কথা না বলতে অন্তর্বর্তী সরকারের প্রধান উপদেষ্টাকে পরামর্শ দিয়েছেন বলে জানিয়েছেন দলটির মহাসচিব মির্জা ফখরুল ইসলাম আলমগীর। সোমবার বিকালে অন্তর্বর্তী সরকারের প্রধান উপদেষ্টা ড. মুহাম্মদ ইউনূসের সঙ্গে বৈঠক শেষে মির্জা ফখরুল ইসলাম আলমগীর সাংবাদিকদের এ কথা বলেন। মির্জা ফখরুল ইসলাম আলমগীরের নেতৃত্বে দলটির স্থায়ী কমিটির নেতারা অন্তর্বর্তী সরকারের প্রধান উপদেষ্টার সঙ্গে বৈঠক করেন। ২৫ দপ্তরের সচিবদের যেসব নির্দেশনা দিলেন ড. ইউনূস পরে বিএনপি মহাসচিব বলেন, মতবিনিময়ের জন্য আজ অন্তর্বর্তী সরকারের প্রধান উপদেষ্টা আমন্ত্রণ জানিয়েছিলেন। বিভিন্ন বিষয়ে আলোচনা হয়েছে। দেশের বর্তমান পরিস্থিতিতে করণীয় সম্পর্কে মতামত দিয়েছি। ওনারা ওনাদের কর্মকাণ্ড শেয়ার করেছেন। ওনাদের সহযোগিতা করতে হবে।"
2024/08/12,সেন্টমার্টিন নিয়ে শেখ হাসিনার বক্তব্য ‘বাকোওয়াজ’: মির্জা ফখরুল,Unknown,"‘সেন্ট মার্টিন আর বঙ্গোপসাগর যুক্তরাষ্ট্রের হাতে ছেড়ে দিলে ক্ষমতা অটুট থাকত’ বলে শেখ হাসিনা যে বার্তা দিয়েছেন সেটিকে বাকোওয়াজ বলে মন্তব্য করেছেন বিএনপি মহাসচিব মির্জা ফখরুল ইসলাম আলমগীর। আওয়ামী লীগ নেত্রীর উদ্দেশে তিনি বলেন, নিজে যখন ব্যর্থ হন, তখন অন্যের ঘাড়ে দোষ চাপানো তাদের একটা বৈশিষ্ট। আমি স্পষ্ট করে বলতে চাই, এটা ছিল ছাত্র-জনগণ-নাগরিকের একটা স্বতস্ফূর্ত গণজাগরণ। সেই গণজাগরণকে সুসংহত করাই আমাদের একমাত্র কাজ। বিএনপি চেয়ারপারসন খালেদা জিয়ার ছোট ছেলে আরাফাত রহমান কোকোর ৫৫তম জন্মদিন উপলক্ষে সোমবার সকালে বনানী কবরস্থানে শ্রদ্ধা জানাসোর পর সাংবাদিকদের সামনে কথা বলছিলেন মির্জা ফখরুল। এই আন্দোলনকে ‘বিভ্রান্ত’ করার চেষ্টা চলতে পারে মন্তব্য করে তিনি বলেন, জনগণের কাছে আমাদের আবেদন, আপনারা কেউ বিভ্রান্ত হবেন না। সবাই ঐক্যবদ্ধ থেকে এই যে মুক্তি হয়েছে, তা সুসংহত করার জন্য কাজ করুন। সরকার পতনে ছাত্র-জনতার বিপ্লব ব্যর্থ করতে পরাজিতরা ‘চক্রান্ত করছে’ বলে অভিযোগ করেছেন বিএনপি মহাসচিব মির্জা ফখরুল ইসলাম আলমগীল ষড়যন্ত্র রুখতে দেশের মানুষকে সজাগ থাকারও আহ্বান জানিয়েছেন তিনি। ফখরুল বলেছেন, দেশে প্রতিবিপ্লবের যে আশঙ্কা আছে, সেই আশঙ্কা থেকে আমি সকলকে বলব দেশকে মুক্ত করবার জন্য অত্যন্ত সজাগ থেকে, রাস্তায় থেকে তাদের (আওয়ামী লীগ) যে চক্রান্ত শুরু হয়েছে, সেই চক্রান্তকে প্রতিরোধ করবার সকল ব্যবস্থা গ্রহণ করবেন। জনগণের কাছে আমার এই হচ্ছে প্রত্যাশা। এ সময়ে দলের চেয়ারপারসনের উপদেষ্টা কাউন্সিলের সদস্য আমানউল্লাহ আমান, আবদুস সালাম, ফরহাদ হালিম ডোনার, কেন্দ্রীয় নেতা সুলতান সালাউদ্দিন টুকু, শামীমুর রহমান শামীম, রফিক শিকদার, এসএম জাহাঙ্গীর, যুবদলের নুরুল ইসলাম নয়ন, ঢাকা মহানগর বিএনপির সাইফুল ইসলাম নিরব, রফিকুল আলম মজনু, আমিনুল হক, তানভীর আহমেদ রবিন প্রমুখ উপস্থিত ছিলেন।"
2024/08/12,প্রধান উপদেষ্টা ড. ইউনূসের সঙ্গে বৈঠক করতে যমুনায় বিএনপি নেতারা,Unknown,"অন্তর্বর্তীকালীন সরকারের প্রধান উপদেষ্টা নোবেলজয়ী অর্থনীতিবিদ ড. মুহাম্মদ ইউনূসের সঙ্গে দেখা করতে রাষ্ট্রীয় অতিথি ভবন যমুনায় পৌঁছেছেন মির্জা ফখরুল ইসলামের নেতৃত্বে বিএনপির প্রতিনিধিদল। সাড়ে তিনটায় বিএনপির স্থায়ী কমিটির সদস্যরা রাষ্ট্রীয় অতিথি ভবন যমুনায় প্রবেশ করছেন জানা গেছে, বিকাল ৪টায় প্রধান উপদেষ্টার বাসভবন এই বৈঠক অনুষ্ঠিত হবে। ওই বৈঠকে যোগ দিতে দেখা গেছে স্থায়ী কমিটির সদস্য মির্জা আব্বাস, আবদুল মঈন খান, বেগম সেলিমা রহমান, সালাউদ্দিন আহমেদ, ড. খন্দকার মোশাররফ হোসেন, ব্যারিস্টার জমির উদ্দিন সরকার, নজরুল ইসলাম খান, আমির খসরু মাহমুদ চৌধুরীকে। ছাত্র-জনতার তীব্র গণ আন্দোলনের মুখে গত সোমবার প্রধানমন্ত্রী থেকে পদত্যাগ করে ভারতে পালিয়ে যান শেখ হাসিনা। ওইদিন অন্তবর্তীকালীন সরকারের মাধ্যমে দেশ পরিচালনার কথা জানান সেনাপ্রধান ওয়াকার-ওজ-জামান। গত বৃহস্পতিবার (৮ আগস্ট) অন্তর্বর্তীকালীন সরকারের প্রধান হিসেবে রাতে শপথ নিয়েছেন ড. মুহাম্মদ ইউনূস। শপথ নেয়ার পর বিএনপির সঙ্গে ড. ইউনূসের এটিই প্রথম সাক্ষাৎ হতে যাচ্ছে।"
2024/08/12,আওয়ামী লীগকে যে বার্তা দিলেন স্বরাষ্ট্র উপদেষ্টা,Unknown,"আওয়ামী লীগকে নতুন মুখ নিয়ে দল গোছাতে বললেন স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন। স্বরাষ্ট্র মন্ত্রণালয় থেকে তাদের সাহায্য করা হবে বলেও জানিয়েছেন তিনি। সোমবার দুপুরে সচিবালয়ে সনাতন ধর্মাবলম্বী নেতাদের সঙ্গে বৈঠকের পর সাংবাদিকদের এ কথা জানান উপদেষ্টা। তিনি বলেন, ‘রাজনৈতিক দলগুলোর উদ্দেশ্যে বলছি আপনারা আপনাদের এলাকায় এগুলো (সংখ্যালঘুদের ওপর সহিংসতা) ঠিক করেন। আসনভিত্তিক যদি আমরা হিসাব নিতে থাকি... আপনারা ভালো করে জানেন আমি নতুন লোক না।  গত পাঁচ বছর আপনারা আমার সঙ্গে ছিলেন। আই উইল মেক ইউর দ্যাট কন্সটিটেন্সি...একেবারেই কোনো ইলেকশন যাতে না হয়। আমি এখনো ইনফ্লুয়েন্স রাখি ইলেকশন কমিশনে।’ সাখাওয়াত হোসেন বলেন, ‘দয়া করে আপনারা দেশকে অরাজকতার মধ্যে ঠেলবেন না, ইনক্লুডিং সদ্য বিদায় হওয়া পার্টি (আওয়ামী লীগ)। আপনারা পার্টি গোছান। আমরা স্বরাষ্ট্র মন্ত্রণালয় থেকে আপনাদের সাহায্য করব। আপনারা পার্টি গোছান উইথ নিউ ফেইস (নতুন মুখ নিয়ে), উইথ নিউ অঙ্গীকার এবং আশা করি উইথ থ্রু পলিটিক্যাল পার্টি অ্যাক্ট (রাজনৈতিক আইনের মধ্য দিয়ে)।"
2024/08/12,হাসিনার আশীর্বাদপুষ্ট ব্যক্তির সুবিধা নিয়ে নতুন বিতর্কে টিউলিপ,Unknown,"জুলাইয়ে যুক্তরাজ্যের নগরমন্ত্রী হওয়ার পর থেকে বিতর্ক পিছু ছাড়ছে না টিউলিপ সিদ্দিকীর। সম্প্রতি তার বিরুদ্ধে সম্পত্তিজনিত আয় নিয়ে তদন্ত শুরু হয়, এবার নতুন করে খবরের শিরোনাম হয়েছেন তিনি। শুক্রবার এক প্রতিবেদনে ব্রিটিশ সংবাদমাধ্যম ডেইলি মেইল জানিয়েছে, নিজের বাসা ভাড়া দিয়ে তার খালা শেখ হাসিনার বিশেষ বন্ধু আবদুল করিমের দুই মিলিয়ন পাউন্ড মূল্যের বিলাসবহুল বাসায় বর্তমানে অবস্থান করছেন টিউলিপ।  এই প্রপার্টি টিউলিপ সিদ্দিকীর নিজের কেনা ঘর হতে অল্প দূরে অবস্থিত। ডেইলি মেইলের প্রতিবেদনে জানা যায়, শেখ হাসিনা আবদুল করিম নামের এই ব্রিটিশ বাংলাদেশিকে বিশেষ মর্যাদায় সিআইপি উপাধি দিয়েছিলেন। শুধু তাই নয়, শাহজালাল ইসলামী ব্যাংকের ভাইস চেয়ারম্যান পদটিও পেতে সাহায্য করেছিলেন। অভিজ্ঞতা না থাকলেও হাসিনার পৃষ্ঠপোষকতায় করিম ব্যাংকটিতে এমন অবস্থান পান। আর খালা শেখ হাসিনার বিশেষ আশীর্বাদপুষ্ট এই ব্যক্তির নিকট থেকে অন্যায় সুবিধা আদায় করেছেন টিউলিপ।  ওই পাঁচ বেডের বিলাসবহুল বাসা ভাড়ার তথ্যও লুকিয়েছেন তিনি। ডেইলি মেইলের বারবার অনুরোধ সত্ত্বেও ব্যবসায়ী করিমকে কত ভাড়া দেওয়া হচ্ছে তা বলতে অস্বীকার করেছেন টিউলিপ।  ওই ব্যবসায়ী টিউলিপকে তার বাড়িতে বসবাসের অনুমতি দিয়ে লাভবান হয়েছেন কিনা সেই প্রশ্নও উঠেছে।  কারণ, গত দুই বছরে টিউলিপ তার পারিবারিক বাড়ি ভাড়া দিয়ে হাজার হাজার পাউন্ড আয় করেছেন। যুক্তরাজ্যের আইন অনুযায়ী যদি কোনো এমপি কম ভাড়া দিয়ে কোনো আবাসনে বসবাস করেন, তাহলে তা সরকারকে অবহিত করা বাধ্যতামূলক।  তা না হলে দেশটির আইনে এটি একটি বড় অন্যায় হিসেবে দেখা হয়। রিফর্ম দলের চেয়ারম্যান নাইজেল ফারাজ লেবার সরকারের মন্ত্রী টিউলিপ সিদ্দিকীর এই কার্যক্রমকে সন্দেহের চোখে দেখছেন। নাইজেল ফারাজ বলেন, সরকারের একজন মন্ত্রী যদি সঠিক তথ্য প্রদান না করেন এবং ভাড়া কম বা ভাড়া প্রদান না করে ঘরে অবস্থান করেন তাহলে সেটি বড় অন্যায়। আবদুল করিম নামের ব্যবসায়ী বন্ধুটি এর বিনিময়ে লেবার পার্টির মন্ত্রীর নিকট হতে অন্যায্য সুবিধা আদায় করার চেষ্টা করতে পারেন।  লেবার পার্টি এমন লোককে মন্ত্রী বানিয়েছে কারণ এই দল গোলমেলে কাজ করতে পছন্দ করে। আবদুল করিম বাংলাদেশ আওয়ামী লীগের যুক্তরাজ্য শাখার একজন সদস্য।  যুক্তরাজ্যে টিউলিপের নির্বাচনে তার খালার দল বাংলাদেশ আওয়ামী লীগের নেতাকর্মীদের কাজ করা নিয়ে আগে থেকেই বিতর্ক রয়েছে। গত সপ্তাহে সোমবার ব্যাপক গণবিক্ষোভের মুখে পতন হয়েছে আওয়ামী লীগ সরকারের। পদত্যাগী সাবেক প্রধানমন্ত্রী শেখ হাসিনা বর্তমানে ভারতে রয়েছেন। বিভিন্ন সূত্রের খবর, যুক্তরাজ্য এবং যুক্তরাষ্ট্রে রাজনৈতিক আশ্রয় চেয়েও ব্যর্থ হয়েছেন তিনি।"
2024/08/12,আন্দোলন নিয়ে বিতর্কিত বক্তব্যে পদ হারালেন জামায়াত নেতা,Unknown,"বিতর্কিত বক্তব্য দেওয়ায় চাঁদপুরের ফরিদগঞ্জ উপজেলার আমির মো. ইউনুছের সদস্যপদ বাতিল করেছে বাংলাদেশ জামায়াতে ইসলামী। রোববার (১১ আগস্ট) দলটির কেন্দ্রীয় প্রচার সম্পাদক মুজিবুল আলম স্বাক্ষরিত এক বিবৃতিতে তা নিশ্চিত করা হয়। ছাত্র-জনতার গণআন্দোলনের মুখে শেখ হাসিনা সরকারের পতনের পর নেতাকর্মীদের দায়িত্বশীল আচরণের নির্দেশ দিয়েছে বিএনপি-জামায়াতের শীর্ষ নেতৃত্ব।  দলীয় শৃঙ্খলাভঙ্গের জন্য এরইমধ্যে দেশের বিভিন্ন জায়গায় কয়েকজন নেতাকর্মীকে বহিষ্কার করেছে বিএনপি। এবার চাঁদপুর জেলা জামায়াতের এক নেতার সদস্যপদ বাতিল করেছে দলটি। বিবৃতিতে বলা হয়, চাঁদপুর জেলার ফরিদগঞ্জ উপজেলা জামায়াতের আমির মো. ইউনুছ সংগঠনের সিদ্ধান্তের বাইরে গিয়ে শৃঙ্খলাবিরোধী বক্তব্য দেওয়ায় তার সদস্যপদ বাতিল করেন বাংলাদেশ জামায়াতে ইসলামীর সেক্রেটারি জেনারেল ও সাবেক এমপি অধ্যাপক মিয়া গোলাম পরওয়ার। বিবৃতিতে গোলাম পরওয়ার বলেন, মো. ইউনুছ গত ৭ আগস্ট ইউনিয়ন জামায়াতের এক সম্মেলনে বৈষম্যবিরোধী ছাত্র আন্দোলনের বিষয়ে সংগঠনের সিদ্ধান্তের বাইরে গিয়ে শৃঙ্খলাবিরোধী বক্তব্য দেওয়ায় তার সদস্যপদ বাতিল করা হলো।
জানা গেছে, চাঁদপুরের ওই জামায়াত নেতা তার বক্তব্যে বলেছিলেন, ‘আন্দোলন করেছে শুধু জামায়াত-শিবির’।  এতে সামাজিকমাধ্যমে সমালোচনা তৈরি হয়।"
2024/08/12,প্রধান উপদেষ্টা ড. ইউনূসের সঙ্গে জামায়াতের বৈঠক বিকালে,Unknown,অন্তর্বর্তীকালীন সরকারের প্রধান উপদেষ্টা প্রফেসর ড. মুহাম্মদ ইউনূসের সঙ্গে বৈঠক করবেন জামায়াতে ইসলামীর শীর্ষ নেতারা। সোমবার বিকাল ৫টায় প্রধান উপদেষ্টার বাসভবন যমুনায় এই বৈঠক অনুষ্ঠিত হবে। ঢাকা মহানগর উত্তর জামায়াতের প্রচার-মিডিয়া সম্পাদক আতাউর রহমান সরকার এই তথ্য জানিয়েছেন। এছাড়া বিকাল ৪টায় প্রধান উপদেষ্টার সঙ্গে বৈঠক করবেন বিএনপির মহাসচিব মির্জা ফখরুল ইসলাম আলমগীসহ দলটির শীর্ষ পর্যায়ের নেতারা।
2024/08/12,১৫ আগস্ট শ্রদ্ধা জানাতে অনুমতি চেয়েছে আওয়ামী লীগ,Unknown,"আগামী ১৫ই আগস্ট বঙ্গবন্ধু শেখ মুজিবুর রহমানের প্রতিকৃতিতে শ্রদ্ধা জানাতে প্রস্তুতি নিচ্ছে আওয়ামী লীগ। এ জন্য নিরাপত্তা নিশ্চিত করতে নতুন অন্তর্বর্তীকালীন সরকারের কাছে অনুমতি চাওয়া হয়েছে বলে বিবিসি বাংলাকে জানিয়েছে আওয়ামী লীগের যুগ্ম সাধারণ সম্পাদক মাহবুব উল আলম হানিফ। গত ৫ আগস্ট পদত্যাগ করে শেখ হাসিনা দেশ ছাড়ার পর আত্নগোপনে চলে যায় আওয়ামী লীগের শীর্ষ নেতাসহ দলটির তৃণমূলের নেতাকর্মীদের অনেকে। এমন অবস্থায় ১৫ আগস্ট ঘিরে আওয়ামী লীগের পরিকল্পনা নিয়ে বিবিসি দলের শীর্ষ কয়েকজন নেতার সঙ্গে যোগাযোগের চেষ্টা করে। এই কর্মসূচিকে ঘিরে দলের নিরাপত্তা নিশ্চিত করতে নতুন সরকারের কাছে আবেদন করা হয়েছে বলে জানিয়েছেন আওয়ামী লীগের যুগ্ম সাধারণ সম্পাদক মাহবুব উল আলম হানিফ। হানিফ বিবিসি বাংলাকে বলেছেন, ওই এলাকার নিরাপত্তার জন্য দলের পক্ষ থেকে স্বরাষ্ট্র উপদেষ্টার কাছে চিঠি পাঠানো হয়েছে। আমরা আশা করি সেই অনুমতি দেওয়া হবে। এর আগে রোববার রাতে নিজের ভেরিফাইড ফেসবুক পেজে এক ভিডিও বার্তায় শেখ হাসিনার ছেলে সজীব ওয়াজেদ ১৫ আগস্ট শেখ মুজিবুর রহমানের মৃত্যুবার্ষিকীতে দলীয় নেতাকর্মীদের ধানমণ্ডি ৩২ নম্বরে ফুল দিয়ে শ্রদ্ধা জানানোর অনুরোধ জানান।"
2024/08/12,ফিল্ম ইন্ডাস্ট্রিতে দলীয়করণ নিয়ে মুখ খুললেন নায়ক উজ্জ্বল,Unknown,"দেশের ফিল্ম ইন্ডাস্ট্রিতে বিগত সরকারের আমলে একচ্ছত্র দলীয়করণ হয়েছে বলে দাবি করেছেন বাংলাদেশ জাতীয়তাবাদী দল বিএনপির কেন্দ্রীয় কমিটির সাংস্কৃতিক সম্পাদক আশরাফ উদ্দিন আহমেদ উজ্জ্বল। সাদাকালো যুগের সফল নায়কদের মধ্যে অন্যতম ভাবা হয় তাকে। কিন্তু বিএনপির রাজনীতির সঙ্গে জড়িত থাকায় গুরুত্বহীন হয়ে পড়েন তিনি। চলচ্চিত্র শিল্পের সুখকর সময় অতীত। অথচ মহান মুক্তিযুদ্ধে চলচ্চিত্র শিল্প উন্নয়ন করপোরেশনের ভূমিকা ছিল গর্বের। ১৯৭১ সালে মহান মুক্তিযুদ্ধের সময় জহির রায়হান নির্মাণ করেন তথ্যচিত্র ‘স্টপ জেনোসাইড’।মুক্তিযুদ্ধভিত্তিক চলচ্চিত্র থেকে শিশু-কিশোররাও জেনেছে স্বাধীনতা এবং মুক্তির ইতিহাস। কিন্তু সেই ঐতিহ্য এখন দেশের চলচ্চিত্র অঙ্গনে নেই বললেই চলে। ফিল্ম ইন্ডাস্ট্রিতে দলীয়করণ নিয়ে উজ্জ্বল বলেছেন, ‘যেভাবে রাষ্ট্রের সব জায়গায় ক্ষত-বিক্ষত করেছে গত সরকার, এফডিসিও তার বাইরে নয়। রাষ্ট্র যেভাবে ধ্বংস করেছে, দেশের শিল্প-সাহিত্যের সমস্ত প্রতিষ্ঠান দলীয়করণ করে ধ্বংস করেছে। এফডিসি এখন চারণভূমি। এফডিসির ফ্লোরগুলো ভেঙে ফেলা হয়েছে। অথচ ফ্লোরগুলো ঠিক রেখেই উন্নয়ন করা সম্ভব ছিল। প্রতিটি ফ্লোরে আমাদের অসংখ্য স্মৃতি জড়িয়ে আছে। ফিল্ম ইন্ডাস্ট্রিতে অনেক দলীয়করণ হয়েছে’। প্রতিবছর সরকারি অনুদানের জন্য ছবি জমা দিয়ে শুধুমাত্র লবিং, লিয়াজোঁ, স্বজনপ্রীতি, দলীয়প্রীতি না থাকায় সরকারি অনুদান থেকে বঞ্চিত হচ্ছেন অনেক মেধাবী চলচ্চিত্র নির্মাতা। উজ্জ্বলের দাবি, দলীয় বিবেচনায় অনুদানের টাকা পেয়েছে অনেকে। ‘অনুদান সব সময় যোগ্য লোক পায়নি। এখানেও দলীয়করণ হয়েছে। বিভিন্ন মন্ত্রণালয় থেকে সিনেমা করেছে। কেন? এতে করে জনগণের টাকা নষ্ট হয়েছে’। নন্দিত নির্মাতা সুভাষ দত্ত পরিচালিত ‘বিনিময়’ সিনেমায় উজ্জ্বল নামে অভিনয় করেন উজ্জ্বল। এর পরে ‘সমাধি’, ‘নালিশ’, ‘উসিলা’, ‘নসিব’, ‘অপরাধ’, ‘সমাধান’সহ অসংখ্য জনপ্রিয় সিনেমায় অভিনয় করেন তিনি। সর্বশেষ ২০১৫ সালে ‘রাজা বাবু’ সিনেমায় তাকে দেখা যায়।  ৫০ বছরের বেশি সময় ধরে চলচ্চিত্রে অভিনয় করেও কোনো সম্মাননা পাননি তিনি। ৭৮ বছর বয়সি উজ্জ্বল এ নিয়ে বলেন, ‘আমি যদি চাইতাম তাহলে বিএনপি সরকারের সময় বড় বড় পুরস্কার নিতে পারতাম। আমি সেটা করিনি। এটা আমার মধ্যে নেই। কিন্তু, গত সরকার তা করেনি। অনুদান, সেন্সরবোর্ড, জাতীয় চলচ্চিত্র পুরস্কার, একুশে পদক, স্বাধীনতা পুরস্কার সবখানে দলীয়করণ হয়েছে। অথচ জাতীয় চলচ্চিত্র পুরস্কার প্রবর্তন করেছেন শহীদ রাষ্ট্রপতি জিয়াউর রহমান’। ১৯৪৬ সালের ২৮ এপ্রিল সিরাজগঞ্জের শাহজাদপুরে জন্ম নেয়া উজ্জ্বল ১৯৭০ সালে ঢাকা বিশ্ববিদ্যালয় থেকে আন্তর্জাতিক সম্পর্ক বিভাগ থেকে এমএ পাশ করেন। বিশ্ববিদ্যালয়ে থাকাকালে মঞ্চ নাটক করতেন এবং ১৯৬৭–১৯৭০ সাল পর্যন্ত টেলিভিশনের নাটকেও অভিনয় করতেন।"
2024/08/12,‘আবু সাঈদ-মুগ্ধদের জীবনের বিনিময়ে আমরা নতুন বাংলাদেশ পেয়েছি’,Unknown,"বিএনপির কেন্দ্রীয় কমিটির সাংগঠনিক সম্পাদক শামা ওবায়েদ ইসলাম রিংকু বলেছেন, বৈষম্যবিরোধী ছাত্র জনতার আন্দোলনে মেধাবী ছাত্র আবু সাঈদ ও মুগ্ধরা জীবন দিয়ে আমাদের এনে দিয়েছে নতুন স্বাধীন বাংলাদেশ। এ অর্জন আমাদের রক্ষা করতে হবে। যদি বিএনপির নাম ভাঙিয়ে কেউ নৈরাজ্য সৃষ্টি করতে চায়, আমরা তাদেরও ছাড় দেব না। তিনি আরও বলেন, নতুন বাংলাদেশে কোনো সন্ত্রাসী দুর্নীতিবাজের ঠাঁই হবে না। এ দেশে আমরা কেউ সংখ্যালঘু না, আমরা সবাই বাংলাদেশের নাগরিক। এ দেশে হিন্দু, মুসলিম, বৌদ্ধ, খ্রিস্টান কোনো ভেদাভেদ থাকবে না। সোমবার বিকালে ফরিদপুরের নগরকান্দা উপজেলা সদরের শহিদ মুক্তিযোদ্ধা আক্রামুন্নেছা বালিকা উচ্চ বিদ্যালয় মাঠে শান্তি সমাবেশে প্রধান অতিথির বক্তব্যে তিনি এসব কথা বলেন। নগরকান্দা উপজেলা বিএনপির আয়োজনে এ শান্তি সমাবেশ অনুষ্ঠিত হয়। শামা ওবায়েদ বলেন, শেখ হাসিনার সরকার মুক্তিযুদ্ধের চেতনা বিক্রি করে দেশের মানুষের মধ্যে বিভেদ সৃষ্টি করেছে। আওয়ামী সরকার দুর্নীতি করে দেশকে ধ্বংস করে দিয়েছে। তাই তো ছাত্র-জনতার আন্দোলনের মুখে টিকতে না পেরে শেখ হাসিনা ও তার দলের নেতাকর্মী এবং এমপি-মন্ত্রীরা দেশ ছেড়ে পালিয়েছে। নগরকান্দা উপজেলা বিএনপির সিনিয়র সহ-সভাপতি হাবিবুর রহমান বাবুল তালুকদারের সভাপতিত্বে এবং নগরকান্দা উপজেলা বিএনপির সাংগঠনিক সম্পাদক শওকত আলী শরীফের সঞ্চালনায় শান্তি সমাবেশে আরও উপস্থিত ছিলেন- নগরকান্দা উপজেলা বিএনপির সাধারণ সম্পাদক সাইফুর রহমান মুকুল, বিএনপির কেন্দ্রীয় কমিটির সহ-সাংগঠনিক সম্পাদক সেলিমুজ্জামান সেলিম, ঢাকা মহানগর উত্তর যুবদলের সহ-সাংগঠনিক সম্পাদক আবুল হাসনাত টিটো, যুবদল কেন্দ্রীয় নেতা হাফিজুর রহমান শরীফ, উপজেলা বিএনপির সহ- সভাপতি মাহবুবুর রহমান মিঞা, আলিমুজ্জামান সেলু, আলমগীর হোসেন বকুল, সহ-সাধারণ সম্পাদক জাজরিস মাতুব্বর প্রমুখ।"
2024/08/12,জিপগাড়ি-গুলি ফেলে রেখে পালিয়ে গেলেন পুলিশ কর্মকর্তা,Unknown,"গাজীপুরে দুই শিক্ষার্থীকে চাপা দিয়ে ফাঁকা গুলি ছুড়ে জিপগাড়ি ফেলে রেখে পালিয়ে গেছেন পুলিশের এক কর্মকর্তা। সেনাবাহিনী ও বিজিবির সদস্যরা জিপগাড়িটি জব্দ করেছেন এবং গাড়িতে আট রাউন্ড গুলিসহ বিভিন্ন সরঞ্জাম উদ্ধার করেছেন। এ ঘটনায় দুই শিক্ষার্থীসহ তিনজন আহত হয়েছেন। পালিয়ে যাওয়া ওই পুলিশ কর্মকর্তা মো. সাইফুল ইসলাম কাউন্টার টেরোরিজম অ্যান্ড ট্রান্সন্যাশনাল ক্রাইমের একজন দায়িত্বপ্রাপ্ত কর্মকর্তা। তার গাড়ি থেকে ডিএমপির এয়ারপোর্টে জোনের সহকারী পুলিশ কর্মকর্তার একটি ভিজিটিং কার্ড পাওয়া গেছে। আহতরা হলেন- গাজীপুর রয়েল নার্সিং ইনস্টিটিউটের ছাত্র মাজেদুর রহমান রুদ্র (২৪), সীমান্ত (২২) ও মোটরসাইকেলচালক মোজাম্মেল হক (৪৫)। আহত শিক্ষার্থী মাজেদুর রহমান জানান, আমরা বেশ কিছু শিক্ষার্থী রোববার দিবাগত রাত ৩টার দিকে ঢাকা-ময়মনসিংহ মহাসড়কের চান্দনা চৌরাস্তা এলাকায় ট্রাফিকের দায়িত্ব পালন করছিলাম। দায়িত্ব পালনকালে একটি জিপগাড়ি সাইরেন বাজিয়ে যাওয়ার সময় তাকে আমরা গতিরোধ করে জিজ্ঞাসাবাদ করি। এ সময়ে তিনি (চালকের আসনে থাকা ব্যক্তি) নিজেকে এনটিভির সাংবাদিক পরিচয় দিয়ে এক শিক্ষার্থীর পায়ের উপর দিয়ে চাকা উঠিয়ে দ্রুত পালিয়ে যায়। এ সময় অন্য শিক্ষার্থীরা পাশের এক মোটরসাইকেল চালককে অনুরোধ করে ওই জিপগাড়ির পিছু নেয়। জিপগাড়িকে ধাওয়া করে গাজীপুর মহানগরীর তারগাছ এলাকায় ধরে ফেলে। ওই সময় জিপগাড়ির চালক আবারো মোটরসাইকেলটি ধাক্কা দিয়ে পালিয়ে যাওয়ার চেষ্টা করলে আশপাশের জনতা গাড়িটি আটক করেন। পরে শিক্ষার্থী ও স্থানীয়রা গাড়ি তল্লাশি শুরু করলে চালকের আসনে থাকা ব্যক্তি কয়েক রাউন্ড ফাঁকা গুলি করে দৌড়ে পালিয়ে যায়। এ সময় শিক্ষার্থীরা গাড়িটি তল্লাশি করে ডিএমপির উত্তরা বিভাগের এয়ারপোর্ট জোনের সহকারী পুলিশ কমিশনার মোহাম্মদ সাইফুল ইসলামের অনেক ভিজিটিং কার্ড পাওয়া যায়। এছাড়া ওই গাড়ি থেকে পিস্তলের ম্যাগাজিন, ৮ রাউন্ড  গুলি, এনটিভির একটি লোগো, সাইফুল ইসলামের এনআইডি কার্ড, পুলিশ পরিচয়পত্র, পুলিশ লোগো স্টিকার, পুলিশের ছাতা ও লাঠিসহ বিভিন্ন সরঞ্জাম উদ্ধার করা হয়। ডিএমপির এয়ারপোর্ট জোনের সহকারী পুলিশ কমিশনার ফখরুল হাসান বলেন, এয়ারপোর্ট জোনে সাইফুল ইসলাম নামে আমাদের কোনো কর্মকর্তা নেই। তিনি কেন বা কী কারণে তার কার্ডে এই নম্বর ব্যবহার করেছেন সেটা তার জানা নেই। গাজীপুর মেট্রোপলিটন পুলিশ কমিশনার মাহবুব আলম যুগান্তরকে বলেন, সাইফুল ইসলাম নামে একজন পুলিশ কর্মকর্তা ময়মনসিংহ থেকে কর্মস্থলে যোগ দেওয়ার জন্য ঢাকায় যাচ্ছিলেন। তিনি বর্তমানে কাউন্টার টেরোরিজম ইউনিটের দায়িত্বে আছেন। ওই কর্মকর্তার সঙ্গে ঘটনা সম্পর্কে কথা হয়েছে। ওই পুলিশ কর্মকর্তা কর্মস্থলে যাওয়ার সময় ঢাকা-ময়মনসিংহ মহাসড়কের চান্দনা চৌরাস্তা এলাকায় কয়েকজন যুবক তার গাড়ি গতিরোধ করেন। ওই যুবকরা তার গাড়ি তল্লাশি করতে চাইলে তিনি গাড়ি থেকে নেমে দেখেন কয়েকজন যুবকের মধ্যে একজনের হাতে ধারালো অস্ত্র চাপাতি রয়েছে। এ সময় তিনি ধারণা করেন শিক্ষার্থীদের পরিচয় দিয়ে হয়তো ডাকাতি করছে। পরে ওই পুলিশ কর্মকর্তা ভয় পেয়ে তার গাড়ি নিয়ে দ্রুত চলে যান। এ সময়ে তারা একটি মোটরসাইকেল নিয়ে তারগাছ এলাকায় ফের পুলিশের গাড়িটি ব্যারিকেড দেয়। এতে তিনি ভয় পেয়ে তার ব্যক্তিগত পিস্তল দিয়ে এক রাউন্ড ফাঁকা গুলি করে গাড়ি ফেলে রেখেই দৌড়ে পাশের এক বাড়িতে গিয়ে আশ্রয় নেন। ভোরে তিনি ফোন করে আমাদের ঘটনার বিস্তারিত জানান। তিনি আরও জানান, শুনেছি এ ঘটনায় কয়েকজন আহত হয়েছেন। তারা হাসপাতালে ভর্তি আছেন। আমরা যাচাই-বাছাই করে দেখছি তারা শিক্ষার্থী ছিল কিনা। ঘটনার তদন্ত করে আইনগত ব্যবস্থা নেওয়া হবে।"
2024/08/12,ঘুমন্ত স্বামীকে কুপিয়ে হত্যা,Unknown,"সাতক্ষীরার শ্যামনগরে স্ত্রী খাদিজা খাতুনের হাতে স্বামী হোসাইন মালিকে কুপিয়ে হত্যার অভিযোগ উঠেছে। রোববার ভোররাতে উপজেলার বুড়িগোয়ালিনী ইউনিয়নের খোসালখালী গ্রামে এ ঘটনা ঘটে। পরে খাদিজা খাতুনকে আটক করে খুলনার হরিণটানা থানায় সোপর্দ করা হয়। নিহত হোসাইন মালি (৩০) খোসালখালী গ্রামের আব্দুল হামিদ মালির ছেলে। তিনি পেশায় রিকশাচালক ছিলেন। তাদের একটি ছেলে সন্তান রয়েছে। নিহতের পিতা আব্দুল হামিদ জানান, অভাব-অনটনের কারণে খাদিজার সঙ্গে হোসাইন মালির ঝগড়াঝাঁটি লেগেই থাকত। সোমবার রাতে হোসাইন মালি রাতের খাবার খেয়ে তার সন্তান ও স্ত্রীকে নিয়ে ঘুমাতে যায়। রাতের কোনো এক সময় ঘুমন্ত অবস্থায় ধারালো অস্ত্র দিয়ে খাদিজা তার স্বামী হোসাইনকে কুপিয়ে হত্যা করে। এরপর ভোরে খাদিজা স্থানীয় মুন্সীগঞ্জ বাসস্ট্যান্ড হতে বিআরটিসি বাসযোগে খুলনায় চলে যায়। তার কথাবার্তা ও আচরণ স্বাভাবিক মনে না হওয়ায় খুলনায় পৌঁছার পর বাসের সুপারভাইজার তাকে বৈষম্যবিরোধী ছাত্র সমাজের কাছে হস্তান্তর করে। ছাত্র সমাজের কাছে খাদিজা তার স্বামী হত্যার কথা স্বীকার করে। এরপর তারা তাকে খুলনা হরিণটানা থানায় সোপর্দ করেন। শ্যামনগর উপজেলা নির্বাহী কর্মকর্তা (ইউএনও) সনজিত দাশ জানান, শ্যামনগর থানার কার্যক্রম চালু না থাকায় একজন উপ-পরিদর্শকের সহায়তায় ঘটনাস্থল থেকে লাশ উদ্ধার করে সাতক্ষীরা সদর হাসপাতাল মর্গে প্রেরণ করা হয়েছে।"
2024/08/12,খুলনায় কোনো মন্দিরে হামলা হয়নি,Unknown,"বাংলাদেশ হিন্দু বৌদ্ধ খ্রিস্টান কল্যাণ ফ্রন্ট খুলনা মহানগর ও জেলার নেতারা বলেছেন, খুলনায় কোনো মন্দিরে হামলার একটি ঘটনাও ঘটেনি। বেশ কিছু হামলা, ভাঙচুর, লুটপাট ও ঘের দখলের ঘটনায় হিন্দু সম্প্রদায়ের কিছু মানুষ ক্ষতিগ্রস্ত হয়েছে। সেসব হামলা হিন্দু সম্প্রদায়ের মানুষ হওয়ার কারণে হয়নি। প্রতিটি ঘটনাই রাজনৈতিক। হিন্দু আওয়ামী লীগ নেতারা শেখ হাসিনা সরকারের শাসনামলে যে অন্যায়, অত্যাচার ও জুলুম নির্যাতন করেছিল; তারই প্রতিশোধ হিসেবে বিক্ষুব্ধ জনতা এসব হামলা করেছে। একটি বিশেষ মহল হিন্দুদের রাজপথে নামিয়ে নিজেদের সংকট পার হতে চেষ্টা করছে। সোমবার দুপুরে খুলনার একটি অভিজাত হোটেলে প্রেস ব্রিফিংয়ে এসব কথা বলেন নেতারা। ফ্রন্টের খুলনা জেলার আহবায়ক ডা. প্রদীপ দেবনাথের সভাপতিত্বে প্রেস ব্রিফিংয়ে লিখিত বক্তব্য পাঠ করেন ফ্রন্টের মহানগর শাখার সদস্য সচিব প্রকৌশলী সত্যানন্দ দত্ত। এ সময়ে বৈষম্যবিরোধী ছাত্র আন্দোলনের অন্যতম দুই সমন্বয়ক জয় বৈদ্য ও প্রিয়াঙ্কা দেবনাথ সাংবাদিকদের প্রশ্নের জবাব দেন। উপস্থিত ছিলেন- ফ্রন্টের নেতা ব্রজেন ঢালী, সুজানা জলি, তপন কুমার ঘোষ, উজ্জ্বল কুমার সাহা, সুজিত কুমার মণ্ডল, উজ্জ্বল দাস, ইঞ্জিনিয়ার মানষ মণ্ডল, রমেন রায়, অমিত মল্লিক, সত্যেন্দ্রনাথ বিশ্বাস, তপন কুমার মণ্ডল, দেবদাস বিশ্বাস, চন্দ্রজিৎ বৈরাগী, নিলোৎপল নিলয়, রাজু কুমার দাস, গৌড় বিশ্বাস, কৃষ্ণ বিশ্বাস, দীপ নারায়ণ, বিশ্বজিৎ গোলদার ও রতন মল্লিক প্রমুখ।"
2024/08/12,জনগণকে সেবা দিতে শুরু করেছে পুলিশ: জিএমপি কমিশনার,Unknown,"গাজীপুর মেট্রোপলিটন পুলিশ মহানগরীর আটটি থানায় জনগণকে সেবা দিতে শুরু করেছে। ইতোমধ্যে প্রায় সব পুলিশ সদস্য কাজে যোগ দেওয়ায় পুলিশের মনোবল ফিরে এসেছ। জিএমপি পুলিশ কমিশনার মাহবুব আলম সোমবার সকাল থেকে দুপুর পর্যন্ত গাজীপুর মেট্রোপলিটন পুলিশের আটটি থানা এবং সড়কে ট্রাফিক ব্যবস্থাপনা পরিদর্শন শেষে সাংবাদিকদের এসব কথা বলেন। তিনি পুলিশ সদস্যদের সততার সঙ্গে জনগণকে সেবা দেওয়ার আহবান জানান। এছাড়া সড়কে যানবাহনের শৃঙ্খলা আনয়নের জন্য ট্রাফিক বিভাগকে নির্দেশনা প্রদান করেন। পুলিশ কমিশনার সাংবাদিকদের প্রশ্নের জবাবে বলেন, গাজীপুর মহানগরীর থানাগুলোতে কার্যক্রম এবং মহাসড়কে ট্রাফিক ব্যবস্থাপনা পুরোপুরি স্বাভাবিক হতে আরও দুই-একদিন লাগতে পারে। তবে পুলিশ সব ধরনের সেবা দিতে শুরু করেছে। সোমবার দিনের বেলায় পুলিশ পেট্রোল ডিউটি পালন করেছে; বুধবার থেকে রাতেও পেট্রোল ডিউটি শুরু হবে। জিএমপি পুলিশ কমিশনার মাহবুব আলম বলেন, পুলিশের মনোবল ফিরে এসেছে। জিএমপির যে থানা ও পুলিশ বক্সগুলো ক্ষতিগ্রস্ত হয়েছিল সেগুলো মেরামত করা হচ্ছে। এগুলো মেরামত করতে কয়েক দিন সময় লাগবে। তবে কার্যক্রম অব্যাহত থাকবে। রাস্তায় যানবাহন শৃঙ্খলায় সাধারণ শিক্ষার্থীরা যে দায়িত্ব পালন করছে তারা কত দিন এ দায়িত্ব পালন করবে তার সিদ্ধান্ত এখনো আসেনি। পুলিশ হেড কোয়ার্টিার বা মন্ত্রণালয় থেকে সিদ্ধান্ত এলে শিক্ষার্থীদের সঙ্গে সমন্বয় করে কার্যক্রম পরিচালনা করা হবে। তিনি জানান, গাজীপুর মেট্রোপলিটন পুলিশের সব সদস্য কাজে যোগ দিয়েছে। তবে যারা ছুটিতে আছেন বা কারো পিতা-মাতা বা স্বজন মারা গেছে অথবা অসুস্থ আছেন তারা বাড়িতে অবস্থান করছেন, দুই-একদিনের মধ্য তারাও কাজে যোগ দেবেন। এ সময় তার সঙ্গে অতিরিক্ত পুলিশ কমিশনার আহমার উজ্জামান, উপ-পুলিশ কমিশনার আবু তোরাব মো. শামসুর রহমান, ইলতুৎমিশ, মো. ইব্রাহিম, আলমগীর হোসেনসহ ঊর্ধ্বতন পুলিশ কমিশনাররা উপস্থিত ছিলেন। পুলিশ কমিশনার টঙ্গী, বোর্ড বাজার ও কোনাবাড়ি এলাকায় ঢাকা-ময়মনসিংহ ও ঢাকা-টাঙ্গাইল মহাসড়কে যানবাহন শৃঙ্খলার জন্য যেসব শিক্ষার্থী কাজ করছে তাদের খোঁজখবর নেন এবং তাদের সঙ্গে কথা বলে শিক্ষার্থীদের কাজের প্রশংসা করেন।"
2024/08/12,টঙ্গীতে অস্ত্র উদ্ধার করে দিল ছাত্ররা,Unknown,"গাজীপুরের টঙ্গীতে একটি আগ্নেয়াস্ত্র (শটগান) উদ্ধার করেছে বৈষম্যবিরোধী আন্দোলনে যোগ দেওয়া চারজন ছাত্র। সোমবার দুপুরে টঙ্গী পূর্ব থানা পুলিশের কাছে আগ্নেয়াস্ত্রটি জমা দেন তারা। এর আগে গত রোববার সন্ধ্যায় টঙ্গী রেলব্রিজ এলাকা থেকে কয়েকজন মাদকাসেবীর কাছ থেকে আগ্নেয়াস্ত্রটি উদ্ধার করা হয়। চারজন শিক্ষার্থী হলেন- আমজাদ হোসেন (২৮), আশফাক ইসলাম অন্তর (১৮), জুনায়েদ খান রাজি (১৮) ও শাকিল আহমেদ (২৮)। বৈষম্যবিরোধী ছাত্র আন্দোলনে যোগ দেওয়া ছাত্র আমজাদ হোসেন বলেন, বৈষম্যবিরোধী আন্দোলন ঘিরে উদ্ভূত পরিস্থিতির মধ্যে সরকার পতনের পর বিক্ষোভকারীরা থানায় হামলা করে ওই অস্ত্রটি ছিনিয়ে নিয়েছিল। রোববার অস্ত্রটি উদ্ধার করে সোমবার দুপুরে থানায় জমা দিয়েছি। আমাদের ধারণা অস্ত্রটি উত্তরা পূর্ব থানা পুলিশের। উদ্ধার হওয়া অস্ত্রটি শটগান। আমরা কোনো গুলি উদ্ধার করতে পারিনি। টঙ্গী পূর্ব থানার ওসি মো. মুস্তাফিজুর রহমান বলেন, ছাত্ররা একটি শটগান উদ্ধার করে জমা দিয়েছে। উদ্ধার হওয়া অস্ত্রটি পুলিশের বলে ধারণা করা হচ্ছে। এটি আমাদের থানার অস্ত্র নয়।"
2024/08/12,‘ঘুস চাইলেই ঘুসি’,Unknown,"যেকোনো বিপ্লবে ও আন্দোলনে দেয়ালচিত্র একটি গুরুত্বপূর্ণ অংশ হয়েছে যুগে যুগে। আন্দোলন চলাকালে দাবি, অর্জন কিংবা হারানো যা কিছু তা দেয়ালে দেয়ালে সাক্ষী হয়ে ওঠে। জার্মান প্রাচীর, মিসর বিপ্লব থেকে শুরু করে অ্যানার্কিস্ট আন্দোলনে সবসময় দেয়াল প্রতিবাদ চিত্র, ক্যালিগ্রাফি ইতিহাসের সাক্ষ্য দিয়ে এসেছে। এবার ঢাকায় বৈষম্যবিরোধী ছাত্র আন্দোলনে হবিগঞ্জের বাহুবলের দেয়াল সেই সাক্ষ্য দিচ্ছে। বাহুবল উপজেলার বিভিন্ন এলাকায় কোটা সংস্কার আন্দোলন চলাকালীন বিভিন্ন সড়কসহ দেয়ালে দেয়ালে প্রতিবাদী স্লোগান, দাবি ও প্রতিরোধের বাণী লিখেছিলেন স্কুল-কলেজ ও বিশ্ববিদ্যালয়ের শিক্ষার্থীরা। সেখানে ক্ষোভ রাগ থেকে কিছু গালাগালও ছিল। ৫ আগস্ট চূড়ান্ত বিজয় অর্জনের পর শিক্ষার্থীরা বিভিন্ন এলাকা পরিষ্কার করার কাজে নামে ৭ আগস্ট থেকেই। দুর্বৃত্তদের চালানো ভাঙচুরের জায়গা পরিষ্কার করার পাশাপাশি দেয়াল লিখন ও মোছার কার্যক্রম যেমন চালাচ্ছেন, তেমনই নতুন করে আর্টওয়ার্ক করছেন। সোমবার বিকালে সরেজমিন দেখা যায়, শিক্ষার্থীরা উপজেলার মিরপুর, বাহুবল, পুটিজুরী, ডুবাঐ বাজার, দিগম্বর বাজার, আলিফ সোবহান সরকারি কলেজ, বাহুবল কলেজ এলাকা পরিষ্কার করার কাজ শেষ করে আঁকাআঁকি চলছে। দেয়ালে তারা লিখছেন- ঘুস চাইলেই ঘুসি, আবরার থেকে আবু সাঈদ তৈরি হচ্ছে লাখো শহিদ, এভরি জেনারেশন নিডস এ রিভোলেশনসহ বিভিন্ন ধরনের স্লোগান। শহরটা পরিচ্ছন্ন থাকলে আমাদের নিজেদেরই লাভ উল্লেখ করে সদ্য বিশ্ববিদ্যালয়ে যুক্ত হওয়া এক শিক্ষার্থী বলেন, এই দেশটাকে ভালোবাসি আমরা। এখানে এমনকিছু দেখতে চাই না, যার কারণে বিশ্ববাসীর সামনে আমাদের মানহীনতার পরিচয় বড় হয়ে দাঁড়াবে। এই যে আমরা সব শিক্ষার্থী এক হয়ে শহরটাকে গুছানোর কাজ করছি, সেটা নিজেদের জন্যই করা। এই দেয়ালগুলো এভাবেই থাকবে বিশ্বাস করেন তারা। বাহুবল বাজার এলাকায় এক শিক্ষার্থী বলেন, দেশটাকে ভালো করে রাখব এটা আমাদের প্রতিজ্ঞা। এসব দেয়ালে আর আগের মতো অমুক ভাই, তমুক ভাই লেখার সুযোগ নাই। এই শিল্পকর্মের গুরুত্বের বিষয়ে জানতে চাইলে চিত্রশিল্পী মিজান বলেন, পৃথিবীতে ইতিহাস হয় অনেক। তারুণ্যের জেগে ওঠার ইতিহাস শুধু ইতিহাস হয়ে থাকে না, মানবতার সর্বকালের ইতিহাসে এর স্থান হয়, অন্যায়ের বিরুদ্ধে দুর্দমনীয় প্রতিবাদের সাহস আর প্রেরণা হিসেবে। তিনি বলেন, বাংলাদেশে সাম্প্রতিক ঘটে যাওয়া ছাত্র আন্দোলন, আমাদের মিইয়ে যাওয়া, অনাকাঙ্ক্ষিত স্থিতি আর স্থবিরতাকে শুধু প্রশ্নবিদ্ধ নয়, চোখে আঙুল দিয়ে সত্যের মুখোমুখি করে, বিজয়ের পথে ধাবিত করেছে। বিপ্লব সব সময়েই আসে জনরোষের প্রবল উত্তাপের মধ্যে দিয়ে। তিনি আরও বলেন, সাম্প্রতিক আন্দোলনে আমরা এই উত্তাপের প্রতিফলন দেখেছি, দেশের বিভিন্ন দেয়ালে গ্রাফিতি অঙ্কনের মধ্যে দিয়ে। আমি মনে করি, অনাকাঙ্ক্ষিত, আমাদের দেশীয় সংস্কৃতির সঙ্গে সাংঘর্ষিক নয়, এমন কিছু গ্রাফিতি সংরক্ষণ জরুরি। কারণ এ দেয়াল চিত্র বা গ্রাফিতিগুলো কিন্তু আমাদের জেগে ওঠার ইতিহাসকেই মনে করিয়ে দেবে অনন্তকাল। শিল্পের বিচারেও  এগুলো সংরক্ষণ জরুরি। কারণ বিপ্লবের এই উত্তাল দিনের কংক্রিটের দেয়ালের গায়ে তুলির আঁচড় বাংলাদেশের শিল্পের ইতিহাসেও গুরুত্ব বহন করবে। যেভাবে আমাদের ইতিহাসের অন্যান্য আন্দোলনের সময়কালীন শিল্পকর্মগুলো আমাদের আজও প্রেরণা জোগায়, স্বপ্ন দেখায়।"
2024/08/12,খুলনায় কোকো হত্যার বিচারের দাবি বিএনপির,Unknown,"ওয়ান-ইলেভেনের সরকার ও স্বৈরাচার শেখ হাসিনা জিয়া পরিবারকে ধ্বংসের জন্য নানা ষড়যন্ত্রের অংশ হিসেবে আরাফাত রহমান কোকোকে কৌশলে হত্যা করেছে উল্লেখ করে খুলনা মহানগর বিএনপির আহবায়ক অ্যাডভোকেট শফিকুল আলম মনা বলেছেন, কোকো কোনো রাজনীতিবিদ ছিলেন না। তিনি একজন ক্রীড়া সংগঠক ছিলেন। অতি অল্পসময়ের মধ্যে ক্রীড়াঙ্গনে বিভিন্ন কাজের মাধ্যমে তিনি নিজেকে স্মরণীয় করে রেখেছেন। আমাদের দুর্ভাগ্য এই অত্যন্ত মেধাবী ক্রীড়া সংগঠককে মঈন উদ্দিন-ফখরুদ্দিন সরকার নির্মমভাবে, অন্যায়ভাবে নির্যাতন করায় অসুস্থ হয়ে পড়েন। সেই অসুস্থ অবস্থায় মৃত্যুবরণ করেন। সোমবার বিকাল ৪টায় কেডি ঘোষ রোডের বিএনপি কার্যালয়ে বিএনপি চেয়ারপারসন বেগম খালেদা জিয়া ও শহিদ প্রেসিডেন্ট জিয়াউর রহমানের কনিষ্ঠ পুত্র আরাফাত রহমান কোকোর ৫৫তম জন্মবার্ষিকী উপলক্ষে খুলনা মহানগর ও জেলা বিএনপির উদ্যোগে আলোচনা সভা ও দোয়া মাহফিলে সভাপতির বক্তব্যে তিনি এসব কথা বলেন। তিনি আরও বলেন, গোটা জাতি বিগম ১৬ বছর শ্বাসরুদ্ধকর পরিস্থিতিতে ছিল। দেশের মানুষের ভোটাধিকার ও বাক-স্বাধীনতা হরণ করা হয়েছিল। ছাত্র-জনতার গণঅভ্যুত্থানের মাধ্যমে স্বৈরাচার হাসিনা সরকারের বিদায় হয়েছে। কোকো হত্যার বিচার বাংলার মাটিতেই হবে। মহানগর বিএনপির সদস্য সচিব শফিকুল আলম তুহিনের পরিচালনায় আলোচনা সভায় বক্তব্য রাখেন ও উপস্থিত ছিলেন- জেলা বিএনপির আহবায়ক আমীর এজাজ খান, জেলা সদস্য সচিব মনিরুল হাসান বাপ্পী, সমআ রহমান, বেগম রেহেনা ঈসা, কাজী মাহমুদ আলী, আবুল কালাম জিয়া, মোল্লা মোশাররফ হোসেন মফিজ, বদরুল আনাম খান, চৌধুরী শফিকুল ইসলাম হোসেন, আশরাফুল আলম খান নান্নু, মাসুদ পারভেজ বাবু, শেখ সাদি প্রমুখ। আলোচনা শেষে শহীদ প্রেসিডেন্ট জিয়াউর রহমান, আরাফাত রহমান কোকোসহ বৈষম্যবিরোধী ছাত্র আন্দোলনে সব শহিদদের আত্মার মাগফিরাত কামনা ও অসুস্থ বেগম খালেদা জিয়ার সুস্থতা ও দীর্ঘায়ু কামনায় বিশেষ দোয়া মাহফিল অনুষ্ঠিত হয়।"
2024/08/12,পদত্যাগ করলেন ডুয়েটের ভিসি,Unknown,"গাজীপুরের ঢাকা প্রকৌশল ও প্রযুক্তি বিশ্ববিদ্যালয়ের ভিসি অধ্যাপক ড. মো. হাবিবুর রহমান পদত্যাগ করেছেন। সোমবার মহামান্য রাষ্ট্রপতি ও বিশ্ববিদ্যালয়ের চ্যান্সেলর বরাবর তিনি এ পদত্যাগপত্র পাঠান। পদত্যাগের কারণ হিসেবে তিনি ব্যক্তিগত কারণ উল্লেখ করেন। পদত্যাগ পত্রে তিনি বলেন, ২০২০ সালের ১৮ নভেম্বর হতে তিনি ঢাকা ইউনিভার্সিটি অব ইঞ্জিনিয়ারিং অ্যান্ড টেকনোলজি, গাজীপুরের উপাচার্য হিসেবে দায়িত্ব পালন করে আসছেন। ব্যক্তিগত কারণে ঢাকা ইউনিভার্সিটি অব ইঞ্জিনিয়ারিং অ্যান্ড টেকনোলজি, গাজীপুরের উপাচার্য পদ হতে পদত্যাগ করতে চাই। ১১ আগস্ট পূর্বাহ্ণে তাকে উপাচার্য পদ থেকে অব্যাহতি দানের জন্য অনুরোধ করেন।"
2024/08/12,‘শত বিলিয়ন ডলার ঋণের বোঝা নিয়ে ক্রান্তিকাল অতিক্রম করছে দেশ’,Unknown,"লিবারেল ডেমোক্রেটিক পার্টির (এলডিপি) মহাসচিব ও সাবেক প্রতিমন্ত্রী ড. রেদোয়ান আহমদ বলেছেন, শত বিলিয়ন ডলার ঋণের বোঝা মাথায় নিয়ে ক্রান্তিকাল অতিক্রম করছে দেশ। এই ১০০ বিলিয়ন ডলার ঋণের মধ্যে ৯৪ বিলিয়ন ডলার শেখ হাসিনার চাটুকাররা বিভিন্ন দেশে পাচার করেছে। বাংলাদেশের ৯টি প্রাইভেট ব্যাংক ছাড়া বাকি ব্যাংকগুলা এখন রুগ্ন ব্যাংকে পরিণত হয়েছে। রোববার রাতে সামাজিক যোগাযোগমাধ্যম ফেসবুকে তার নিজস্ব পেজে জাতির উদ্দেশ্যে ১০ মিনিট ২৬ সেকেন্ডের দেওয়া বক্তব্যে তিনি এসব কথা বলেন। বর্তমানে ড. রেদোয়ান দেশের বাইরে অবস্থান করছেন। তিনি অভিযোগ করেন, ফ্যাসিস্ট হাসিনার অবৈধ দালালরা আঙুল ফুলে কলা গাছ হয়েছে। স্বর্ণ পাচার থেকে শুরু করে ব্যবসা করে তারা হাজার হাজার কোটি টাকার মালিক হয়েছে। পাশাপাশি বিরোধী দলের রাজনৈতিক নেতারা ব্যাংকিং সেবা না পাওয়ার কারণে নিঃস্ব হয়ে গেছে। এই অবৈধ চাটুকারদের আইনের আওতায় এনে বিচার করার জন্য অন্তর্বর্তীকালীন সরকারের কাছে আহ্বান জানান তিনি। বিদ্যুৎ খাতের অনিয়ম তুলে ধরে সাবেক এই প্রতিমন্ত্রী বলেন, কুইক রেন্টাল বিদ্যুৎ চালু করার নামে ৮৪ জন দোসরকে সুযোগ দিয়েছে হাসিনা। তার সময়ে ক্যাপাসিটি চার্জ হিসেবে তারা ব্যাংক থেকে ১ লাখ ৪ হাজার কোটি টাকা নিয়েছে। পাশাপাশি তার ভারতীয় দোসর আদানি গ্রুপকে ১ লাখ ২৬ হাজার কোটি টাকা ক্যাপাসিটি চার্জ প্রদান করেছে আর এ কাজ করে বাংলাদেশকে দেউলিয়াত্বের দিকে ঢেলে দিয়েছে হাসিনা। এছাড়াও শেখ হাসিনা সাড়ে ১১ বিলিয়ন ডলার রাশিয়া থেকে ঋণ করে রূপপুর পারমাণবিক কেন্দ্র বাস্তবায়ন করেছেন। রাশিয়ার কাছ থেকে সমপরিমাণ টাকা নিয়ে ভারত তিনটি পরমাণু কেন্দ্র স্থাপন করেছে। দুর্নীতিগ্রস্ত হাসিনা নিজে ও তার দোসরদের আর্থিক সুবিধা দিতে গিয়ে জাতির ঘাড়ে মাথাপিছু ১ লাখ ৫০ হাজার টাকা ঋণের বোঝা চাপিয়ে গেছে। নিরপেক্ষ তদন্তের মাধ্যমে শেখ হাসিনার সুবিধাভোগীদের চিহ্নিত করে শাস্তির আওতায় আনা এবং অসাধুভাবে উপার্জিত সমস্ত টাকা বাজেয়াপ্ত করে রাষ্ট্রীয় কোষাগারে জমা করার জন্য অন্তর্বর্তীকালীন সরকারের কাছে আহবান জানান রেদোয়ান। তিনি আরও বলেন, বৈষম্যবিরোধী ছাত্র আন্দোলনের সমন্বয়ক আসিফ ও নাহিদের বয়স ও শিক্ষা নিয়ে অনেকেই সমালোচনা করেছেন। আপনাদের জানিয়ে রাখি যুক্তরাজ্যের প্রেসিডেন্ট উইলিয়াম পিক ২৪ বছর বয়সে প্রেসিডেন্ট নির্বাচিত হয়েছিলেন এবং আমিও ২৫ বছর বয়সে জাতীয় সংসদের কনিষ্ঠতম সদস্য হিসেবে নির্বাচিত হয়েছিলাম। নাহিদ ও আসিফের উপদেষ্টা নিযুক্ত হওয়ার সমালোচনা না করে তাদের যোগ্যতা ও জাতির জন্য তাদের অবদানের কথা ভেবে প্রশংসা করুন, উৎসাহিত করুন এবং তাদের সুন্দরভাবে দেশ পরিচালনায় সাহায্য করুন।"
2024/08/12,ডুয়েট ছাত্রলীগ নেতাদের হল থেকে বিপুল পরিমাণ অস্ত্র-মদ উদ্ধার,Unknown,"গাজীপুরে ঢাকা প্রকৌশল ও প্রযুক্তি বিশ্ববিদ্যালয়ের (ডুয়েট) বিশ্ববিদ্যালয়ের ছাত্রলীগ নেতাদের বিভিন্ন হল থেকে বিপুল পরিমাণ দেশীয় অস্ত্র ও বিদেশি মদ উদ্ধার করেছেন আন্দোলনরত শিক্ষার্থীরা। উদ্ধারকৃত দেশীয় অস্ত্রের মধ্যে ১২টি রাম-দা, একটি ডেগার, বেজবল ব্যাট, প্রায় ১০০টি স্টেইনলেস স্টিলের পাইপ। রোববার সন্ধ্যায় ও সোমবার সকালে ছাত্রলীগ নেতাদের তালাবদ্ধ পরিত্যক্ত হল থেকে ডুয়েটের শিক্ষার্থীরা এসব অবৈধ দেশীয় অস্ত্র ও বিদেশি মদ উদ্ধার করে শহীদ তাজউদ্দীন আহমেদ হল এবং কাজী নজরুল ইসলাম হলের প্রভোস্টের কাছে হস্তান্তর করেন। সাধারণ শিক্ষার্থীরা জানান, ইতোপূর্বে ছাত্রলীগের সন্ত্রাসীরা তুচ্ছ ঘটনায় সাধারণ শিক্ষার্থীদের ওপর এসব অস্ত্র দিয়ে অত্যাচার করত। ডুয়েট জার্নালিস্ট অ্যাসোসিয়েশনের সদস্য আসিফ ইকবাল জানান, রোববার সন্ধ্যায় ডুয়েটের সাধারণ শিক্ষার্থীরা ডুয়েট ছাত্রলীগের পলাতক সভাপতি মিজানুর রহমান মিঠুন, সাধারণ সম্পাদক মাহমুদ হাসান মান্নাসহ শহীদ তাজউদ্দীন আহমেদ হলের ৪০৬, ৮০৪, ৭০২নং কক্ষ ও সোমবার কাজী নজরুল ইসলাম হল (এক্সটেনশন) এর ২০৫, ২০৭, ৩০২, ৩০৮ এবং ৫০৭নং কক্ষে তালা ভেঙে প্রবেশ করে বিপুল পরিমাণ দেশীয় অস্ত্র বিদেশি মদ এবং কনডমের প্যাকেট উদ্ধার করে।"
2024/08/12,জাদুকাটা নদীতে চাঁদাবাজি ও সেতু রক্ষার দাবিতে ছাত্র-জনতার সমাবেশ,Unknown,"খনিজ বালি পাথরসমৃদ্ধ সীমান্ত নদী জাদুকাটায় বালি মহালের নামে পরিবেশ ধ্বংসী ড্রেজার মেশিনে বালি পাথর উত্তোলন বন্ধকরণ রয়্যালিটি, নৌকাঘাটের নামে বেপরোয়া চাঁদাবাজি বন্ধ ও সেতু রক্ষার দাবিতে ছাত্র-জনতার সমাবেশ অনুষ্ঠিত হয়েছে। সোমবার বিকালে সুনামগঞ্জের তাহিরপুরের তাহিরপুর-সুনামগঞ্জ সড়কের আনোয়ারপুর বাজারে এ সমাবেশ অনুষ্ঠিত হয়েছে। বৈষম্যবিরোধী ছাত্র আন্দোলন তাহিরপুর উপজেলার শাখার আয়োজনে খনিজ বালি পাথরসমৃদ্ধ সীমান্ত নদী জাদুকাটায় বালি মহালের নামে পরিবেশ ধ্বংসী ড্রেজার মেশিনে বালি পাথর উত্তোলন বন্ধকরণ, নদীর তীর কাটা বন্ধকরণ, শর্তের ব্যত্যয় ঘটিয়ে খনিজ বালি পাথর উত্তোলনের দায়ে বালু মহালের ইজারা বাতিল,অতিরিক্ত হারে রয়্যালিটি, নৌকাঘাটের নামে ঘাগড়া, ফাজিলপুর ঘাটে টোল আদায়ের আড়ালে বেপরোয়া চাঁদাবাজি বন্ধকরণ ও তাহিরপুর সুনামগঞ্জ সড়কে যানবাহন চলাচলের একমাত্র ভরসা আনোয়ারপুর সেতু রক্ষার দাবিতে অন্তর্বর্তী সরকারের প্রধান উপদেষ্টাসহ দায়িত্বশীল উপদেষ্টাদের প্রতি আহবান জানিয়ে দ্রুত প্রয়োজনীয় ব্যবস্থা নেওয়ার জন্য ওই সমাবেশ বক্তারা বক্তব্য রাখেন। ছাত্র-জনতার সমাবেশে সংহতি প্রকাশ করে বক্তব্য রাখেন সমাবেশে তাহিরপুর উপজেলা পরিষদের সাবেক চেয়ারম্যান আনিসুল হক, সাবেক উপজেলা পরিষদ চেয়ারম্যান কামরুজ্জামান কামরুল, সদর ইউপি চেয়ারম্যান জুনাব আলী, ফেরদৌস আলম, মেহেদী হাসান উজ্জ্বল ও সাখাওয়াত হুসেন প্রমুখ। বৈষম্যবিরোধী ছাত্র আন্দোলন তাহিরপুর উপজেলা শাখার পক্ষে বক্তব্য রাখেন- আজিজুর রহমান কাউছার, আবুল হাসনাত রাহুল, জাহিদ আল সুজন, মাজহারুল ইসলাম নবাব, আনিসুর রহমান সাকিব, মানিক মিয়া ও আবু সাইদ প্রমুখ। সমাবেশে বালি পাথর ব্যবসায়ী, নৌযান শ্রমিক, সাধারণ শ্রমিক, বিভিন্ন শিক্ষাপ্রতিষ্ঠানের শিক্ষার্থীসহ উপজেলার বিভিন্ন শ্রেণি-পেশার কয়েক হাজার মানুষজন উপস্থিত ছিলেন।"
2024/08/12,বৈষম্যবিরোধী ছাত্র আন্দোলনে নিহত পরিবারের পাশে বিএনপি,Unknown,"বৈষম্যবিরোধী ছাত্র আন্দোলনে রংপুরে নিহতদের পরিবারের পাশে দাঁড়িয়েছে বিএনপি। রোববার রংপুর মহানগরীর মডার্ন পূর্ব ঘাঘটপাড়া এলাকার মানিক মিয়া, নিউ জুম্মাপাড়ার মেরাজুল ইসলাম, পূর্ব শালবনের সাজ্জাত হোসেন ও পূর্ব গনেশপুরের মোসলেম উদ্দিন মিলনসহ রংপুরের নিহতদের বাড়িতে গিয়ে শোকাহত পরিবারকে সমবেদনা জানান ও নগদ আর্থিক অনুদান প্রদান করেন কেন্দ্রীয় বিএনপির যুগ্ম মহাসচিব হাবিব উন নবী খান সোহেলসহ কেন্দ্রীয় ও রংপুর মহানগর বিএনপির নেতারা। এর আগে বিএনপির ভারপ্রাপ্ত চেয়ারম্যান তারেক রহমানের নির্দেশে রোববার পৃথকভাবে বৈষম্যবিরোধী ছাত্র আন্দোলনে রংপুরে নিহতদের কবর জিয়ারত ও তার রুহের মাগফিরাত কামনায় দোয়া করেন বিএনপি নেতারা। পরে পরিবারের সঙ্গে সৌজন্য সাক্ষাৎ এবং নগদ আর্থিক সহযোগিতা করেন। ভবিষ্যতে পরিবারগুলোর পাশে থাকার প্রত্যয় ব্যক্ত করেন। এ সময়  উপস্থিত ছিলেন- বিএনপির রংপুর বিভাগীয় সহ-সাংগঠনিক সম্পাদক আব্দুল খালেক ও অধ্যাপক আমিনুল ইসলাম, রংপুর মহানগর বিএনপির আহবায়ক সামসুজ্জামান সামু, সিনিয়র যুগ্ম আহবায়ক শহিদুল ইসলাম মিজু, সদস্য সচিব অ্যাডভোকেট মাহফুজ উন নবী ডন, সাবেক ভারপ্রাপ্ত সদস্য সচিব আব্দুস সালাম, রংপুর জেলা বিএনপির আহবায়ক সাইফুল ইসলাম, সদস্য সচিব আনিছুর রহমান লাকু, জেলা যুবদলের সভাপতি নাজমুল আলম নাজু, মহানগর যুবদলের আহবায়ক মিলন চৌধুরী, সিনিয়র যুগ্ম আহবায়ক জহির আলম নয়ন, সদস্য সচিব আতিকুল ইসলাম লেলিন, মহানগর মহিলা দলের সাধারণ সম্পাদক আরজানা সালেক, মহানগর স্বেচ্ছাসেবক দলের সদস্য সচিব নুর হাসান সুমন, জেলা ছাত্রদলের আহবায়ক শরীফ নেওয়াজ জোহা, জেলা শ্রমিক দলের সদস্য সচিব শামিম মিয়া, মহানগর কৃষক দলের আহবায়ক শাহ নেওয়াজ লাবু প্রমুখ।"
2024/08/12,টঙ্গীতে শান্তি-শৃঙ্খলা রক্ষায় বিএনপির সভা,Unknown,"গাজীপুর মহানগরীর টঙ্গীতে শান্তি-শৃঙ্খলা রক্ষায় সভা করেছেন টঙ্গী পূর্ব থানা বিএনপির নেতাকর্মীরা। সোমবার দুপুরে টঙ্গীর চেরাগআলী এলাকায় বিএনপির অস্থায়ী কার্যালয়ে টঙ্গী পূর্ব থানা এলাকার দশটি ওয়ার্ডের নেতাকর্মীদের নিয়ে এ সভা অনুষ্ঠিত হয়।
 
সভায় গাজীপুর মহানগর বিএনপির সাবেক দপ্তর সম্পাদক আব্দুর রহিম খান কালার সঞ্চালনায় প্রধান অতিথি হিসেবে গাজীপুর মহানগর বিএনপির সভাপতি মো. শওকত হোসেন সরকার ও প্রধান বক্তা হিসেবে গাজীপুর মহানগর বিএনপির সাবেক যুগ্ম আহ্বায়ক রাকিব উদ্দিন সরকার পাপ্পু উপস্থিত ছিলেন। সভায় বিএনপি নেতারা বলেন, গাজীপুর মহানগর এলাকায় শান্তিশৃঙ্খলা রক্ষা, চাঁদাবাজি, দখলদার ও সমাজের শৃঙ্খলা বিনষ্টকারীদের প্রতিরোধ করা হবে। যদি কোনো নেতাকর্মী সামাজিকশৃঙ্খলা বিনষ্টে জড়িত থাকেন তার বিরুদ্ধেও আইনগত ব্যবস্থা নেওয়া হবে। সভায় আরও উপস্থিত ছিলেন- গাজীপুর মহানগর বিএনপির সাবেক যুগ্ম আহ্বায়ক মো.হুমায়ুন কবির খান রাজু, সাবেক যুগ্ম আহ্বায়ক রাশিদুল ইসলাম কিরণ, মহানগর যুবদল আহ্বায়ক সাজেদুল ইসলাম, টঙ্গী পূর্ব থানা যুবদলের সদস্য সচিব নাজমুল হোসেন মন্ডল, গাজীপুর মহানগর বিএনপির আইন বিষয়ক সম্পাদক শহিদুল, টঙ্গী পূর্ব থানা বিএনপির লিয়াকত আলী, আমির হোসেন মরু, মাহবুব আলম, সালাউদ্দিন খোকন, মোহাম্মদ শাহিন, মহানগর যুবদল নেতা শেখ সুমন, মশিউর রহমান, টঙ্গী পশ্চিম থানা স্বেচ্ছাসেবক দল আহবায়ক রাতুল ভুঁইয়া, বিএনপি নেতা মো.শাহিন, সালাহ্ উদ্দিন উদ্দিন খোকন, মো.মনির হোসেন,বাবুল হোসেন চৌধুরী, সোহেল চৌধুরী, মহানগর যুবদল নেতা রুবেল হাওলাদার, মোহাম্মদ দিপু প্রমুখ। সভায় টঙ্গী পূর্ব থানা এলাকার দশটি ওয়ার্ডের বিএনপি ও তার অঙ্গ সংগঠনের নেতাকর্মীরা অংশ নেন।"
2024/08/12,চট্টগ্রাম হাসপাতালে ৫ কোটি টাকা আত্মসাৎ চেষ্টায় ৪ জনের বিরুদ্ধে মামলা,Unknown,"চট্টগ্রাম জেনারেল হাসপাতালে ত্রুটিপূর্ণ মালামাল ও দরপত্র সংক্রান্ত অনিয়মের মাধ্যমে ৫ কোটি ৩৭ লাখ টাকা আত্মসাতের চেষ্টার অভিযোগে মামলা করেছে দুর্নীতি দমন কমিশন (দুদক)। সাবেক হিসাবরক্ষকসহ চারজনের বিরুদ্ধে রোববার দুদক চট্টগ্রামের সহকারী পরিচালক এনামুল হক বাদী হয়ে মামলাটি করেন। মঙ্গলবার বিষয়টি জানাজানি হয়। মামলায় আসামিরা হলেন ২৫০ শয্যাবিশিষ্ট চট্টগ্রাম জেনারেল হাসপাতালের হিসাবরক্ষক মুহাম্মদ ফোরকান এবং ঠিকাদারি প্রতিষ্ঠান আহম্মদ এন্টারপ্রাইজের স্বত্বাধিকারী মুন্সী ফররুখ হোসাইন, তার ভাই মুন্সী সাজ্জাদ হোসেন ও কর্মচারী মুকিত মণ্ডল। দুদকের করা মামলার এজাহারে বলা হয়, ২০১৩-১৪ সালে ২৫০ শয্যার চট্টগ্রাম জেনারেল হাসপাতালে আইসিইউ শয্যাসহ অন্যান্য সামগ্রীর ৫ কোটি ৩৭ লাখ টাকার মালামাল সরবরাহ করে আহম্মদ এন্টারপ্রাইজ। যন্ত্রপাতির ত্রুটি থাকায় হাসপাতাল কর্তৃপক্ষ সেগুলো গ্রহণ করেনি। মালামাল ত্রুটি ও দরপত্র সংক্রান্ত অনিয়মের অভিযোগে দুদকে একটি মামলা হয়। তদন্ত কর্মকর্তা তদন্ত শেষে ওই মামলার অভিযোগপত্র দেয়। মামলাটি বিচারাধীন থাকায় বিল পরিশোধ করা হয়নি। এ অবস্থায় ২০২২ সালের জুন মাসে ঠিকাদারি প্রতিষ্ঠানের মালিক ও জেনারেল হাসপাতালের হিসাবরক্ষক ফোরকান ভুয়া মঞ্জুরি ব্যয় তৈরি করে সিভিল সার্জনের একক সইয়ে বিল তৈরি করেন। পরে এটি চট্টগ্রাম বিভাগীয় হিসাবরক্ষণ কর্মকর্তার কার্যালয়ে পাঠানো হয়। তবে সেটি ছাড় না দিয়ে ফেরত পাঠানো হয় হিসাবরক্ষণ কর্মকর্তার কার্যালয় থেকে। ২০২২ সালের জুন মাসে ওই ঘটনার পর বিভাগীয় স্বাস্থ্য পরিচালকের পক্ষ থেকে চার সদস্যের একটি তদন্ত কমিটি গঠন করা হয়েছিল। তদন্ত কমিটির প্রতিবেদনে জালিয়াতির বিষয়টি উঠে আসায় ফোরকানের বিরুদ্ধে দুদকে অভিযোগ করেন জেনারেল হাসপাতালের তৎকালীন তত্ত্বাবধায়ক ডা. সেখ ফজলে রাব্বি। এরপর ফোরকানকে চট্টগ্রাম থেকে মুন্সীগঞ্জে বদলি করা হয়েছিল। এ বিষয়ে দুদক চট্টগ্রামের উপপরিচালক নাজমুচ্ছায়াদাতের মোবাইল ফোনে কল করা হলেও তিনি রিসিভ না করার বক্তব্য পাওয়া যায়নি।"
2024/08/12,চট্টগ্রাম বন্দরের দায়িত্ব নিলেন নতুন চেয়ারম্যান এসএম মনিরুজ্জামান,Unknown,"রিয়ার অ্যাডমিরাল এসএম মনিরুজ্জামান চট্টগ্রাম বন্দর কর্তৃপক্ষের (চবক) চেয়ারম্যান হিসেবে দায়িত্বভার গ্রহণ করেছেন। তিনি বিদায়ী চেয়ারম্যান রিয়ার অ্যাডমিরাল মোহাম্মদ সোহায়েলের স্থলাভিষিক্ত হলেন। সোমবার বিষয়টি নিশ্চিত করে চট্টগ্রাম বন্দর কর্তৃপক্ষ জানিয়েছে, রোববার দায়িত্বভার নিয়েছেন নতুন চেয়ারম্যান। বন্দর সূত্র জানায়, চবক চেয়ারম্যান পদে যোগদানের পূর্বে এসএম মনিরুজ্জামান বিএন ফ্লিট-এর কমান্ডার হিসেবে দায়িত্বরত ছিলেন। তিনি কুষ্টিয়া জেলায় জন্মগ্রহণ করেন। ১৯৮৭ সালে কুমিল্লা ক্যাডেট কলেজ থেকে ডিসটিংশনসহ উচ্চ মাধ্যমিক পাশ করেন। ১৯৮৮ সালে বাংলাদেশ নৌবাহিনীতে একজন অফিসার ক্যাডেট হিসেবে যোগদানের পর ১৯৯০ সালে নির্বাহী শাখায় কমিশন লাভ করেন। কর্মজীবনে বিভিন্ন অপারেশনাল এসাইনমেন্টে জাতীয় ও আন্তর্জাতিক পর্যায়ে সফলভাবে দায়িত্ব পালন করেছেন। দীর্ঘ ও বহুমুখী চাকরি জীবনে এসএম মনিরুজ্জামান বাংলাদেশ নৌবাহিনীর বিভিন্ন জাহাজ, প্রতিষ্ঠান ও নৌসদর দপ্তরে দায়িত্ব পালন করেন। বাংলাদেশ শিপিং করপোরেশনের ব্যবস্থাপনা পরিচালক, ডিইডব্লিউ লিমিটেডের ব্যবস্থাপনা পরিচালক, সেনা কল্যাণ সংস্থার ডিজিএমআইএস, কমান্ডার চট্টগ্রাম নৌ-অঞ্চলের চিফ স্টাফ অফিসার হিসেবে দায়িত্বে ছিলেন।"
2024/08/12,সাঁথিয়ায় পানিতে ডুবে একই পরিবারের ২ শিশুর মৃত্যু,Unknown,"পাবনার সাঁথিয়ায় ডোবায় শাপলা ফুল তুলতে গিয়ে রুহান (৩) এবং ইয়ামিন (৪) নামের একই পরিবারের দুই শিশুর মৃত্যু হয়েছে। সোমবার দুপুরে এ দুর্ঘটনা ঘটে। রুহান ধুলাউড়ি পূর্বপাড়া গ্রামের ইমরান হোসেনের ছেলে এবং ইয়ামানি একই গ্রামের শাহিন আলমের ছেলে। নিহত দুই শিশু সম্পর্কে চাচা এবং ভাতিজা। তাদের দু’জনেরই বাবা মালয়েশিয়া প্রবাসী। স্থানীয় সূত্রে জানা গেছে, সোমবার রুহানের মা রত্না খাতুন বাড়ির পাশে ইছামতি নদীতে কাপড় কাঁচতে যান। এ সময় তার সঙ্গে রুহান এবং ইয়ামিন যায়। মায়ের অজান্তে তারা পাশেই একটি ডোবায় শাপলা ফুল তুলতে যায়। রুহানের মা কাপড় কাঁচা শেষে দেখতে পান তার ছেলে রুহান ও ইয়ামিন নেই।  তিনি বাড়ি এসে সবাইকে বলেন রুহান এবং ইয়ামিনকে পাওয়া যাচ্ছে না। স্বজনরা তাদের খোঁজাখুজি করতে থাকার একপর্যায়ে দেখতে পান বাড়ির পাশে ডোবায় ইয়ামিন পানিতে ভেসে আছে। স্বজনরা পানিতে নেমে রুহানকে পানির নিচ থেকে উদ্ধার করে এবং দুজনকেই সাঁথিয়া উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাদের মৃত ঘোষণা করেন। তাদের অকাল মৃতুতে এলাকায় শোকের ছায়া নেমে এসেছে।
 
এ ব্যাপারে ধুলাউড়ি ইউনিয়নের ৫ নম্বর ওয়ার্ডের ইউপি সদস্য ময়েন উদ্দিন বিশ্বাস মৃত্যুর বিষয়টি নিশ্চিত করে জানান, পানিতে ডুবে মারা যাওয়া শিশুরা আমার আত্মীয়। সোমবার বাদ আসর তাদের জানাজা শেষে স্থানীয় কবরস্থানে দাফন করা হয়েছে। সাঁথিয়া থানার অফিসার ইনচার্জ (ওসি) আনোয়ার হোসেন জানান, পানিতে ডুবে দুই শিশুর মৃত্যুর ব্যাপারে শুনেছি। তবে কেউ কোনো অভিযোগ দেয়নি। অভিযোগ পেলে আইনগত ব্যবস্থা নেওয়া হবে।"
2024/08/12,"আবাসিক হোটেলে শিক্ষার্থীদের হানা, ১০ নারী-পুরুষ আটক",Unknown,"সিলেটের আবাসিক হোটেলে তল্লাশি চালিয়ে ৪ নারী ও ৬ পুরুষকে আটক করেছেন ট্রাফিক নিয়ন্ত্রণে থাকা শিক্ষার্থীরা। মহানগরের সুরমা মার্কেটে সুরমা আবাসিক হোটেল, সিতারা আবাসিক হোটেল ও হোটেল মার্টিন আবাসিক থেকে এদের আটক করা হয়। প্রসঙ্গত, সিলেটের আবাসিক হোটেলগুলোতে দিন-রাতে অসামাজিক কার্যকলাপের অভিযোগ ছিল দীর্ঘদিন ধরে। বিভিন্ন সময় চাপের মুখে পুলিশ প্রশাসন ‘আই-ওয়াশ’ অভিযান চালালেও এসব অপকর্মের হোতারা সব সময়ই ধরাছোঁয়ার বাইরে থেকে যায়।"
2024/08/12,হাতিয়ার সাবেক দুই এমপি উপজেলা চেয়ারম্যানকে কারাগারে প্রেরণ,Unknown,"নোয়াখালী-৬ (হাতিয়া) আসনের আওয়ামী লীগ দলীয় সাবেক সংসদ সদস্য মোহাম্মদ আলী, তার স্ত্রী সাবেক সংসদ সদস্য আয়েশা ফেরদাউস ও ছেলে উপজেলা চেয়ারম্যান আশিক আলী অমিকে কারাগারে প্রেরণ করা হয়েছে। সোমবার সন্ধ্যায় সিনিয়র জুড়িশিয়াল ম্যাজিস্ট্রেট আদালতের পরিদর্শক মো. শাহ আলম বিষয়টি নিশ্চিত করেছেন। তিনি বলেন, বিকালে সাবেক সংসদ সদস্য মোহাম্মদ আলীকে তার স্ত্রী ও ছেলেসহ কারাগারে পাঠানোর নির্দেশ দিয়েছেন হাতিয়া আদালতের সিনিয়র জুড়িসিয়াল ম্যাজিস্ট্রেট মো. আনোয়ার হোসেন। পরে তাদের কারাগারে পাঠানো হয়েছে। এর আগে গত রোববার ভোররাতে হাতিয়া পৌরসভার ৬ নম্বর ওয়ার্ডের চর কৈলাস এলাকার বাড়ি থেকে তাদের হেফাজতে নেয় নৌবাহিনী। পরে থানায় সোপর্দ করলে পুলিশ ৫৪ ধারায় তাদের আদালতে সোপর্দ করে। হাতিয়া থানার উপ-পরিদর্শক মো. মতিউর রহমান আদালতে পাঠানো প্রতিবেদনে জানান, গ্রেফতারকৃত মোহাম্মদ আলী (৬৮), তার স্ত্রী আয়েশা ফেরদাউস (৬২) ও ছেলে আশিক আলী অমি (৪২) বিগত স্বৈরাচারী ফ্যাসিস্ট সরকারের সাবেক সংসদ সদস্য ও উপেজেলা চেয়ারম্যানের দায়িত্বে ছিল। তারা রাষ্ট্রীয় সন্ত্রাসের মাধ্যমে ক্ষমতার অপব্যবহার ও মানবাধিকার লঙ্ঘনসহ হাতিয়া উপজেলার সাধারণ জনগণের মৌলিক অধিকার হরণ করেছেন। তিনি আরও জানান, এই পরিবারটি হাতিয়ার বিভিন্ন ঘাটে নিজেদের যানবাহনে লোকজনকে পারাপারে দ্বিগুণ ভাড়া আদায়সহ লুটপাটের রাজত্ব কায়েম করেছে। স্বৈরাচারী সরকারের পতনের পর এলাকায় অবস্থান করে পুনরায় দলীয় লোকজনের মাধ্যমে দাঙ্গা-হাঙ্গামা সৃষ্টির পাঁয়তারা করায় নৌবাহিনী তাদের আটক করে। গুরুতর অপরাধ ও নৈরাজ্য সৃষ্টি করার সন্দেহে তাদের ৫৪ ধারায় গ্রেফতার করে কারাগারে প্রেরণ করা হয়।"
2024/08/12,সিরাজদিখানে দুপক্ষের সংঘর্ষে আহত ১৫,Unknown,"মুন্সীগঞ্জের সিরাজদিখানে জমি নিয়ে বিরোধের জেরে দুপক্ষের সংঘর্ষ হয়েছে। এতে ১৫ জন আহত হয়েছেন। রোববার সন্ধ্যা ৭টার দিকে উপজেলার রশুনিয়া ইউনিয়নের পূর্ব রশুনিয়া গ্রামে এ ঘটনা ঘটে। আহতরা হলেন- পূর্ব রশুনিয়া গ্রামের নুর জামাল শেখ, আনোয়ার হোসেন মানিক, জাহাঙ্গীর শেখ, আনোয়ারা বেগম, শেখ নুরুল হক অ্যাডভোকেট সোহেল বেপারীসহ তার স্ত্রী, বড় ভাই, বড় বোন ও দুই চাচাতো ভাই। গুরুতর আহত ৫ জনকে ঢাকা মেডিকেল কলেজ হাসপাতালে নেওয়া হয়েছে। বাকিরা স্থানীয় আরাফাত হাসপাতালে চিকিৎসা নিয়েছেন। খবর পেয়ে রাতেই ঘটনাস্থল পরিদর্শন করেছেন সেনাবাহিনীর সদস্যরা। স্থানীয়রা জানান, উপজেলার রশুনিয়া ইউনিয়নের পূর্ব রশুনিয়া গ্রামের নুর জামাল শেখের সঙ্গে একই গ্রামের অ্যাডভোকেট সোহেল বেপারীর সঙ্গে বাড়ির পাশের জমি নিয়ে দীর্ঘদিন যাবৎ বিরোধ চলে আসছে। এ নিয়ে উভয়পক্ষের মধ্যে থানায় একাধিক পালটাপালটি অভিযোগও হয়েছে। বিরোধপূর্ণ জায়গা নিয়ে রোববার উভয়পক্ষের মধ্যে বাগবিতণ্ডার একপর্যায়ে সংঘর্ষে জড়িয়ে পড়ে। সংঘর্ষে গুরুতর ৫ জনসহ মোট ১৫ জন আহত হন। রশুনিয়া ইউপি চেয়ারম্যান অ্যাডভোকেট আবু সাঈদ বলেন, হামলার ঘটনা শুনে সেনাবাহিনীকে অবগত করি। সেনাবাহিনী এবং আমি ঘটনাস্থলে গিয়েছিলাম। উভয়পক্ষকে সুষ্ঠু সমাধানের আশ্বাস দিয়েছি। বর্তমানে পরিস্থিতি শান্ত আছে। এ বিষয়ে প্রতিপক্ষের সঙ্গে যোগাযোগের চেষ্টা করেও পাওয়া না যাওয়ায় বক্তব্য নেওয়া যায়নি।"
2024/08/12,সড়ক দুর্ঘটনায় বৈষম্যবিরোধী ছাত্র আন্দোলনের কাঞ্চন নিহত,Unknown,"রাজবাড়ীর বালিয়াকান্দিতে মোটরসাইকেল দুর্ঘটনায় বৈষম্যবিরোধী ছাত্র আন্দোলনের রাহাত মোল্লা কাঞ্চন (২৫) নিহত হয়েছেন। তিনি বালিয়াকান্দি সদর ইউনিয়নের শেখপাড়া গ্রামের আব্দুস ছাত্তার মোল্লার ছোট ছেলে। নিহত কাঞ্চন ফরিদপুর পলিটেকনিক্যাল ইনস্টিটিউটের ইন্টার্নির শিক্ষার্থী। সোমবার বেলা ১১টায় বালিয়াকান্দি কেন্দ্রীয় ঈদগাহ ময়দানে নিহতের জানাজা অনুষ্ঠিত হয়েছে। বালিয়াকান্দির বৈষম্যবিরোধী ছাত্র আন্দোলনের একাধিক সদস্য জানান, কাঞ্চন তাদের সংগঠনের সক্রিয় সদস্য। রোববার রাতে কাঞ্চন মোটরসাইকেল দুর্ঘটনার শিকার হন। গুরুতর আহত অবস্থায় তাৎক্ষণিকভাবে তাকে বালিয়াকান্দি স্বাস্থ্য কমপ্লেক্সে নিয়ে গেলে সেখানকার কর্তব্যরত চিকিৎসক তাকে উন্নত চিকিৎসার জন্য ফরিদপুর মেডিকেল কলেজ হাসপাতালে স্থানান্তর করে। ফরিদপুর মেডিকেল কলেজ হাসপাতালের চিকিৎসক তাকে মৃত ঘোষণা করেন। নিহতের জানাজায় বক্তব্য রাখেন- উপজেলা পরিষদের চেয়ারম্যান এহসানুল হাকিম সাধন, উপজেলা বিএনপির সাবেক সাধারণ সম্পাদক খোন্দকার মশিউল আযম চুন্নু, সাবেক সদস্য সচিব মিজানুর রহমান বিল্লাল, শ্রমিক কল্যাণ ফেডারেশন রাজবাড়ী শাখার সহ-সভাপতি খোন্দকার মনির আযম মুন্নু, সদর ইউপি চেয়ারম্যান আলমগীর বিশ্বাস, শ্রমিক লীগের সভাপতি ইদ্রিস আলী ফকির প্রমুখ।  জানাজায় বৈষম্যবিরোধী ছাত্র সংগঠনের সদস্যসহ বিভিন্ন পেশা ও শ্রেণীর মানুষ শরিক হন।"
2024/08/12,আবু সাঈদ হত্যা মামলা পিবিআইতে স্থানান্তর,Unknown,"রংপুরে বৈষম্যবিরোধী কোটা সংস্কার আন্দোলন চলাকালে নিহত বেগম রোকেয়া বিশ্ববিদ্যালয়ের শিক্ষার্থী আবু সাঈদ হত্যা মামলা পুলিশ ব্যুরো অব ইনভেস্টিগেশনে (পিবিআই) বদলি করা হয়েছে। পুলিশ হেডকোয়ার্টারের নির্দেশে সোমবার মামলাটি পিবিআইয়ে স্থানান্তর করা হয়। রংপুর জেলা পিবিআইয়ের পুলিশ সুপার এবিএম জাকির হোসেন বিষয়টি নিশ্চিত করে জানান, পুলিশ হেডকোয়ার্টারের নির্দেশে মামলাটি তাজহাট থানা থেকে পিবিআইয়ে স্থানান্তর করা হয়েছে। এখন মামলার তদন্ত করবে পিবিআই পুলিশ। এর আগে রংপুরে কোটা সংস্কার আন্দোলনে গত ১৬ জুলাই বেগম রোকেয়া বিশ্ববিদ্যালয়ের সামনে পার্ক মোড়ে পুলিশ ও ছাত্রলীগ-যুবলীগের সঙ্গে আন্দোলনরত শিক্ষার্থীদের সংঘর্ষের ঘটনা ঘটে। এদিন পুলিশের গুলিতে আবু সাঈদের মৃত্যু হয়। এ ঘটনায় ১৭ জুলাই তাজহাট থানায় মামলা করা হয়। মামলার বাদী ওই থানার উপ-পরিদর্শক ও বেগম রোকেয়া বিশ্ববিদ্যালয় পুলিশ ফাঁড়ির ইনচার্জ বিভূতি ভূষণ রায়। মামলার সংক্ষিপ্ত এজাহারে উল্লেখ করা হয়, বেলা ২টা ১৫ মিনিটের দিকে ছাত্র নামধারী সুবিধাভোগী রাষ্ট্রবিরোধী আন্দোলনরত দুর্বৃত্তরা বিভিন্ন দিক থেকে বৃষ্টির মতো ইটপাটকেল ও তাদের নিকটে থাকা আগ্নেয়াস্ত্র হতে এলোপাতাড়ি গুলি শুরু করে। পরিস্থিতি নিয়ন্ত্রণে আনার লক্ষ্যে তাদের ছত্রভঙ্গ করতে পুলিশও এপিসি গাড়ির মধ্য থেকে সোহেল তার নামীয় সরকারি ইস্যুকৃত শটগান হতে ১৬৯ রাউন্ড রাবার বুলেট ফায়ার করে। পুরো বিশ্ববিদ্যালয় এলাকা রণক্ষেত্রে পরিণত হয়। সাঈদের মৃত্যুর বিষয়ে বলা হয়, বিভিন্ন দিক থেকে আন্দোলনকারীদের ছোড়া গোলাগুলি ও ইটপাটকেল নিক্ষেপের একপর্যায়ে একজন শিক্ষার্থীকে রাস্তায় পড়ে থাকতে দেখা যায়। সহপাঠীরা ধরাধরি করে রংপুর মেডিকেল কলেজ হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করেন। এ ঘটনায় অজ্ঞাতনামা ২ থেকে ৩ হাজার ব্যক্তিকে আসামি করা হয়েছে।"
2024/08/12,"পাবনায় ২ শিক্ষার্থী হত্যা মামলা, সাবেক এমপি প্রিন্সসহ আসামি ১০৩",Unknown,"পাবনায় বৈষম্যবিরোধী ছাত্র আন্দোলনের মিছিলে গুলি করে দুই শিক্ষার্থীকে হত্যার ঘটনায় পাবনা সদর আসনের সাবেক সংসদ-সদস্য ও জেলা আওয়ামী লীগের সাধারণ সম্পাদক গোলাম ফারুক প্রিন্সসহ দলটির ১০৩ নেতাকর্মীর নামে মামলা হয়েছে। রোববার নিহত দুই শিক্ষার্থীর বাবা যৌথভাবে বাদী হয়ে পাবনা থানায় মামলাটি করেন। ৪ আগস্ট নিহত শিক্ষার্থীরা হলেন সদর উপজেলার চরবলরামপুর গ্রামের দুলাল উদ্দিনের ছেলে জাহিদুল ইসলাম (১৯) ও ব্রজনাথপুর বেতেপাড়া গ্রামের মো. কালামের ছেলে মাহবুব হাসান নিলয় (১৬)। পাবনা থানার ভারপ্রাপ্ত কর্মকর্তা (ওসি) রওশন আলী মামলার সত্যতা নিশ্চিত করে বলেন, মামলায় ১০৩ জনের নাম উল্লেখসহ অজ্ঞাতনামা অনেককে আসামি করা হয়েছে। তবে এ মামলায় সোমবার বিকাল ৪টা পর্যন্ত কাউকে গ্রেফতার করা যায়নি। প্রিন্স ছাড়া মামলার মূল আসামিরা হলেন-পাবনা জেলা আওয়ামী লীগ সভাপতি রেজাউল রহিম লাল, সদর উপজেলা আ.লীগের সাংগঠনিক সম্পাদক আবু সাঈদ খানসহ তার তিন ভাই, পাবনা জেলা পরিষদের প্যানেল চেয়ারম্যান নজরুল ইসলাম সোহেল, পাবনা পৌরসভার মেয়র শরীফ উদ্দিন প্রধান, সদর উপজেলা চেয়ারম্যান সোহেল হাসান শাহিন, জেলা আ.লীগ নেতা কামিল হোসেন, জেলা আইনজীবী সমিতির সাধারণ সম্পাদক আহাদ বাবু, সাবেক সেক্রেটারি তৌফিক ইমাম খান, বালু ব্যবসায়ী আলী হাসান চেয়ারম্যান প্রমুখ। পুলিশ জানায়, ৪ আগস্ট পাবনা শহরের ট্রাফিক মোড় (বর্তমান শহিদ চত্বর) এলাকায় শিক্ষার্থীরা শান্তিপূর্ণ বিক্ষোভ সমাবেশ করছিলেন। সমাবেশে আওয়ামী লীগ ও সহযোগী সংগঠনের নেতা-কর্মীদের গুলিতে দুজন নিহতসহ ৩০ জনের মতো আহত হন।"
2024/08/12,আন্দোলনে পালালেন বগুড়া পলিটেকনিকের ভারপ্রাপ্ত অধ্যক্ষ,Unknown,"বৈষম্যবিরোধী ছাত্র আন্দোলনের শিক্ষার্থীদের আলটিমেটামের মুখে বগুড়া পলিটেকনিক ইনস্টিটিউটের ভারপ্রাপ্ত অধ্যক্ষ আবু সাইম জাহান পালিয়ে গেছেন। আন্দোলনকারীরা তাকে পদত্যাগে রোববার বিকাল ৫টা পর্যন্ত সময়ে দিয়েছিলেন। এরপর তিনি মেকানিক্যাল বিভাগের চিফ ইন্সট্রাক্টর ও বিভাগীয় প্রধান শফিউল আল আজিজের কাছে কর্মস্থল ত্যাগ করছেন মর্মে চিঠি দিয়ে যান। সোমবার বিকালে শফিউল আল আজিজ জানান, ছাত্রদের দাবির মুখে তিনি এ আপৎকালীন সময়ে ভারপ্রাপ্ত অধ্যক্ষের দায়িত্ব নিয়েছেন। বৈষম্যবিরোধী ছাত্র আন্দোলন বগুড়া পলিটেকনিক ইনস্টিটিউটের প্রধান সমন্বয়ক পাওয়ার বিভাগের ৮ম পর্বের শিক্ষার্থী বাপ্পী রহমান, সমন্বয়ক খোরশেদ রেজা, কাব্য, নিরব, সাদিক, জোবায়ের, নাইম, রাজু প্রমুখ জানান, ভারপ্রাপ্ত অধ্যক্ষ আবু সাইম জাহানের বাবা আকবর আলী ভুয়া মুক্তিযোদ্ধা। অর্থের বিনিময়ে সনদপত্র কিনে বাবাকে মুক্তিযোদ্ধা বানিয়েছেন। তিনি বাবার ভুয়া মুক্তিযোদ্ধার সনদ ব্যবহার করে চাকরি লাভ করেন। পরিবারের অনেকে ওই ভুয়া সনদে সরকারি চাকরি করছেন। তার (জাহান) বিরুদ্ধে সরকারি অর্থ আত্মসাৎ, ক্ষমতার অপব্যবহার, স্বেচ্ছাচারিতা, উদ্দেশ্যপ্রণোদিতভাবে শিক্ষার্থীদের নম্বর কর্তন, দুটি ফৌজদারি মামলা ও সাময়িক বরখাস্তের তথ্য গোপন করে চাকরিতে বহাল থাকাসহ নানা অভিযোগ রয়েছে। এছাড়া তিনি প্রতিষ্ঠানের বর্তমান পরিস্থিতি ও শিক্ষার মান উন্নয়নে বাধা সৃষ্টি করেছেন। তারা আরও জানান, এসব অভিযোগ ছাড়াও আবু সাইম জাহান শিক্ষার্থীদের সাথে খারাপ আচরণ করতেন। কোনো দাবি দাওয়া নিয়ে কথা বলতে গেলে তাদের অকথ্য ভাষায় গালিগালাজ করতেন। এসব কারণে ভারপ্রাপ্ত অধ্যক্ষ আবু সাইম জাহানকে পদত্যাগ করতে ১১ আগস্ট বিকাল ৫টা পর্যন্ত সময় বেঁধে দেওয়া হয়েছিল। এরপর তিনি অপর এক শিক্ষককে চিঠি দিয়ে কর্মস্থল ত্যাগ করেছেন। পরবর্তীতে শিক্ষার্থীদের দাবির মুখে ভারপ্রাপ্ত অধ্যক্ষের দায়িত্ব নেন প্রতিষ্ঠানের মেকানিক্যাল বিভাগের চিফ ইন্সট্রাক্টর ও বিভাগীয় প্রধান শফিউল আল আজিজ। সোমবার বিকালে ভারপ্রাপ্ত অধ্যক্ষ শফিউল আল আজিজ বলেন, বৈষম্যবিরোধী ছাত্র আন্দোলনের শিক্ষার্থীদের চাপের মুখে আবু সাইম জাহান স্টেশন লিভ করেছেন। তিনি পদত্যাগ করেননি; হয়তো অন্যত্র বদলি হয়েছেন। যাওয়ার আগে তাকে এ মর্মে চিঠি দিয়ে গেছেন। বগুড়া পলিটেকনিক ইনস্টিটিউট থেকে চলে যাওয়া ভারপ্রাপ্ত অধ্যক্ষ আবু সাইম জাহান ফোন না ধরায় তার বক্তব্য পাওয়া যায়নি।"
2024/08/12,ছাত্রদের বিরুদ্ধে কথা বলে পদ হারালেন ফরিদগঞ্জ জামায়াতের আমির,Unknown,"চাঁদপুর জেলার ফরিদগঞ্জ উপজেলায় শৃঙ্খলাবিরোধী বক্তব্য দেওয়ায় জামায়াতের আমির মো. ইউনুছের সদস্যপদ বাতিল করেছে বাংলাদেশ জামায়াতে ইসলামী। রোববার কেন্দ্রীয় প্রচার সম্পাদক মুজিবুল আলম স্বাক্ষরিত এক বিবৃতিতে এ তথ্য জানানো হয়েছে। বিবৃতিতে বলা হয়- চাঁদপুর জেলার ফরিদগঞ্জ উপজেলা জামায়াতের আমির মো. ইউনুছ সংগঠনের সিদ্ধান্তের বাইরে গিয়ে শৃঙ্খলাবিরোধী বক্তব্য দেওয়ায় তার সদস্যপদ বাতিল করেন বাংলাদেশ জামায়াতে ইসলামীর সেক্রেটারি জেনারেল ও সাবেক এমপি অধ্যাপক মিয়া গোলাম পরওয়ার। তিনি বলেন, মো. ইউনুছ গত ৭ আগস্ট ইউনিয়ন জামায়াতের এক সম্মেলনে বৈষম্যবিরোধী ছাত্র আন্দোলনের বিষয়ে সংগঠনের সিদ্ধান্তের বাইরে গিয়ে শৃঙ্খলাবিরোধী বক্তব্য দেওয়ায় তার সদস্যপদ বাতিল করা হলো। প্রসঙ্গত, ৭ আগস্ট ইউনিয়ন জামায়াতের এক সম্মেলনে মো. ইউনুছ বলেন, এ আন্দোলন ছাত্ররা করে নাই করেছে দল। ভিডিওটি সামাজিক যোগাযোগমাধ্যমে ভাইরাল হয়ে যায়।"
2024/08/12,ভারতে পালানোর সময় নিজাম হাজারীর পিএস আটক,Unknown,"ব্রাহ্মণবাড়িয়ার আখাউড়া আন্তর্জাতিক ইমিগ্রেশনে চেকপোস্ট সীমান্তপথে ভারতে পালিয়ে যাওয়ার সময় আটক হয়েছেন ফেনী জেলা আওয়ামী লীগের সাধারণ সম্পাদক ও সাবেক সংসদ সদস্য নিজাম উদ্দিন হাজারীর দেহরক্ষী মো. ফরিদ মানিক ওরফে পিএস মানিক ওরফে মেশিন মানিক। সোমবার দুপুরের দিকে আখাউড়া আন্তর্জাতিক ইমিগ্রেশন চেকপোস্ট সীমান্তপথে ভারতে যাওয়ার চেষ্টাকালে তাকে আটক করে ইমিগ্রেশন কর্তৃপক্ষ। পরে ঊর্ধ্বতন কর্তৃপক্ষের নির্দেশে সন্ধ্যা ৭টায় তাকে আখাউড়া থানা পুলিশের কাছে সোপর্দ করা হয়। মেশিন মানিক ফেনী সদর উপজেলার পাঁচগাছিয়া ইউনিয়নের মাথিয়ারা গ্রামের মো. মোখলেছুর রহমানের ছেলে। গত ৫ আগস্ট শেখ হাসিনার পদত্যাগের পর ফেনী জেলা আওয়ামী লীগের সাধারণ সম্পাদক ও সাবেক সংসদ সদস্য নিজাম উদ্দিন হাজারীর দেহরক্ষী পিএস মানিক পালিয়ে বেড়াচ্ছিল। আখাউড়া আন্তর্জাতিক ইমিগ্রেশন চেকপোস্ট ইনচার্জ খায়রুল আলম সত্যতা নিশ্চিত করেছেন। তিনি জানান, ফেনী জেলা আওয়ামী লীগের সাধারণ সম্পাদক ও সাবেক সংসদ সদস্য নিজাম উদ্দিন হাজারীর দেহরক্ষী পিএস মানিক। তার বিরুদ্ধে দেশত্যাগে নিষেধাজ্ঞা থাকায় বহির্গমনরোধ করে আখাউড়া থানা পুলিশের কাছে সোপর্দ করা হয়েছে।"
2024/08/12,শোক দিবসের কর্মসূচি ঘোষণা করল গোপালগঞ্জ আ.লীগ,Unknown,"শোক দিবসের কর্মসূচি ঘোষণা করেছে গোপালগঞ্জ জেলা আওয়ামী লীগ। সোমবার সকাল ১০টায় জেলা আওয়ামী লীগ কার্যালয়ে অনুষ্ঠিত এক সংবাদ সম্মেলনে জেলা আওয়ামী লীগের সভাপতি মাহাবুব আলী খান ১৫ আগস্ট শোক দিবসের কর্মসূচি ঘোষণা করেন। তিনি বলেন, আগস্ট মাস বাঙালির শোকের মাস। ১৫ আগস্ট সকাল ১০টায় কেন্দ্রীয় আওয়ামী লীগ, জেলা আওয়ামী লীগ, টুঙ্গীপাড়া উপজেলা আওয়ামী লীগসহ ও সহযোগী সংগঠনের নেতারা জাতির পিতার সমাধিতে পুষ্পমাল্য অর্পণ করে বঙ্গবন্ধু শেখ মুজিবুর রহমানের প্রতি তার সমাধিতে শ্রদ্ধা নিবেদন করবে। এছাড়া দোয়া, অলোচনা সভা ও কাঙালিভোজ্যের মধ্য দিয়ে আমাদের কর্মসূচি শেষ করব। সংবাদ সম্মেলনে মাহবুব আলী খান আরও বলেন, সম্প্রতি বাংলাদেশে চলমান বৈষম্যবিরোধী আন্দোলনে সারা বাংলাদেশের কোমলমতি ছেলেদের সামনে রেখে যে আন্দোলন করা হয়েছিল তা এখন সবার কাছে স্পষ্ট হয়ে গেছে। ওই আন্দোলনের পেছনে ড. ইউনূস, ঢাকা বিশ্ববিদ্যালয়ের শিক্ষক আসিফ নজরুল ও বিএনপি-জামায়াত ছিল। তারা আজকের এই রাজনৈতিক প্রেক্ষাপট তৈরি করে সারা দেশে নৈরাজ্য, রাষ্ট্রীয় সম্পদ লুটপাট, পুলিশ ক্যাম্পে আগুন ও অস্ত্র লুট, বিজিবির ওপর হামলা করেছে। সারা বাংলাদেশের আওয়ামী লীগ নেতাকর্মীদের ওপর হামলা করেছে। ইতিহাসের সাক্ষী হিসেবে দাঁড়িয়ে থাকা বঙ্গবন্ধুর ধানমন্ডির ৩২ নম্বরের বাড়িটিও জ্বালিয়ে পুড়িয়ে ঐতিহাসিক সব স্মৃতি ধ্বংস করে দিয়েছে। টুঙ্গিপাড়ায় বঙ্গবন্ধুর সমাধি সৌধ কমপ্লেক্স থেকে পুলিশ প্রত্যাহার করে নিয়ে প্রতিহিংসার চরিত্র বাস্তবায়ন করেছে। ফলে বঙ্গবন্ধুর সমাধি অরক্ষিত হয়ে পড়েছে। আমরা এর তীব্র নিন্দা ও প্রতিবাদ জানাই। একই সঙ্গে দ্রুত সময়ের মধ্যে সমাধি সৌধ কমপ্লেক্সে পুলিশ মোতায়েনের দাবি জানাচ্ছি।
  
তিনি বলেন, আপনারা লক্ষ্য করেছেন সারা বাংলাদেশে বঙ্গবন্ধুর ম্যুরাল  বিকৃতভাবে অবমূল্যায়ন করেছে, যা ভাষায় প্রকাশ করা যায় না। এ ঘটনায় বিভিন্ন দেশ ইতোমধ্যে নিন্দা জানিয়েছে। আজকে বাংলাদেশের যে সংসদ, যে সংসদ সংবিধান রচনা করেছে, সেই সংসদকে কিভাবে অবমাননা করেছ রাষ্ট্রীয় সম্পদ কিভাবে নষ্ট করেছে। স্বাধীনতা ও মুক্তিযুদ্ধের বিপক্ষে শক্তি জামায়াত-বিএনপি এবং তাদের দোসর দীর্ঘদিন যারা ইউনূসসহ রাষ্ট্রীয় ক্ষমতায় আসতে পারেনি তারা প্রধানমন্ত্রীর ইমেজকে নষ্ট করার লক্ষ্যে এ চেষ্টা করেছে। আন্তর্জাতিক কিছু মহল চায়নি আওয়ামী লীগ ক্ষমতায় থাকুক। ষড়যন্ত্রের কাতারে তারাও সামিল হয়েছে। আমরা বঙ্গবন্ধুর সমাধিতে শপথ করে জেলা আওয়ামী লীগ ও আমাদের নেতৃত্বে যারা ছিল সবাইকে আহবান করেছি আপনারা ঘুরে দাঁড়ান। আপনারা গণতন্ত্রের প্রতিটা সংগ্রামে আমাদের পাশে থাকবেন। শেখ হাসিনাকে জোর করে দেশের বাইরে পাঠিয়ে দেওয়া হয়েছে। আমরা এর তীব্র নিন্দা জানাই। আমরা আহবান করেছি সারা দেশবাসীকে আপনারা শোকের মাসে যার যার জেলার যে যে প্রান্তে আছেন আপনারা প্রতিবাদ প্রতিরোধ গড়ে তুলুন। বঙ্গবন্ধু কন্যাকে দেশে না ফেরানো পর্যন্ত আমরা কেউ ঘরে ফিরে যাব না। সংবাদ সম্মেলনে- জেলা আওয়ামী লীগের সাধারণ সম্পাদক সাহাব উদ্দিন আজম, সহ-সভাপতি শেখ লুৎফর রহমান বাচ্চু, মুন্সি আতিয়ার রহমান, দপ্তর সম্পাদক ইলিয়াম হক, প্রচার সম্পাদক নজরুল ইসলাম, শহর আওয়ামী লীগের সভাপতি গোলাম কবিরসহ আওয়ামী লীগ ও অঙ্গসংগঠনের নেতারা উপস্থিত ছিলেন।"
2024/08/12,‘দানবীয় শাসনের পরিণতি থেকে শিক্ষা নিয়ে নতুন বাংলাদেশ গড়তে হবে’,Unknown,"বিএনপির চেয়ারপারসনের উপদেষ্টা বীর মুক্তিযোদ্ধা এসএম ফজলুল হক বলেছেন, গণতান্ত্রিক ন্যায্য অধিকার, ন্যায়বিচার নিশ্চিত ও বৈষম্যহীন মানবিক রাষ্ট্র গড়ার প্রত্যয়ে ছাত্র-তরুণের গণজাগরণ। এ জাগরণের গণঅভ্যুত্থানে দানবীয় শাসনের পরিণতি থেকে শিক্ষা নিয়ে নতুন বাংলাদেশ গড়তে হবে। সোমবার বিকাল সাড়ে ৪টার দিকে হাটহাজারী বাসস্ট্যান্ড চত্বরে আয়োজিত বিএনপি ও অঙ্গসংগঠনের শান্তি ও সম্প্রীতি সমাবেশে এসব কথা বলেন তিনি। এসএম ফজলুল হক বলেন, সর্বমহলকে শান্তি সম্প্রীতি বজায় রাখা এখন ধর্ম-বর্ণ নির্বিশেষে সবার নৈতিক দায়িত্ব। কোনক্রমে আর যেন দুর্বৃত্তায়নের সৃষ্টি না হয় শান্তিকামী জনসাধারণকে সর্বদা সজাগ সতর্ক থাকতে হবে। উপজেলা বিএনপির সাবেক সাধারণ সম্পাদক মাহাবুবুল আলম চৌধুরী সভাপতিত্বে সমাবেশে কেন্দ্রীয় নেতা সাথী উদয় কুসুম বড়ুয়া, হারুন অর রশীদ চেয়ারম্যান, নুরুন্নবী তালুকদার, গাজী জাফর আলম, মীর কাশেম, শফিউল আলম, জাকির হোসেন চেয়ারম্যান, এম খায়রুন্নবী, একরাম হোসেন সেলিম, মোহাম্মদ ইব্রাহিম, সিরাজুল ইসলাম রাশেদ, আবু তাহের মাস্টার, শফিউজ্জামান, সাফায়েত ইসলাম সাবাল, এম ইলিয়াছ আলী, গিয়াস উদ্দিন, কাজী মো. মোহসিন, হাজী হারুন ডিলার, সাইফুল আজম মানিক প্রমুখ। সমাবেশের পরে হাজার হাজার নেতাকর্মীর অংশগ্রহণে একটি গণমিছিল হাটহাজারী বাসস্ট্যান্ড চত্বর থেকে বের করা হয়। মিছিলটি পৌরসভা এলাকার গুরুত্বপূর্ণ সড়ক ও চট্টগ্রাম-খাগড়াছড়ি-রাঙামাটি মহাসড়ক প্রদক্ষিণ করে হাটহাজারী বাসস্ট্যান্ড চত্বরে এসে শেষে হয়।"
2024/08/12,ঢাকায় আন্দোলনে গিয়ে নিখোঁজ বগুড়ার মিলনের সন্ধান মেলেনি,Unknown,"ঢাকায় বৈষম্যবিরোধী ছাত্র আন্দোলনে গিয়ে নিখোঁজ বগুড়ার সারিয়াকান্দির গার্মেন্টস শ্রমিক মনিরুজ্জামান (৩১) মিলনের সন্ধান গত সাত দিনেও মেলেনি। তিনি জীবিত না মৃত তা কেউ বলতে পারছেন না। তার সন্ধান না পাওয়ায় মা মেরিনা বেগম ও স্ত্রী সবিতা বেগম দিশেহারা হয়ে পড়েছেন। ১১ মাস বয়সি মেয়ে মানসুরা তার বাবাকে খুঁজে ফিরছে। সবাই অশ্রুসিক্ত নয়নে তার পথ চেয়ে আছেন। প্রতারক চক্র তাকে ফিরে দেওয়ার নামে অসহায় পরিবার থেকে দুই দফায় ১৭ হাজার ৬০০ টাকা হাতিয়ে নিয়েছে। সারিয়াকান্দির ভেলাবাড়ি ইউনিয়নের চেয়ারম্যান শরিফুল ইসলাম শিপন ও ৭নং ওয়ার্ডের মেম্বর মহিদুল ইসলাম জানান, মনিরুজ্জামান মিলন নিখোঁজ হওয়ার আগে ফোনে তার বড় ভাইকে বলেছেন, ছাত্র আন্দোলনে যাচ্ছেন। তিনি মা, স্ত্রী ও মেয়েকে দেখার অনুরোধ জানান। তার সন্ধান না পাওয়ায় পরিবারের সদস্যরা চিন্তিত ও দিশেহারা হয়ে পড়েছেন। স্থানীয় জনপ্রতিনিধি ও পরিবারের সদস্যরা জানান, মনিরুজ্জামান মিলন বগুড়ার সারিয়াকান্দি উপজেলার ভেলাবাড়ি ইউনিয়নের জোড়গাছা গ্রামের মৃত সুরুজ্জামানের ছেলে। দুই ভাই ও এক বোনের মধ্যে তিনি মেজো। তিনি ঢাকার সাভারের আশুলিয়ার ইপিজেডে কোরিয়ান ডাইংয়ে সিনিয়র মেকানিক পদে চাকরি করেন। গ্রামের বাড়িতে শুধু মা মেরিনা বেগম ও অন্যরা থাকেন। কুরবানির ঈদের ছুটিতে স্ত্রী সবিতা বেগম তার ১১ মাস বয়সি মেয়ে মানসুরাকে নিয়ে বাড়িতে আসেন। ছুটি শেষে মিলন কর্মস্থলে ফিরে যান। বড় ভাই স্থানীয় ভান্ডারবাড়ি সালেহা জহুরা উচ্চ বিদ্যালয়ের সহকারী শিক্ষক সামিউল ইসলাম মিল্টন পরিবার নিয়ে বগুড়া শহরে থাকেন। বড় ভাই সামিউল ইসলাম মিল্টন বলেন, ছোট ভাই গার্মেন্টস মেকানিক মনিরুজ্জামান মিলন গত ৫ আগস্ট বৈষম্যবিরোধী ছাত্র আন্দোলনের ‘লং মার্চ টু ঢাকা’ কর্মসূচিতে অংশ নেন। ওই দিন সকাল ১০টা ও বিকাল ৩টায় দুই দফা মোবাইল ফোনে কথা হয়। এ সময় মিলন তাকে বলেন, ভাই আমি স্বৈরাচার পতনের আন্দোলনে অংশ নিয়েছি। মা ও স্ত্রী-সন্তানকে দেখে রেখো। এরপর থেকে তাকে আর ফোনে পাওয়া যায়নি। এতে তারা উদ্বিগ্ন হয়ে পড়েন। পরদিন ৬ আগস্ট সকালে মিলনের খোঁজে মাকে নিয়ে ঢাকায় যান। সেখানে পৌঁছার পর আশুলিয়া থানার সামনে পুলিশের গাড়িতে আগুনে পোড়া ছয়টি লাশ দেখতে পান। এসব লাশের ভিতরে মিলনের লাশ শনাক্তের চেষ্টা করেন। সেখানে না পাওয়ায় ঢাকা মেডিকেল, পিজি, সোহরাওয়ার্দী, কুর্মিটোলা ও চীন মৈত্রী হাসপাতাল এবং বিভিন্ন মর্গে খোঁজ করেন; কিন্তু তার ভাই মিলনের লাশ বা তাকে জীবিত পাননি। সামিউল ইসলাম মিল্টনের ধারণা, আন্দোলনে গিয়ে তার ভাই শহিদ হয়েছেন। অজ্ঞাত হিসেবে তাকে দাফন বা গুম করা হয়েছে। মিল্টন আরও জানান, তাদের এ ক্রান্তিকালে প্রতারক চক্র মিলনকে ফিরিয়ে দেওয়ার নামে দুই দফা ১৭ হাজার ৬০০ টাকা হাতিয়ে নিয়েছে। তারা ফোনে জানায়, মিলনকে অসুস্থ অবস্থায় কুমিল্লার দাউদকান্দিতে পাওয়া গেছে। সে গুরুতর অসুস্থ রক্ত দিতে হবে ও অনেক ওষুধ কিনতে হবে। তারা বিশ্বাস করে প্রতারকদের দেওয়া বিকাশ নম্বরে গত ৬ আগস্ট ও ১১ আগস্ট আট হাজার ৮০০ করে ১৭ হাজার ৬০০ টাকা দিয়েছেন। এরপর থেকে ওইসব মোবাইল নম্বর বন্ধ। মিল্টন অবশ্যই ছোট ভাই মনিরুজ্জামান মিলনের সন্ধান চান। এ ব্যাপারে নতুন সরকারের হস্তক্ষেপ কামনা করেন। এদিকে মনিরুজ্জামান মিলনের সন্ধান না পাওয়ায় মা মেরিনা বেগম শোকে কাতর হয়ে পড়েছেন। তিনি জানান, আমি আমার ছেলেকে বুকে ফিরে চাই। স্বামীর শোকে পাগল প্রায় সবিতা বেগম বলেন, স্বামী মিলনের আয়ে তার সংসার চলে। এখন আয়-রোজগার বন্ধ। তিনি বলেন, মিলনকে হারিয়ে আমরা দিশেহারা। ১১ মাস বয়সি মেয়ের ভবিষ্যৎ নিয়ে চিন্তিত। সবিতা তার স্বামীকে ফিরে পেতে সরকারের সংশ্লিষ্ট বিভাগের জরুরি হস্তক্ষেপ কামনা করেছেন।"
2024/08/12,"রাজশাহীতে আত্মগোপনে জনপ্রতিনিধিরা, ভোগান্তিতে সেবাপ্রার্থীরা",Unknown,"গত দুই সপ্তাহ ধরে বন্ধ রাজশাহীর ৭২ ইউনিয়ন, ১৪ পৌরসভা ও ৯ উপজেলা পরিষদের সেবা কার্যক্রম। রাজশাহীর স্থানীয় সরকার বিভাগের এসব প্রতিষ্ঠানের কার্যক্রম পুরোপুরি বন্ধ থাকায় ভোগান্তিতে পড়েছেন সেবাপ্রার্থী হাজারও মানুষ। গত ৫ আগস্ট থেকে রাজশাহীতে চলা সহিংসতা ও ধ্বংসযজ্ঞের শিকার হয়েছে স্থানীয় সরকার বিভাগের অনেক প্রতিষ্ঠান। পলাতক রয়েছেন উপজেলা পরিষদের অনেক চেয়ারম্যান, পৌরসভার মেয়র ও অধিকাংশ ইউনিয়ন পরিষদের চেয়ারম্যানরা। জানা যায়, রাজশাহীর ১৪ পৌরসভার প্রায় সব মেয়রই আওয়ামী লীগের রাজনীতির সঙ্গে জড়িত ছিলেন। অনেকের দলীয় পদ-পদবিও রয়েছে। দুই-একজন জনপ্রতিনিধি বিএনপির রাজনীতির সঙ্গে জড়িত থাকলেও পরিস্থিতির ভয়াবহতার কারণে তারাও দপ্তরে যাচ্ছেন না। খোঁজ নিয়ে জানা গেছে, রাজশাহীর ১৪ পৌরসভার মধ্যে গোদাগাড়ীর অয়েজুদ্দিন বিশ্বাস উপজেলা আওয়ামী লীগের সভাপতি। চিকিৎসা শেষে ১ আগস্ট ভারত থেকে ফিরলেও তিনি আর অফিসে যেতে পারেননি। গত ৫ আগস্ট সহিংসতা শুরু হলে অয়েজুদ্দিন বিশ্বাস এখন আত্মগোপনে রয়েছেন। তানোর পৌরসভার মেয়র ইমরুল হক পলাতক। এছাড়া আড়ানী পৌরসভার মেয়র মুক্তার হোসেন ছাত্র আন্দোলন শুরুর পরপরই এলাকা ছেড়ে পালিয়ে যান। যদিও মুক্তারের বিরুদ্ধে আওয়ামী লীগ সরকারের আমলে হওয়া অস্ত্র, মাদক ও অর্থপাচারের অভিযোগে তিনটি মামলা বিচারাধীন। এদিকে তাহেরপুর পৌরসভার নবনির্বাচিত মেয়র শায়লা খন্দকারের বাড়িঘর জ্বালিয়ে দেওয়া হয়েছে। তার স্বামী রাজশাহী-৪ (বাগমারা) আসনের সাবেক সংসদ সদস্য আবুল কালাম আজাদের দুটি গাড়ি ও বাড়ি জ্বালিয়ে দেওয়া হয়েছে। স্বামী-স্ত্রী উভয়ই এখন আত্মগোপনে। এলাকাবাসী জানান, গত ৩১ জুলাই থেকেই তাহেরপুর পৌরসভা তালাবদ্ধ। ভবানীগঞ্জ পৌরসভাও তালাবদ্ধ রয়েছে। মেয়র পলাতক থাকায় কর্মকর্তা-কর্মচারীরাও কার্যালয়ে আসেন না। এছাড়া বাঘা পৌরসভার মেয়র আক্কাছ আলী উপজেলা আওয়ামী লীগের সভাপতি আশরাফুল ইসলাম বাবুল হত্যার প্রধান আসামি হিসেবে আগে থেকেই পলাতক আছেন। বলতে গেলে গত জুন মাস থেকেই বাঘা পৌরসভার সেবা কার্যক্রম বন্ধ। এতে সেবাপ্রার্থী পৌরবাসীর ভোগান্তি বেড়েছে। পৌরসভার বাসিন্দা নজরুল মালিথা বলেন, আমরা কোনো সেবা পাচ্ছি না। মেয়র পলাতক আবার কর্মকর্তা-কর্মচারীরাও পলাতক। জেলার পুঠিয়া পৌরসভার মেয়র আল মামুন খান উপজেলা বিএনপির সাবেক সাধারণ সম্পাদক। পরিস্থিতির কারণে তিনিও অফিসে বসতে পারছেন না। কারণ বিএনপির আরেকটি গ্রুপের সঙ্গে তার বিরোধ রয়েছে। তবে পুঠিয়া পৌরসভার কার্যক্রম সীমিত আকারে চলছে বলে জানিয়েছেন এলাকাবাসী। অন্যদিকে বিপুল ভোটে নির্বাচিত গোদাগাড়ী উপজেলা চেয়ারম্যান যুবলীগ নেতা বেলাল উদ্দিন সোহেলও তার অফিসে যাচ্ছেন না। তানোর উপজেলা চেয়ারম্যান লুৎফর রশীদ হায়দার ময়নাও পলাতক। বাঘা উপজেলা পরিষদের চেয়ারম্যান জেলা আওয়ামী লীগের যুগ্ম সম্পাদক লায়েব উদ্দিন লাভলু সর্বশেষ গত ৮ আগস্ট অফিসে গেলেও কিছুক্ষণ পরই বের হয়ে যান। লাভলু জানান, বাঘা এলাকায় সহিংসতায় বেশি ক্ষতিগ্রস্ত হয়েছেন সংখ্যালঘুরা। পরিস্থিতির কারণে তিনি এখনো ঠিকমতো অফিস করতে পারছেন না। তবে তিনি এলাকাতেই থাকছেন। এলাকাবাসীর সঙ্গে কথা বলে জানা গেছে, বাগমারা উপজেলা চেয়ারম্যান জাকিরুল ইসলাম সান্টু জেলা আওয়ামী লীগের যুগ্ম সম্পাদক। গত ৫ আগস্ট থেকে তিনিও এলাকা ছাড়া। পবা উপজেলা চেয়ারম্যান ফারুক হোসেন ডাবলু ও মোহনপুর উপজেলা চেয়ারম্যান আফজাল হোসেন বকুল পলাতক বলে এলাকাবাসী জানিয়েছেন। এর মধ্যে মোহনপুর উপজেলা চেয়ারম্যানের দপ্তর জ্বালিয়ে দেওয়া হয়। এই তিন উপজেলা চেয়ারম্যান জেলা আওয়ামী লীগের বিভিন্ন পদধারী। তাদের বাড়িঘর ও ব্যবসা প্রতিষ্ঠানও হামলার শিকার হয়েছে। এদিকে রাজশাহীর ৭২ ইউনিয়ন পরিষদের অধিকাংশ চেয়ারম্যান অফিস করছেন না হামলা ও সহিংসতার আশঙ্কায়। গোদাগাড়ীর এক ইউনিয়নের চেয়ারম্যান নাম প্রকাশ না করার শর্তে জানান, ইউনিয়ন পরিষদের সেবা কার্যক্রম শুরুর জন্য উপজেলা নির্বাহী অফিস থেকে তাদের মৌখিক নির্দেশ দেওয়া হয়েছে। মৌখিক নির্দেশে বলা হয়েছে- স্থানীয় বিএনপি ও জামায়াতের নেতাকর্মীদের সঙ্গে চা-চক্র করে যেন পরিষদের সেবা কার্যক্রম পুনরায় শুরু করা হয়। তিনি বিএনপি ও জামায়াতের নেতাদের চা চক্রে ডেকেছিলেন কিন্তু বিএনপির নেতাকর্মীরা হাজির হননি। জানা গেছে, গোদাগাড়ীর ৯ ইউনিয়নের কোথাও সেবা কার্যক্রম শুরু হয়নি। রাজশাহীর অন্যান্য উপজেলার ইউনিয়ন পরিষদ সোমবারও তালাবদ্ধ দেখতে পেয়েছেন ওই এলাকার বাসিন্দারা। রাজশাহীর মাটিকাটা ইউনিয়নের উজানপাড়া গ্রামের শহিদুল আলম বলেন, জন্ম-মৃত্যু নিবন্ধন, প্রত্যয়নসহ বিভিন্ন সেবা গ্রহীতারা বেশি বিপাকে পড়েছেন। সামাজিক নিরাপত্তার যেসব সহায়তা আছে সেগুলোও বন্ধ আছে। এতে দুস্থ গরিব মানুষেরা ভোগান্তিতে পড়ছেন। স্থানীয় পর্যায়ের উন্নয়ন কার্যক্রমও থমকে আছে। এ বিষয়ে জানতে চাইলে রাজশাহী জেলা প্রশাসনের স্থানীয় সরকার বিভাগের উপ-পরিচালক (উপসচিব) মো. আশরাফুল ইসলাম বলেন, আমরা ইতোমধ্যে রাজশাহীর সব পৌরসভার মেয়র, উপজেলা চেয়ারম্যান ও ইউনিয়ন পরিষদ চেয়ারম্যানদের দ্রুত সময়ে দাপ্তরিক কার্যক্রম শুরু করার নির্দেশ দিয়েছি। ইতোমধ্যে সরকারি সার্ভার সচল হয়েছে। সেবাপ্রার্থীরা যাতে ভোগান্তিতে না পড়েন সেজন্য সব জনপ্রতিনিধিকে নিজ নিজ অফিসে উপস্থিত হতে নির্দেশ দেওয়া হয়েছে।"
2024/08/12,রাজশাহী কলেজের অধ্যক্ষের পদত্যাগ,Unknown,শিক্ষার্থীদের আন্দোলনের মুখে রাজশাহী কলেজের অধ্যক্ষ অধ্যাপক মোহা. আব্দুল খালেক পদত্যাগ করেছেন। সোমবার দুপুর ১২টার দিকে তিনি শিক্ষা মন্ত্রণালয়ের সচিব বরাবর নিজের পদত্যাগপত্র জমা দেন। অধ্যক্ষের পদ থেকে পদত্যাগ করলেও অধ্যাপক খালেক এ কলেজের অর্থনীতি বিভাগের শিক্ষক অথবা রাজশাহীর যে কোনো সরকারি কলেজে এই বিভাগের শিক্ষক হিসেবে তাকে পদায়নের অনুরোধ জানিয়েছেন। অধ্যাপক খালেক তার আবেদনে লেখেন- তিনি ক্রনিক লিভার ডিজিজ (সিএলডি) এবং ডায়াবেটিসে ভুগছেন। তিনি নিয়মিত চিকিৎসকের পরামর্শ মোতাবেক ওষুধ খান। বর্তমান পরিবর্তিত পরিস্থিতিতে কলেজ পরিচালনায় অত্যধিক মানসিক চাপ অনুভব করছেন তিনি। তাই তার শারীরিক সমস্যা দেখা দিচ্ছে; যা একজন রোগীর জন্য ঝুঁকিপূর্ণ। তাই তিনি অধ্যক্ষের পদ থেকে পদত্যাগ করছেন। এর আগে আন্দোলনকারী শিক্ষার্থীরা সকাল থেকে ভুয়া ভুয়া স্লোগানে পদত্যাগের দাবিতে অধ্যক্ষকে তার কার্যালয়ে অবরুদ্ধ করেন। সম্প্রতি ছাত্র-আন্দোলন চলাকালে অধ্যক্ষের সামনেই রাজশাহী কলেজের শিক্ষার্থীদের ওপর হামলা করে ছাত্রলীগ। সেই থেকে তার পদত্যাগের দাবি করছিলেন শিক্ষার্থীরা।
2024/08/12,সোনাইমুড়ী ও চাটখিল থানায় লুণ্ঠিত বিপুল পরিমাণ অস্ত্র উদ্ধার,Unknown,"নোয়াখালীর চাটখিল ও সোনাইমুড়ী থানা থেকে লুণ্ঠিত বিপুল পরিমাণ অস্ত্র ও গুলি উদ্ধার করা হয়েছে। সোমবার দুপুর সাড়ে ১২টার দিকে জেলা আনসার ও গ্রাম প্রতিরক্ষা বাহিনীর কার্যালয়ে অস্ত্রগুলো সেনাবাহিনীর মাইজদী ক্যাম্পের টুআইসি মেজর রিফাত আনোয়ারের কাছে হস্তান্তর করা হয়। আনসার ও গ্রাম প্রতিরক্ষা বাহিনীর জেলা কমান্ড্যান্ট রোকসানা বেগম এ তথ্য নিশ্চিত করে বলেন, চাটখিল ও সোনাইমুড়ী থানায় হামলার সময় হামলাকারীরা দুটি থানা থেকে অস্ত্র ও গুলিসহ মূল্যবান মালামাল লুট করে নিয়ে যায়। ঘটনার পর থেকে আমাদের আনসার ও গ্রাম প্রতিরক্ষা বাহিনীর সদস্যরা লুণ্ঠিত অস্ত্রগুলো উদ্ধারে নামে। এরপর থেকে একাধিক স্থান থেকে হস্তান্তর করা অস্ত্রগুলো উদ্ধার করা হয়। বাকি অস্ত্রগুলো উদ্ধারে আমাদের অভিযান অব্যাহত রয়েছে। মেজর রিফাত আনোয়ার বলেন, আনসার থেকে অস্ত্রগুলো আমাদের বুঝিয়ে দেওয়া হয়েছে। পরবর্তীতে সংশ্লিষ্ট কর্তৃপক্ষের কাছে আমরা এগুলো হস্তান্তর করব। উদ্ধার হওয়া মালামালের মধ্যে রয়েছে- ১টি মোটরসাইকেল, ২টি ল্যাপটপ, কম্পিউটার কিবোর্ড ১টি, মাউস ১টি, ১টি এসএমজি, ৫টি শর্টগান, ৩২ রাউন্ড সীসা কার্তুজ, ৭৫৬ রাউন্ড রাইফেলের গুলি, ৫টি সাউন্ড গ্রেনেড, ১০টি টিয়ারসেল, ৭টি হ্যান্ডকাপ, ১টি হ্যান্ড মাইক, ১টি পাইপগান, ১টি ওয়ারলেস, ২টি ওয়ারলেসের ব্যাটারি, ট্রাফিক সিগন্যাল লাইট ১টি, এসএমজি ম্যাগাজিন ১টি, রাইফেল ১টি, পিস্তল ২টি, গ্যাসগান ২টি, পিস্তলের গুলি ১১ রাউন্ড ও রাবার বুলেট ৬৭টি রাউন্ড। জানা গেছে, গত ৫ আগস্ট শেখ হাসিনার পদত্যাগ ও দেশ ছেড়ে যাওয়ার পর বিকালে নোয়াখালীর সোনাইমুড়ী ও চাটখিল থানায় হামলা চালায় দুর্বৃত্তরা। এ সময় তারা ওই দুটি থানায় অস্ত্র, গুলিসহ বিভিন্ন মালামাল লুটপাট চালায়। থানা থেকে লুণ্ঠিত ওই সব অস্ত্র ও মালামাল বিভিন্ন স্থান থেকে উদ্ধার করে সেনাবাহিনীর কাছে হস্তান্তর করেছেন আনসার সদস্যরা।"
2024/08/12,গাজী গ্রুপের লুট হওয়া পণ্য উদ্ধার,Unknown,"নারায়ণগঞ্জের রূপগঞ্জ থেকে গাজী গ্রুপের লুটপাট হওয়া পণ্যসামগ্রীর মধ্যে অন্তত ৫০ লাখ টাকার পণ্যসামগ্রী কিশোরগঞ্জের করিমগঞ্জ থেকে উদ্ধার করেছে সেনাবাহিনীর সদস্যরা। রোববার বিকালে উদ্ধার করা মালামাল প্রদর্শন করে এসব তথ্য নিশ্চিত করেছেন সেনাবাহিনীর ক্যাম্প কমান্ডার তানভিরুল হাসান। এদিন সকাল থেকে বিকাল পর্যন্ত উপজেলার জয়কা, নোয়াবাদ ও গুনধর ইউনিয়নের বিভিন্ন গ্রামে অভিযান চালিয়ে এসব পণ্য উদ্ধার করা হয়। সেনাক্যাম্প জানায়, উদ্ধার করা এসব মালামাল নারায়ণগঞ্জের রূপগঞ্জ থেকে লুট হয়েছিল। এগুলো গাজী গ্রুপ অব ইন্ডাস্ট্রিজের বলে নিশ্চিত হয়েছে সেনাবাহিনী। এসব মালামালের মধ্যে ছিল, সাড়ে চারশ ছোট-বড় পাইপ, ওয়াটার হিটার, রাইস কুকার, পাম্পের মোটর, সাবমারসিবল পাম্প, নলকূপ, ছাতা ও পণ্য তৈরির বিভিন্ন ধরনের কাঁচামাল। খোঁজ নিয়ে জানা গেছে, গত ৫ আগস্ট প্রধানমন্ত্রীর পদ থেকে শেখ হাসিনার পদত্যাগ ও দেশত্যাগের খবরে গাজী গ্রুপের বিভিন্ন প্রতিষ্ঠান থেকে এসব পণ্য লুটপাট করে দুর্বৃত্তরা। পরে সেগুলো বিক্রি করে দেয় তারা। আর এসব মালামাল লুটেরাদের কাছ থেকে কমদামে কিনে রাখেন এক শ্রেণির অসাধু স্থানীয় ব্যবসায়ী। তবে অন্য একটি সূত্রের দাবি ওই এলাকার কিছু লোক গাজী গ্রুপের বিভিন্ন প্রতিষ্ঠানে চাকরি করতেন। তারাও এই লুটপাটের সঙ্গে জড়িত থাকতে পারেন। খবর পেয়ে দিনভর অভিযান চালিয়ে সেনা সদস্যরা এসব মালামাল উদ্ধার করে করিমগঞ্জ উপজেলার জয়কা ইউনিয়ন পরিষদ প্রাঙ্গণে এনে রাখে। রোববার বিকাল সাড়ে ৫টার দিকে উদ্বার করা এসব মালামাল গাজী গ্রুপের প্রতিনিধির কাছে হস্তান্তর করা হয়। এ সময় বৈষম্যবিরোধী ছাত্র আন্দোলনের কিশোরগঞ্জের প্রতিনিধি ওবায়দুল হক মুন্না, করিমগঞ্জের সমন্বয়ক ইয়ামিন সিদ্দিকী, মাহমুদুল হাসান সাকিব ও সোহান রানা প্রমুখ উপস্থিত ছিলেন।"
2024/08/12,শিক্ষার্থীদের উদ্যোগে গাজীপুরে সড়কে চাঁদাবাজি বন্ধ,Unknown,"গাজীপুরের বিভিন্ন সড়কে চলাচল করা যানবাহন থেকে চাঁদা তোলা বন্ধ হয়েছে। গত ৫ আগস্ট থেকে ১১ আগস্ট পর্যন্ত গাজীপুর জেলা ও মহানগরীর বিভিন্ন স্ট্যান্ডে চালকদের কাছ থেকে কেউ চাঁদা আদায় করতে আসেনি। এতে স্বস্তি প্রকাশ করছেন বাস, সিএনজিচালিত অটোরিকশা ও ব্যাটারিচালিত অটোরিকশার চালকেরা। আগে এসব স্ট্যান্ড থেকে কোটি টাকা আদায় করা হতো। রোববার দুপুরে নগরীর রাজবাড়ী এলাকায় সিএনজিচালক মোফাজ্জল হোসেন জানান, গাজীপুরের সব থেকে বড় সিএনজিস্ট্যান্ড এটি। আগে ছাত্রলীগ ও স্বেচ্ছাসেবক লীগের নেতাকে প্রতিদিন ৮০ টাকা করে চাঁদা দিতে হতো। এই এক স্ট্যান্ড থেকে প্রায় ২০ লাখ টাকার মতো চাঁদা তোলা হতো; কিন্তু এখন শিক্ষার্থীরা আমাদের পাশে দাঁড়িয়েছে। গত কয়েক দিনে আমরা কোনো চাঁদা দেই না। সেই হিসাবে আমাদের মাসে ৩ হাজারের বেশি টাকা বেঁচে যাবে। সিটি করপোরেশন গেটের অটোরিকশাচালক সোলায়মান হোসেন জানান, সিটি করপোরেশন গেট থেকে পূবাইল, টঙ্গী, নিলেরপাড়া, ধীরাশ্রম, আক্কাস মার্কেট এলাকায় ৩০, ৫০ এবং ৮০ টাকার মতো চাঁদা দিতে হতো। ৫ তারিখের পর থেকে আর কেউ চাঁদা নিতে আসে না। খুব ভালো লাগছে। নগরীর জয়দেবপুর বাসস্ট্যান্ডে গিয়ে দেখা যায়, স্বস্তিতে যাত্রী আনা–নেওয়া করছেন বাস ও অটোরিকশা চালকরা। আবুল হোসেন নামে লোকাল বাসের এক চালক বলেন, বাসস্ট্যান্ডে আগে কত রকমের নেতা দেখতাম। ৫ তারিখের পর থেকে সব পালিয়ে গেছে। সিএনজিচালিত অটোরিকশা থেকে চাঁদা আদায় হচ্ছে না দাবি করে মামুন নামের এক সিএনজিচালিত অটোরিকশাচালক বলেন, ‘তারা (চাঁদাবাজরা) আমাগো হকের টাকা মাইরা খাইত। আল্লায় বিচার করছে। তারাই এহন ঘরে নাই।’ টঙ্গী স্ট্যান্ডের একাধিক চালকরা জানিয়েছেন, আগে টঙ্গী থেকে মীররের বাজার পর্যন্ত তিন জায়গায় চাঁদা দেওয়া লাগত। এখন কোথাও কাউরে এক টাকাও দিতে হয় না। একইভাবে জেলার কাপাসিয়া, কালীগঞ্জ, শ্রীপুর, কালিয়াকৈর সব উপজেলায় শিক্ষার্থীরা পরিবহণে চাঁদাবাজির বিরুদ্ধে রুখে দাঁড়িয়েছে। কোটা আন্দোলনে অংশগ্রহণকারী জহিরুল ইসলাম বলেন, তাদের যতগুলো দাবি ছিল তার মধ্যে অন্যতম একটি দাবি ছিল পরিবহণ সেক্টরে চাঁদাবাজি বন্ধ করা। শিক্ষার্থীরা শৃঙ্খলা ফেরানোর পাশাপাশি সড়কে চাঁদাবাজি বন্ধ করতে সক্ষম হয়েছে। পরবর্তী সময়ে আইনশৃঙ্খলা রক্ষাকারী বাহিনীর সদস্যরা যারাই দায়িত্ব পালন করবেন তারা যেন বর্তমান পরিস্থিতি অব্যাহত রাখেন। টঙ্গীতে বৈষম্যবিরোধী আন্দোলনে অংশগ্রহণকারী, আরিফুল ইসলাম আবির বলেন, গাজীপুরের মধ্যে টঙ্গী স্ট্যান্ডে সব থেকে বেশি চাঁদাবাজি হতো। ৫ তারিখের পর থেকে সব শিক্ষার্থী মিলে এই চাঁদাবাজি বন্ধে প্রতিরোধ গড়ে তুলেছেন। এক টঙ্গী স্ট্যান্ড থেকেই কোটি টাকারও বেশি চাঁদাবাজি হতো। তিনি আরও বলেন, আমরা পরিবহণ চাঁদাবাজি বন্ধে মাইকিং কার্যক্রম চালিয়ে যাচ্ছি। সেক্ষেত্রে শিক্ষার্থীদের মাধ্যমে ছোট ছোট কমিটিও করে দেওয়া হচ্ছে। দুর্নীতি ও চাঁদাবাজির বিরুদ্ধে শিক্ষার্থীদের এ প্রতিরোধ অব্যাহত থাকবে।"
2024/08/12,বিএনপি নেতাকে বহিষ্কারের প্রতিবাদে হিন্দু সম্প্রদায়ের মানববন্ধন,Unknown,"খুলনার পাইকগাছায় হিন্দু সম্প্রদায়কে নিয়ে অপপ্রচার করায় বিএনপির উপজেলা সাধারণ সম্পাদক এসএম এনামুল হককে বহিষ্কার করার প্রতিবাদে মানববন্ধন অনুষ্ঠিত হয়েছে। উপজেলার ১০টি ইউনিয়ন ও ১টি পৌরসভার হিন্দু সম্প্রদায়ের হাজার, হাজার নারী-পুরুষ সোমবার বেলা ১১টা থেকে দুপুর ১টা পর্যন্ত মানববন্ধন করেন। এ সময় তারা বলেন, এসএম এনামুল হকের কারণে আমরা পাইকগাছায় নিরাপদে আছি। পাইকগাছায় আমাদের ওপর কোথাও কোনো অপ্রীতিকর ঘটনা ঘটেনি। অবিলম্বে তার বহিষ্কার আদেশ প্রত্যাহারের দাবি জানানো হয় মানববন্ধন থেকে। এ সময় বক্তব্য রাখেন- কিশোর কুমার মণ্ডল, যজ্ঞেশ্বর কুমার মণ্ডল, রমেশ মণ্ডল, চৈতন্য মণ্ডল, অশেষ মণ্ডল, প্রশান্ত মণ্ডল, অঙ্কিত মণ্ডল, দীপংকর সরদার, সন্তোষ কুমার মণ্ডল, সুকুমার কবিরাজ, ডা. গোবিন্দ মণ্ডল, শিবপদ মণ্ডল, শৈলেন্দ্র নাথ মণ্ডল, নির্মল চন্দ্র মণ্ডল, ডা. নিত্যানন্দ মণ্ডল, প্রভাষক সুজিত কুমার মণ্ডল, পলাশ কুমার মণ্ডল, কল্যাণী মণ্ডল, মনি মালা, রীতা রাণী মণ্ডল, মজ্ঞুশ্রী মণ্ডল, শ্যামলী সানা, কালিপদ মণ্ডল, মাস্টার জয়দেব চন্দ্র রায়, পরিমল চন্দ্র সানা প্রমুখ। খুলনার পাইকগাছা উপজেলা বিএনপির সাধারণ সম্পাদক ও সোলাদানা ইউনিয়ন পরিষদের সাবেক চেয়ারম্যান এসএম এনামুল হককে শৃঙ্খলা ভঙ্গের অভিযোগে দলীয় পদ থেকে অব্যাহতি দেওয়া হয়। শনিবার অব্যাহতির চিঠি পান এনামুল হক। তাতে জানানো হয়েছে, দলীয় শৃঙ্খলা ভঙ্গের কারণে তাকে সাময়িক অব্যাহতি দেওয়া হয়। খুলনা জেলা বিএনপির আহবায়ক আমীর এজাজ খান ও সদস্য সচিব এসএম মনিরুল হাসান বাপ্পি স্বাক্ষরিত এক চিঠিতে এ কথা জানানো হয়েছে। পাইকগাছা উপজেলা বিএনপির সভাপতি চিকিৎসক আব্দুল মজিদ বলেন, বৈষম্যবিরোধী ছাত্র আন্দোলনে সরকার পদত্যাগ করার পর উপজেলা বিএনপির সাধারণ সম্পাদক এনামুল হক হিন্দু সম্প্রদায়ের বাড়িঘর ভাঙচুর, লুটপাটসহ বিভিন্ন অপকর্মের কারণে তাকে সাময়িক অব্যাহতি দিয়েছেন জেলার নেতারা।"
2024/08/12,ট্রাকচাপায় মোটরসাইকেলের দুই আরোহী নিহত,Unknown,"ব্রাহ্মণবাড়িয়ায় ট্রাকচাপায় মোটরসাইকেলের দুই আরোহী নিহত হয়েছেন। সোমবার বেলা পৌনে ১১টার দিকে কুমিল্লা-সিলেট মহাসড়কের ঘাটুরা এলাকায় এ দুর্ঘটনা ঘটে। নিহতরা হলেন- নাজমুল করিম (৩৫) ও হিমেল (২৮)। নাজমুল বিকাশের ডিস্ট্রিবিউশনের সুপারভাইজার ও হিমেল সেলস অফিসার পদে কর্মরত ছিলেন। স্থানীয় ও হাসপাতাল সূত্র জানায়, নাজমুল করিম ও হিমেল সকালে অফিসিয়াল কাজে মোটরসাইকেল নিয়ে বের হন। কুমিল্লা-সিলেট মহাসড়ক দিয়ে যাওয়ার পথে ঘাটুরা নামক এলাকায় তাকে একটি ট্রাক চাপা দেয়। এতে নাজমুল ঘটনাস্থলেই নিহত হন এবং হিমেল গুরুতর আহত হন। গুরুতর আহত হিমেলকে উদ্ধার করে ব্রাহ্মণবাড়িয়া মেডিকেল কলেজ হাসপাতালে ভর্তি করা হয়। সেখানে অবস্থার অবনতি হলে তাকে ঢাকা মেডিকেল কলেজ হাসপাতালে নেওয়ার পথে আশুগঞ্জে মারা যান। ব্রাহ্মণবাড়িয়া বিকাশের পরিবেশক মেসার্স খান সন্সের চেয়ারম্যান মাইনুদ্দিন খান পাশা জানান, তারা দুজন সুহিলপুর ও খাঁটিহাতা মোড় এলাকায় দায়িত্ব পালনের উদ্দেশ্যে বের হয়েছিলেন। একজন ঘটনাস্থলে এবং অপরজন চিকিৎসাধীন অবস্থায় ঢাকা নেওয়ার পথে মারা যান।"
2024/08/12,"আন্দোলনকালে গোপালগঞ্জ থেকে ভেকু চুরি, সোনাগাজীতে জমা দিলেন চালক",Unknown,"বৈষম্যবিরোধী আন্দোলনের সময় গোপালগঞ্জ থেকে কৌশলে চুরি করা একটি ভেকু সোনাগাজী মডেল থানায় জমা দিলেন বেলাল হোসেন (৪৫) নামে এক চালক। সোমবার দুপুরে তিনি গাড়িটি থানা পুলিশের কাছে জমা দেন। পুলিশ, ভেকু মালিক, চালক ও এলাকাবাসী জানান, সাতক্ষীরা জেলার কালীগঞ্জ উপজেলার পূর্ব পানিয়া গ্রামের মৃত সুরত আলীর ছেলে মো. আমানুর রহমান শেখের মালিকীয় এক্সকেভেটর (ভেকু) গত দুই বছর যাবত গোপালগঞ্জ জেলায় চালাচ্ছিলেন ফেনী জেলার সোনাগাজী উপজেলার চরচান্দিয়া গ্রামের মৃত রফিকুল ইসলামের ছেলে মো. বেলাল হোসেন। বৈষম্যবিরোধী উত্তাল ছাত্র আন্দোলনের মধ্যে গত ৩ আগস্ট বেলাল একটি লোবট ভাড়া করে ভেকুটি নিজ জেলা ফেনীর সোনাগাজী নিয়ে অজ্ঞাত স্থানে রেখে দেন। মালিকপক্ষ যোগাযোগ করলে তিনি ৫ লাখ ৬০ হাজার টাকা পাওনা দাবি করেন। স্থানীয়ভাবে বিষয়টি মীমাংসা করতে চাইলেও তিনি সময়ক্ষেপণ করতে থাকেন। গাড়িটির মালিক নিরুপায় হয়ে ১১ আগস্ট সোনাগাজী মডেল থানা ও সেনাবাহিনীর ক্যাম্পে লিখিত আবেদন করেন। পুলিশ, সেনাবাহিনী ও স্থানীয়দের চাপে পড়ে বেলাল দুপুরে গাড়িটি থানায় জমা দেন। সোনাগাজী মডেল থানার ওসি সুদ্বীপ রায় ঘটনার সত্যতা নিশ্চিত করেছেন।"
2024/08/12,স্কুলছাত্রকে গণধোলাই খেলনা পিস্তল হাতে দিয়ে ডাকাত প্রমাণের চেষ্টা!,Unknown,"সারা দেশে ডাকাত আতঙ্কে নির্ঘুম রাত কাটে জনগণের। মানিকগঞ্জের সিংগাইরে ডাকাত সন্দেহে মো. ফাহাদ হোসেন নামে এক স্কুলছাত্রকে গণধোলাই দিয়ে সেনাবাহিনীর কাছে সোপর্দ করেছেন স্থানীয়রা। এর আগে জোরপূর্বক ওই ছাত্রের হাতে খেলনা পিস্তল দিয়ে ডাকাত বানানোর চেষ্টা করা হয়। রোববার রাত সাড়ে ৯টার দিকে দাশেরহাটী সরকারি প্রাথমিক বিদ্যালয়ের কাছে এ ঘটনা ঘটে। আটক ফাহাদ হোসেন (১৫) উপজেলার চারিগ্রাম ইউনিয়নের চারিগ্রাম বাজার সংলগ্ন উত্তর পাশের বাসিন্দা সবজি ব্যবসায়ী মো. আসাম উদ্দিনের ছেলে। ফাহাদ চারিগ্রাম এসএ খান উচ্চ বিদ্যালয়ের ১০ম শ্রেণির ছাত্র। সেনা সদস্যদের উপস্থিতিতে ভুক্তভোগী স্কুলছাত্র ফাহাদ হোসেনের সঙ্গে কথা বলে জানা যায়, মো. সাদ্দাম হোসেন, মো. সাগর, মো. ইকবাল হোসেন ও মো. পারভেজসহ ১০-১২ জন বন্ধু তাকে মোবাইলে ডেকে রাত ৯টার দিকে আওয়ামী লীগ সমর্থিত বর্তমান চেয়ারম্যান দেওয়ান মো. রিপন হোসেনের দাশেরহাটী বাড়ির পাশে ঘুরতে নিয়ে যায়। এ সময় স্থানীয়রা ডাকাত সন্দেহে তাদের ধাওয়া করে। এতে ভয়ে অন্যরা দৌড়ে পালিয়ে যেতে সক্ষম হলেও ফাহাদ পাশের পুকুরে পড়ে যায়। পরে উত্তেজিত জনতা তাকে গণধোলাই দিয়ে রক্তাক্ত অবস্থায় আটকে রাখে। এ সময় সামাজিক যোগাযোগমাধ্যমে ভাইরাল একটি ভিডিওতে দেখা যায়, স্থানীয় কয়েকজন যুবক পাশের জঙ্গলে পড়ে থাকা একটি পিস্তল জোরপূর্বক ফাহাদের হাতে ধরিয়ে ছবি তুলে তাকে ডাকাত প্রমাণের চেষ্টা করছেন। পরে খবর পেয়ে ঘটনাস্থল থেকে সেনাবাহিনীর সদস্যরা তাকে উদ্ধার করে নিয়ে যায়। ঘটনাস্থলে উপস্থিত ফাহাদের চাচাতো ভাই মো. নয়া মিয়া বলেন, এলাকাবাসী সবাই জানে আমার চাচাতো ভাই ফাহাদ অত্যন্ত ভালো এবং নম্র ভদ্র ছেলে। যাদের ডাকে সে ঘটনাস্থলে এসেছে ওই গ্রুপের ছেলেরা খুবই খারাপ প্রকৃতির লোক। তাদের ডাকে এসেই আমার ভাইয়ের কপালে এ অবস্থা হয়েছে। সুষ্ঠু তদন্তসাপেক্ষে আমার নির্দোষ ভাইয়ের মারধরের বিচার চাই। এ ব্যাপারে চারিগ্রাম ইউনিয়নের চেয়ারম্যান দেওয়ান মো. রিপন হোসেন বলেন, এই গ্রুপটিই ইউনিয়ন পরিষদ ও আমার ব্যক্তিগত ব্যবসায়ী প্রতিষ্ঠানে হামলা করে ভাঙচুর করে। এরাই গত রাতে আমার বাড়িতে হামলা করতে এলে স্থানীয়রা ডাকাত সন্দেহ আটক করে তাদের সেনাবাহিনীর সদস্যদের কাছে হস্তান্তর করে। এ বিষয়ে মানিকগঞ্জে দায়িত্বপ্রাপ্ত সেনাবাহিনীর কন্ট্রোল রুমের নম্বরে যোগাযোগ করলে নাম না বলার শর্তে এক কর্মকর্তা জানান, ডাকাত আটকের খবর পেয়ে আমরা ঘটনাস্থলে গিয়ে জানতে পারি এটা কোনো ডাকাতির ঘটনা নয়। সন্দেহজনকভাবে তাকে আটক করে মারধর করেছে। রাতেই তাকে উদ্ধার করে স্থানীয় গণ্যমান্যদের মাধ্যমে চিকিৎসার ব্যবস্থা করে তাদের জিম্মাই দেওয়া হয়। এ সময় উদ্ধারকৃত পিস্তলটি খেলনা পিস্তল বলেও জানান তিনি। সিংগাইর থানার ওসি মো. জিয়ারুল ইসলাম বলেন, এ বিষয়ে আমাদের কাছে কেউ কোনো অভিযোগ করেনি। আপনার মাধ্যমে বিষয়টি জানতে পারলাম। বিষয়টি খোঁজ নিয়ে দেখছি।"
2024/08/12,সোনামসজিদে স্বাভাবিক হচ্ছে আমদানি-রপ্তানি,Unknown,"সরকার পতনের দিন থেকে আমদানি-রপ্তানি বন্ধ হয়ে যায় চাঁপাইনবাবগঞ্জের শিবগঞ্জ উপজেলার সোনামসজিদ স্থলবন্দরে। এমন পরিস্থিতিতে দুদিন বন্ধের পর বুধবার থেকে আবারো শুরু হয় আমদানি রপ্তানি কার্যক্রম। ধীরে ধীরে স্বাভাবিক হচ্ছে এ বন্দরের কার্যক্রম। রবি ও সোমবার দুপুর পর্যন্ত ২৩৬ পণ্যবাহী ভারতীয় ট্রাক সোনামসজিদ স্থলবন্দরে প্রবেশ করেছে। জানা যায়, ছাত্র আন্দোলনে বিক্ষোভের কারণে এ মাসের শুরু থেকেই সোনামসজিদ স্থলবন্দরে আমদানি রপ্তানি কমে আসে। এদিকে গত ৫ আগস্ট সরকারের পতনের দিন পুরোপুরি বন্ধ হয়ে যায় আমদানি রপ্তানি কার্যক্রম। এরপর দুদিন বন্ধ থাকার পর বুধবার থেকে আবারো আমদানি রপ্তানি কার্যক্রম শুরু হয়েছে। তবে দেশের পরিবেশ স্বাভাবিক না হওয়ায় ভয় আর আতঙ্কের মধ্যে রয়েছেন বন্দরের আমদানিকারক ও সিএন্ডএফ এজেন্ট এমনকি ভারত থেকে আসা ট্রাক চালকরাও। সোনামসজিদ আমদানি রপ্তানিকারক গ্রুপের সাধারণ সম্পাদক মাওলানা মামুনুর রশীদ জানান, আমদানি রপ্তানিকারকরা বৈঠক করে কার্যক্রম স্বাভাবিক রাখতে প্রয়োজনীয় পদক্ষেপ গ্রহণের পর বন্দরে আগের মতো অবস্থা ফিরে আসছে। বন্দর এলাকায় কোনো উত্তেজনা নেই। পানামা সোনামসজিদ পোর্ট লিংক লিমিটেডের পোর্ট ম্যানেজার মাইনুল ইসলাম জানান, রোববার বন্দর দিয়ে আমদানি পণ্য নিয়ে ১৮৬ ভারতীয় ট্রাক বাংলাদেশে প্রবেশ করে। সোমবার দুপুর পর্যন্ত আরও ৫০টি ট্রাক পণ্য নিয়ে বন্দরে প্রবেশ করেছে। এসব ট্রাকে পাথর, পেঁয়াজ, ভুট্টা, ভুসি ও মরিচসহ বিভিন্ন পণ্য রয়েছে। তিনি আরও বলেন, বন্দরে ধীরে ধীরে পরিস্থিতি স্বাভাবিক হয়ে আসছে। ৫৯ বিজিবি ব্যাটালিয়নের অধিনায়ক লে. কর্নেল গোলাম কিবরিয়া জানান, সীমান্তে অবৈধভাবে অনুপ্রবেশ ঠেকাতে বাড়তি নিরাপত্তা ব্যবস্থা জোরদার করা হয়েছে।"
2024/08/12,"প্রতিবেশীর সঙ্গে কথায় ব্যস্ত মা, ডোবায় পড়ে শিশুর মৃত্যু",Unknown,"শরীয়তপুর সদর উপজেলায় মায়ের অগোচরে ডোবার পানিতে ডুবে তাহমিদ নামের দুই বছরের এক শিশুর মৃত্যু হয়েছে। সোমবার সকালে সদর উপজেলার ভর্তাইসার এলাকায় এ ঘটনা ঘটে। তাহমিদ ওই এলাকার বিল্লাল মাদবরের ছেলে। নিহতের স্বজন ও স্থানীয়রা জানান, সোমবার সকালে শিশুটির মা প্রতিবেশীর সঙ্গে কথা বলছিলেন। এ সময় শিশুটি মায়ের অগোচরে বাড়ির পাশের একটি ডোবায় পড়ে যায়। পরে খোঁজাখুঁজির একপর্যায়ে ডোবা থেকে শিশুটিকে উদ্ধার করে সদর হাসপাতালে নিয়ে গেলে মৃত ঘোষণা করেন কর্তব্যরত চিকিৎসক। শরীয়তপুর সদর হাসপাতালের চিকিৎসা কর্মকর্তা সুস্মিতা শারমিন বলেন, শিশুটিকে মৃত অবস্থায় হাসপাতালে নিয়ে আসা হয়েছিল। আমরা পরীক্ষা-নিরীক্ষা করে শিশুটির মৃত্যুর বিষয়ে নিশ্চিত হই।"
2024/08/12,রাজশাহীতে কুড়িয়ে পাওয়া ককটেল বিস্ফোরণে দুই শিশু আহত,Unknown,"রাজশাহী মহানগরীতে কুড়িয়ে পাওয়া ককটেল বিস্ফোরণে দুই শিশু আহত হয়েছে। সোমবার দুপুর ২টার দিকে নগরীর বোয়ালিয়া থানার টিকাপাড়া মহল্লায় এ ঘটনা ঘটে। ঘটনার পর সেনাবাহিনী ও বর্ডার গার্ড বাংলাদেশের (বিজিবি) সদস্যরা সেখানে যান। ঘটনাস্থলে আরও কয়েকটি অবিস্ফোরিত তাজা ককটেল পড়ে ছিল। আহত শিশুরা হলো- ওই এলাকার আলমগীর হোসেনের ছেলে মো. আব্দুল্লাহ (৭) এবং মো. শাহিনের ছেলে মো. সাবা (৮)। তাদের রাজশাহী মেডিকেল কলেজ (রামেক) হাসপাতালের ৯ নম্বর ওয়ার্ডে ভর্তি করা হয়েছে। আহত শিশুদের স্বজনরা জানান, বাড়ির সামনে আবর্জনার স্তূপের ভেতর একটি কার্টন পড়ে ছিল। ওই কার্টনে তুষের ভেতর ককটেল ছিল। শিশুরা কুড়িয়ে পাওয়া এ ককটেল নিয়ে খেলার সময় বিস্ফোরণ ঘটে। এতে তারা দুজনেই আহত হয়। পরে শিশুদের হাসপাতালে নেওয়া হয়। নগরীর বোয়ালিয়া মডেল থানার ওসি হুমায়ুন কবীর জানান, থানায় কিছু পুলিশ সদস্য গিয়েছেন। দাপ্তরিক কাজকর্ম সোমবার থেকেই শুরু হয়েছে। তবে অসুস্থ থাকায় তিনি এখনো থানায় যাননি। এ রকম কোনো ঘটনার কথা কেউ তাকে জানায়নি। তিনি খোঁজ নিয়ে দেখবেন।"
2024/08/12,সংখ্যালঘুদের বাড়িঘরে হামলা-লুটপাটের প্রতিবাদে রাজশাহীতে মানববন্ধন,Unknown,"দেশের বিভিন্ন স্থানে সংখ্যালঘু ক্ষুদ্র নৃ-তাত্ত্বিক জনগোষ্ঠীর বাড়িঘরে হামলা, অগ্নিসংযোগ, লুটপাট এবং নির্যাতনের প্রতিবাদে ও নিরাপত্তা নিশ্চিতের দাবিতে রাজশাহীতে মানববন্ধন কর্মসূচি পালিত হয়েছে। জাতীয় আদিবাসী পরিষদের কেন্দ্রীয় কমিটির উদ্যোগে সোমবার বেলা ১১টায় রাজশাহী কোর্ট শহিদ মিনার চত্বরে এ কর্মসূচি পালিত হয়। প্রায় ঘণ্টাব্যাপী এ মানববন্ধনে বক্তারা বলেন, দেশের সব রাজনৈতিক দল তাদের ব্যবহার করে। তবে তাদের নিরাপত্তার প্রশ্নে কেউ পাশে দাঁড়ায় না। গ্রামাঞ্চলে লোকচক্ষুর আড়ালে ক্ষুদ্র জনগোষ্ঠীর বিভিন্ন বাসাবাড়িতে হামলা চলছে। পুকুরের মাছ লুট হওয়ার মতো ঘটনাও ঘটেছে। তারা বলেন, আমরা এমন স্বাধীনতা চাইনি। আমরা এ দেশের নাগরিক এ দেশেই নিরাপদে থাকতে চাই। আমাদের নিরাপত্তা নিশ্চিত করা এখন রাষ্ট্রের দায়িত্ব। কর্মসূচিতে বক্তব্য দেন-  জাতীয় আদিবাসী পরিষদের কেন্দ্রীয় কমিটির ভারপ্রাপ্ত সাধারণ সম্পাদক গণেশ মার্ডি, সাংগঠনিক সম্পাদক বিমল চন্দ্র রাজওয়াড়, রাজশাহী জেলা শাখার সাধারণ সম্পাদক সুশেন্দ কুমার, সদস্য রাজকুমার শাওসহ ক্ষুদ্র নৃগোষ্ঠী সম্প্রদায়ের আরও অনেকে।"
2024/08/12,শিক্ষা নিয়ে বাণিজ্য বন্ধের দাবিতে রাজশাহীতে মানববন্ধন,Unknown,"রাজশাহীতে প্রাইভেট শিক্ষাপ্রতিষ্ঠান এবং কোচিং সেন্টারে শিক্ষা নিয়ে বাণিজ্য বন্ধ করা ও রাজনৈতিক প্রভাবমুক্ত শিক্ষাপ্রতিষ্ঠান গড়ে তোলার দাবিতে মানববন্ধন কর্মসূচি পালিত হয়েছে। সোমবার সকাল সাড়ে ১০টা থেকে প্রায় ঘণ্টাব্যাপী রাজশাহী কলেজের সামনে এ কর্মসূচি পালিত হয়। মানববন্ধনে বক্তারা বলেন, প্রাইভেট শিক্ষাপ্রতিষ্ঠান ও কোচিং সেন্টারের মালিকরা সিন্ডিকেট করে শিক্ষার্থীদের কাছ থেকে গলাকাটা ফি আদায় করছেন। তাদের কাছে জিম্মি হয়ে পড়েছে গোটা শিক্ষাব্যবস্থা। এর ফলে সাধারণ দরিদ্র মানুষের সন্তানেরা সুশিক্ষা থেকে বঞ্চিত হচ্ছে। এ অবস্থায় শিক্ষা নিয়ে প্রাইভেট শিক্ষাপ্রতিষ্ঠান ও কোচিং সেন্টারের বাণিজ্য বন্ধ করা জরুরি। তারা সহনীয় পর্যায়ে ফি নির্ধারণ করে দেওয়ার দাবি জানান। পাশাপাশি তারা রাজনৈতিক প্রভাবমুক্ত শিক্ষাপ্রতিষ্ঠান গড়ে তোলার দাবি জানান। কর্মসূচিতে বক্তব্য দেন- শিক্ষার্থী মো. জোবায়ের, মো. আব্দুল্লাহ ফিদা, সামিউল রয়েল, মো. আবু হুরায়রা, মো. রিয়াদ, মো. শাহাদাত প্রমুখ।"
2024/08/12,সিগারেট লুট করার অভিযোগে সাংবাদিক গ্রেফতার,Unknown,"বরগুনার বামনায় একটি সিগারেট কোম্পানির গাড়ি থেকে ১০ কার্টুন বেনসন সিগারেট ও নগদ ১০ হাজার টাকা লুট ও চাঁদা দাবির অভিযোগে এক সাংবাদিককে গ্রেফতার করা হয়েছে। গ্রেফতার সাংবাদিক মো. গোলাম কিবরিয়া (৩৮) দৈনিক নয়াদিগন্ত পত্রিকার বরগুনা জেলা প্রতিনিধি ও বরগুনা সাংবাদিক ইউনিয়নের বর্তমান সভাপতি। তিনি বামনা উপজেলা বিএনপির আহবায়ক কমিটির সদস্য ও পশ্চিম সফিপুর গ্রামের হাফেজ আবুল কালাম আজাদের ছেলে। রোববার গভীর রাতে বরগুনা জেলায় দায়িত্বরত নৌবাহিনীর সদস্যদের হাতে মো. গোলাম কিবরিয়া নিজ বাসা থেকে আটক হন। এ ঘটনায় বামনা উপজেলায় কর্মরত ব্রিটিশ আমেরিকান টোব্যাকো কোম্পানির বিক্রয় প্রতিনিধি মো. আল আমীন বামনা থানায় লুট, ছিনতাই ও চাঁদাবাজির অভিযোগ এনে ২ জনকে আসামি করে ঘটনার রাতে একটি মামলা দায়ের করেন। মামলায় আসামিরা হলেন- মো. গোলাম কিবরিয়া ও পশ্চিম সফিপুর গ্রামের মরহুম হিরু গোলদারের ছেলে কথিত সাংবাদিক সুমন গোলদার (৪৫)। মামলা সূত্রে জানা গেছে, রোববার সকাল থেকে ব্রিটিশ টোব্যাকো কোম্পানির বিক্রয় প্রতিনিধি শহরের বিভিন্ন দোকানে সিগারেট সাপ্লাই করছিলেন। এ সময় মোটরসাইকেলযোগে আসামিরা তাদের কাছে এসে সিগারেটের মূল্য নিয়ে উত্তেজিত হতে থাকেন। একপর্যায়ে ওই বিক্রয় প্রতিনিধির কাছে থাকা ১০ হাজার নগদ টাকা ও ১০ কার্টন সিগারেট নিয়ে যান। পরে কোম্পানির গাড়িসহ বিক্রয় প্রতিনিধিকে উপজেলা নির্বাহী কর্মকর্তার কাছে নিয়ে যান। এ সময় আসামিরা ওই প্রতিনিধিকে ভয় দেখিয়ে বেশি দামে সিগারেট বিক্রি করে এমন কথা বলতে বাধ্য করেন। পরে উপজেলা নির্বাহী কর্মকর্তা আসামিদের কথামতো ভোক্তা অধিকার আইনে ওই কোম্পানিকে ৫০ হাজার টাকা জরিমানা করেন। বামনা উপজেলা বিএনপির আহবায়ক ইঞ্জিনিয়ার আবুল কালাম আজাদ বলেন, গোলাম কিবরিয়ার বিরুদ্ধে সাংগঠনিক ব্যবস্থা নেওয়া হবে। বামনা থানার ওসি তুষার মণ্ডল জানান, এ ঘটনায় একটি মামলা দায়ের করেছে টোব্যাকো কোম্পানি। আটক গোলাম কিবরিয়াকে আদালতের মাধ্যমে কারাগারে পাঠানো হবে। একদিকে কোম্পানির মালামাল লুট অপরদিকে ইউএনওকে দিয়ে কৌশলে ভোক্তা অধিকারে জরিমানা করার বিষয়ে উপজেলা নির্বাহী কর্মকর্তা মো. আল ইমরানের কাছে জানতে চাইলে তিনি বলেন, কোম্পানির লোকজন প্যাকেটের গায়ে লেখা দামের চেয়ে বেশি দামে সিগারেট বিক্রি করছে- এমন কয়েকটি রশিদ আমি পেয়েছি তাই তাদের জরিমানা করা হয়েছে। তবে গাড়ি থেকে মালামাল লুট হয়েছে সেটা আমি জানতাম না।"
2024/08/12,বিএনপি নেতাকর্মীর হাতে কেউ হামলার শিকার হলে কঠোর ব্যবস্থা,Unknown,"নাটোরের বাগাতিপাড়া উপজেলায় শান্তি ও সংহতি সমাবেশ করেছে বিএনপি। রোববার বিকালে উপজেলার দয়ারামপুর বাসস্ট্যান্ড চত্বরে উপজেলা বিএনপি ও এর সহযোগী সংগঠনের উদ্যোগে এ সমাবেশ অনুষ্ঠিত হয়। এতে কেন্দ্রীয় বিএনপির সহ-দপ্তর সম্পাদক তাইফুল ইসলাম টিপু প্রধান অতিথির বক্তব্য দেন। তিনি বলেন, বিএনপির কোনো নেতাকর্মী কারো ওপর হামলা, নির্যাতন এমনকি চাঁদাবাজিতে জড়াবেন না। বেগম খালেদা জিয়া ও তারেক রহমানের চেয়ে আপনারা বেশি নির্যাতিত হননি। তারা অত্যাচারী নিপীড়নকারীদের ক্ষমা করতে পারলে আপনারা কেন পারবেন না। তিনি এ সময় কড়া হুঁশিয়ারি দিয়ে বলেন, হোক সে আওয়ামী লীগ, বিএনপি, জামায়াত, হিন্দু, বৌদ্ধ, খ্রিস্টান; সে যেই হোক না কেন বিএনপির নেতাকর্মীদের দ্বারা তাদের কোনো ক্ষতি হওয়া যাবে না। যদি আপনাদের কারো হাতে এমন কোনো ক্ষতি হয়, তবে তার বিরুদ্ধে কঠোর ব্যবস্থা গ্রহণ করা হবে। দেশের এই চলমান পরিস্থিতি মোকাবেলায় সবাইকে শান্ত ও ঐক্যবদ্ধ থাকার আহবান জানান তিনি। পরে কোটা আন্দোলনে আহত বাগাতিপাড়ার সন্তান মিঠুর বাড়িতে তাকে দেখতে যান এবং তার চিকিৎসার দায়িত্ব নেন। সমাবেশে উপজেলা বিএনপির সাবেক ভারপ্রাপ্ত সম্পাদক আনসার আলী সরকারের সভাপতিত্বে উপস্থিত ছিলেন- উপজেলা বিএনপি নেতা ও পৌর মেয়র একেএম শরিফুল ইসলাম লেলিন, পৌর বিএনপির ভারপ্রাপ্ত আহবায়ক শামিম সরকার প্রমুখ।"
2024/08/12,প্রেম মেনে না নেওয়ায় প্রেমিকের মাকে গলা কেটে হত্যাচেষ্টা,Unknown,"বরিশালের মুলাদীতে প্রেমের সম্পর্ক মেনে না নেওয়ায় প্রেমিকের মায়ের গলা কেটে হত্যাচেষ্টা করেছে এক তরুণী। রোববার রাত ১০টার দিকে উপজেলার গাছুয়া ইউনিয়নের পৈক্ষা গ্রামের আলতাফ সিকদারের বাড়িতে তার স্ত্রী নুরুন্নাহারকে হত্যাচেষ্টা করা হয়। এ ঘটনায় অভিযুক্ত তরুণী ইয়াসমিনকে আটক করে পুলিশে সোপর্দ করেছেন স্থানীয়রা। ইয়াসমিন (১৯) পার্শ্ববর্তী হিজলা উপজেলার হরিণাথপুর গ্রামের ফারুক সরদারের মেয়ে। তিনি রোববার সন্ধ্যার পরে কোনো এক সময় আলতাফ সরদারের ঘরে ঢুকে লুকিয়ে থাকে এবং রাতে এক সহযোগীকে নিয়ে হত্যাচেষ্টা চালায়। এ সময় কমপক্ষে ৩ জন আহত হয়েছেন। এ ঘটনায় আলতাফ সিকদার বাদী হয়ে ওই তরুণীসহ ২ জনকে আসামি করে রোববার দুপুরে মুলাদী থানায় মামলা করেছেন। অপরদিকে ওই ঘটনায় গাছুয়া ও চরকালেখান ইউনিয়নে ডাকাতির গুজব ছড়িয়ে পড়ে। বিভিন্ন মসজিদের মাইকে ডাকাতের আক্রমণ হয়েছে বলে ঘোষণা দেওয়া হয়। ফলে সাধারণ মানুষ লাঠিসোটা নিয়ে রাত জেগে নিজ নিজ এলাকা পাহারা দেন। মামলা ও স্থানীয়দের সূত্রে পুলিশ জানায়, প্রায় দেড় বছর আগে আলতাফ সিকদারের ছেলে আফজালের (২০) সঙ্গে ইয়াসমিনের পরিচয় ও প্রেমের সম্পর্ক হয়। এক মাস আগে বিষয়টি জানাজানি হলে আফজালের মা নুরুন্নাহার প্রেমের সম্পর্ক মেনে নিতে অস্বীকৃতি জানান এবং ইয়াসমিনকে যোগাযোগ করতে নিষেধ করেন। প্রায় ১৫-২০ দিন ধরে আফজাল মায়ের কথামতো ইয়াসমিনের সঙ্গে কথা বলা বন্ধ করে দেয় এবং মোবাইল নম্বর পরিবর্তন করে। রোববার সন্ধ্যার পরে ইয়াসমিন তার সহযোগী ফজলে রাব্বীকে নিয়ে গোপনে পৈক্ষা গ্রামে যান এবং সবার অলক্ষ্যে আলতাফ সিকদারের ঘরে ঢুকে নুরুন্নাহারের কক্ষে খাটের নিচে লুকিয়ে থাকে। রাতে সবাই ঘুমিয়ে গেলে সে বের হয় এবং দরজা খুলে সহযোগীকে ঘরে নেয়। তারা নুরুন্নাহারের মুখে বালিশ চেপে ধরে এবং ধ্বস্তাধস্তির একপর্যায়ে ছুরি দিয়ে গলা কাটার চেষ্টা করে। ভয়ে আলতাফ সিকদারের মেয়ে মোসা. পাখি ডাকাত বলে ডাকচিৎকার দিলে তাকেও মারধর করে আহত করে ইয়াসমিনের সহযোগী। পরে স্থানীয়রা এসে নুরুন্নাহারকে উদ্ধার করে রাতেই মুলাদী হাসপাতালে ভর্তি করেন এবং ইয়াসমিনকে আটক করে পুলিশে সোপর্দ করেন। ওই সময় ফজলে রাব্বী একজনকে মেরে জখম করে পালিয়ে যায়। এ ব্যাপারে মুলাদী থানার ওসি মো. জাকারিয়া বলেন, রাতে ঘরে ঢুকে এক তরুণী প্রেমিকের মায়ের গলা কেটে হত্যাচেষ্টা করেছেন। ওই ঘটনায় মামলা হয়েছে এবং আটক তরুণীকে গ্রেফতার দেখিয়ে জেলহাজতে পাঠানো হয়েছে। তার সহযোগীকে গ্রেফতারের চেষ্টা চলছে।"
2024/08/12,গাজীপুর প্রেস ক্লাবের সভাপতি টিটু সম্পাদক রিপন,Unknown,"গাজীপুর প্রেস ক্লাবের ২০২৪-২০২৫ সালের কার্যনির্বাহী পরিষদ নির্বাচনে সভাপতি পদে পুন:নির্বাচিত হয়েছেন দৈনিক জনকণ্ঠের স্টাফ রিপোর্টার মোস্তাফিজুর রহমান টিটু এবং সাধারণ সম্পাদক দৈনিক যুগান্তর গাজীপুর জেলা প্রতিনিধি শাহ সামসুল হক রিপন। সোমবার প্রধান নির্বাচন কমিশনার মো. বেলাল হোসেন আনুষ্ঠানিকভাবে ১৭ সদস্যের ওই কমিটির নাম ঘোষণা করেন। নির্বাচিত অন্যরা হলেন- সিনিয়র সহ-সভাপতি দেলোয়ার হোসেন (দৈনিক দিনকাল), সহ-সভাপতি মো. রেজাউল বারী বাবুল (দৈনিক সংগ্রাম/দৈনিক বর্তমান), যুগ্ম সম্পাদক হাসমত আলী (প্রতিদিনের সংবাদ), সাংগঠনিক সম্পাদক কামাল হোসেন বাবুল (দৈনিক মুক্ত বলাকা), কোষাধ্যক্ষ মিলটন খন্দকার (সময়ের আলো), প্রচার ও প্রকাশনা সম্পাদক আবুল হাসান (ইন্ডিপেন্ডেন্ট টিভি/কালবেলা), দপ্তর সম্পাদক হাসিব খান (ডেইলি ফাইন্যান্সিয়াল পোস্ট/দৈনিক আমাদের অর্থনীতি), ক্রীড়া, সাংস্কৃতিক ও কল্যাণ সম্পাদক আব্দুল গাফফার (দৈনিক ঢাকার ডাক/ঢাকা টাইমস)। এছাড়া নির্বাহী সদস্যরা হলেন- মো. খায়রুল ইসলাম (বাংলাদেশ প্রতিদিন ও বৈশাখী টেলিভিশন), মো. আলমগীর হোসেন (দৈনিক মুক্ত বলাকা), মো. আমিনুল ইসলাম (দেশ রূপান্তর), মো. রুহুল আমিন সজীব (দৈনিক খবর), মো. মনিরুজ্জামান (বাংলাদেশ পোস্ট/সাপ্তাহিক ভাওয়াল), মো. দেলোয়ার হোসেন (দৈনিক ইনকিলাব) ও মো. জহিরুল ইসলাম (দৈনিক আমাদের কণ্ঠ)। প্রধান নির্বাচন কমিশনার বেলাল হোসেন জানান, গত ১৪ জুলাই গাজীপুর প্রেস ক্লাবের নির্বাচনের তফশিল ঘোষণা করা হয়। নির্বাচনে ১৭টি পদে প্রতিদ্বন্দ্বিতার জন্য ৪৫ জন সদস্য মনোনয়নপত্র সংগ্রহ করেন। মনোনয়নপত্র বাছাই ও প্রত্যাহার শেষে ওই ১৭ পদে প্রতিদ্বন্দ্বী প্রার্থী না থাকায় তাদের নির্বাচিত ঘোষণা করা হয়।"
2024/08/12,দুই মামলায় জামিন পেলেন ব্যারিস্টার সাকিলা ফারজানা,Unknown,"বিএনপি চেয়ারপারসনের উপদেষ্টা ও সাবেক হুইপ এবং চট্টগ্রামের হাটহাজারীর সাবেক সংসদ সদস্য মরহুম সৈয়দ ওয়াহিদুল আলমের কন্যা ও বিএনপির কেন্দ্রীয় নেতা ব্যারিস্টার সাকিলা ফারজানা সন্ত্রাসবিরোধী আইনের দুই মামলায় জামিন পেয়েছেন। জামিন মঞ্জুরের বিষয়টি গণমাধ্যমকে নিশ্চিত করেন ট্রাইব্যুনালের বেঞ্চ সহকারী বরাত চৌধুরী। রোববার চট্টগ্রাম সন্ত্রাসবিরোধী বিশেষ ট্রাইব্যুনাল জজ মোহাম্মদ আবদুল হালিমের আদালতে স্বেচ্ছায় আত্মসমর্পণপূর্বক জামিনের আবেদন করলে ভার্চুয়াল শুনানি শেষে তার জামিন মঞ্জুর করেন। এর আগে শনিবার দুপুর ১টার দিকে শনিবার দীর্ঘ সাড়ে পাঁচ বছর পর যুক্তরাষ্ট্র থেকে জাতীয়তাবাদী আইনজীবী ফোরাম কেন্দ্রীয় কমিটির যুগ্ম সম্পাদক ব্যারিস্টার সাকিলা ফারজানা দেশে ফেরেন। সাকিলা ফারজানার আইনজীবী মফিজুল হক ভূঁইয়া গণমাধ্যমকে বলেন, দুই মামলায় ব্যারিস্টার শাকিলা ফারজানার জামিন আবেদন করা হয়। আদালত শুনানি শেষে জামিন মঞ্জুর করেন। এর আগে গত শনিবার দীর্ঘদিন পর দেশে আসেন সাকিলা ফারজানা। মামলায় শুনানিতে অংশ নিয়েছিলেন চট্টগ্রাম জেলা আইনজীবী সমিতির সভাপতি মোহাম্মদ নাজিম উদ্দিন চৌধুরী, সাধারণ সম্পাদক মুহাম্মদ আশরাফ হোসেন চৌধুরী রাজ্জাক ও সিরাজুল ইসলাম চৌধুরী। প্রসঙ্গত, ২০১৫ সালের ২২ ফেব্রুয়ারি বাঁশখালীর লটমনি পাহাড়ের জঙ্গি প্রশিক্ষণ আস্তানা থেকে জঙ্গি সরঞ্জাম, অস্ত্রশস্ত্র ও গোলাবারুদ উদ্ধারের ঘটনায় র‌্যাব সন্ত্রাসবিরোধী আইনে দুটি মামলা দায়ের করে। এসব মামলায় বিএনপির নেত্রী ব্যারিস্টার সাকিলা ফারজানাকে অভিযুক্ত করা হয়। মামলায় শাকিলার বিরুদ্ধে হামজা ব্রিগেডকে অর্থায়নের অভিযোগ আনে র‌্যাব। এদিকে মামলার শুরু থেকে বিএনপির দাবি, আওয়ামী সরকারের প্রতিহিংসার শিকার হয়ে উদ্দেশ্যপ্রণোদিতভাবে সাকিলা ফারজানাকে অভিযুক্ত করা হয়েছে। সাকিলা ফারজানার বাবা বিএনপির সাবেক হুইপ সৈয়দ ওয়াহিদুল আলম হাটহাজারী সংসদীয় আসনের জনপ্রিয় এমপি ছিলেন। পিতার অবর্তমানে সাকিলা ফারজানার জনপ্রিয়তা পেতে থাকেন। এতে করে প্রতিহিংসা পরায়ণ হয়ে সরকার তাকে এ মামলায় অভিযুক্ত করে। এরপর ২০১৫ সালের ১৮ আগস্ট ব্যারিস্টার সকিলা ফারজানাকে গ্রেফতার করা হয়। অন্যদিকে ব্যারিস্টার সাকিলা ফারজানা চট্টগ্রাম আদালতে আসার খবর শুনে শত শত বিএনপি যুবদল ছাত্রদলের নেতা তাকে দেখতে উপস্থিত হন। জামিনের পর শাকিলার ফারজানাকে নিয়ে নেতাকর্মীরা আদালত প্রাঙ্গণ ত্যাগ করেন।"
2024/08/12,গোপালগঞ্জে সংখ্যালঘু সমাবেশ অনুষ্ঠিত,Unknown,"সারা দেশে হিন্দু সম্প্রদায়ের মানুষের বাড়িঘর ও মন্দিরে হামলা বন্ধ, হামলাকারীদের গ্রেফতার ও বিচার এবং ক্ষতিগ্রস্ত ব্যক্তিদের ক্ষতিপূরণসহ ৮ দফা দাবিতে গোপালগঞ্জে বিক্ষোভ মিছিল ও সমাবেশ অনুষ্ঠিত হয়েছে। সোমবার গোপালগঞ্জ বিসিক ব্রিজ থেকে এলজিইডির মোড় পর্যন্ত এ মিছিল বিস্তৃত হয়। গোটা শহর পরিণত হয় মিছিলের নগরীতে। গোপালগঞ্জের ধর্মীয় সংখ্যালঘু সম্প্রদায় এ বিক্ষোভ সমাবেশর আয়োজন করে। সকাল ১০টা থেকে গোপালগঞ্জের পাঁচ উপজেলা থেকে সনাতন ধর্মাবলম্বীরা গোপালগঞ্জ কেন্দ্রীয় কালীবাড়ি ও প্রেস ক্লাবের সামনে সমাবেত হয়। বেলা ১১টায় হিন্দু-বৌদ্ধ-খ্রিস্টান ঐক্য পরিষদ, পূজা উদযাপন কমিটি ও কালীবাড়ির যৌথ ব্যানারে আট দফা দাবিতে বিক্ষোভ সমাবেশ শুরু হয়। সমাবেশে ব্যানার-ফেস্টুন নিয়ে সনাতন ধর্মাবলম্বী বিভিন্ন সংগঠন যোগ দেয়। এ সময় টুঙ্গিপাড়া-গোপালগঞ্জ সড়কের সব ধরনের যান চলাচল বন্ধ থাকে। বিক্ষোভ সমাবেশ নারী, পুরুষ, যুবক ও শিশুরা অংশগ্রহণ করেন। পরে সমাবেশ সমাপ্তি ঘোষণা করেন গোপালগঞ্জ কেন্দ্রীয় কালীবাড়ি সভাপতি রমেন সরকার। সমাবেশে অংশগ্রহণকারীদের লাখো কণ্ঠে স্লোগানে স্লোগানে উচ্চারিত হচ্ছিল- ‘কথায় কথায় বাংলা ছাড়, বাংলা কি কারো বাপ দাদার’, ‘কুরুক্ষেত্রের হাতিয়ার, গর্জে উঠে আরেকবার’,  ‘জেগেছে রে জেগেছে, সনাতনীরা জেগেছে’, ‘আমার দেশ, তোমার দেশ, বাংলাদেশ বাংলাদেশ’, ‘আমার মাটি, আমার মা, দেশ ছেড়ে কোথাও যাবো না’, ‘স্বাধীন দেশে হামলা কেন, প্রশাসন জবাব চাই’, ‘বিচার চাই বিচার চাই, হামলাকারীর বিচার চাই’ ইত্যাদি। এ সময় অন্যদের মধ্যে বক্তব্য রাখেন- হিন্দু-বৌদ্ধ-খ্রিস্টান ঐক্য পরিষদ গোপালগঞ্জ জেলা শাখার সভাপতি প্রদীপ কুমার বিশ্বাস পল্টু, সাধারণ সম্পাদক দুলাল বিশ্বাস সবুজ, গোপালগঞ্জ জেলা আওয়ামী লীগ নেতা মৃনাল কান্তি রায় চৌধুরী পপা, সাবেক ছাত্র নেতা টিটো বৈদ্য, উজ্জ্বল বিশ্বাস প্রমুখ।"
2024/08/12,কুমিল্লায় তিন থানার কার্যক্রম জোরদার,Unknown,"কুমিল্লায় সেনাবাহিনীর সহযোগিতায় জোরদার হলো তিনটি থানার কার্যক্রম। সোমবার জেলার বুড়িচং, ব্রাহ্মণপাড়া এবং দেবিদ্বার থানার কার্যক্রম শুরু করা হয়েছে। এতে জনসাধারণ থানামুখী হচ্ছে। এদিকে বেঁধে দেওয়া সময়ের মধ্যেই ওই তিনটি থানায় পুলিশের সদস্যরা কর্মস্থলে যোগ দেবেন বলে জানিয়েছেন কর্মকর্তারা। জানা গেছে, বৈষম্যবিরোধী ছাত্র আন্দোলনের এক দফার পর আওয়ামী লীগ সরকারের পতন হয়। সরকার পতনের পরপরই সহিংস ঘটনার কারণে সারা দেশে আইনশৃঙ্খলা পরিস্থিতির অবনতি ঘটে। এতে দেশের অধিকাংশ থানার কার্যক্রম বন্ধ ছিল। তবে অন্তর্বর্তীকালীন সরকার গঠনের পর সেনাবাহিনীর সহযোগিতায় আবারও অধিকাংশ থানার কার্যক্রম সচল হয়। এরই ধারাবাহিকতায় সোমবার সকাল থেকে সেনাবাহিনীর সহযোগিতায় ব্রাহ্মণপাড়া থানার কার্যক্রম পুরোদমে শুরু হয়। এ সময় সেনাবাহিনীর ৩৮ বিট উপ-অধিনায়ক মেজর নাজিউর রহমান ও ব্রাহ্মণপাড়া থানার ওসি এসএম আতিক উল্লাহ উপস্থিত ছিলেন। 
এ সময় থানায় সেবা নিতে আসা সেবাগ্রহীতাদের সমস্যা শুনেন ওসি। সে অনুযায়ী ব্যবস্থা গ্রহণের নির্দেশও দেন তিনি। স্বতঃস্ফূর্তভাবে সেবাগ্রহীতাদের সেবা নিতে দেখা যায়। এতে থানায় প্রাণচাঞ্চল্য ফিরে আসে। ব্রাহ্মণপাড়া থানার ওসি এসএম আতিক উল্লাহ বলেন, বৈরী পরিস্থিতিতেও আমার থানার কার্যক্রম বন্ধ ছিল না। তবে থানার বাইরে পুলিশি কার্যক্রম ও টহল বন্ধ ছিল। আমার থানার সব পুলিশ সদস্য উপস্থিত আছেন। এর মধ্যে পরিদর্শক (তদন্ত) ছুটিতে আছেন। তিনিও শিগগিরই যোগদান করবেন। সেনাবাহিনীর সহযোগিতায় আজ থেকে আমাদের কার্যক্রম পুরো দমে শুরু হয়েছে। থানায় পুলিশের পাশাপাশি সেনাবাহিনী ও আনসার সদস্যরা দায়িত্ব পালন করছেন। এছাড়া জেলার বুড়িচং এবং দেবিদ্বার থানার কার্যক্রমও জোরদার করা হয়।"
2024/08/12,ময়মনসিংহে কলেজের অধ্যক্ষকে বরখাস্তের দাবিতে অবস্থান কর্মসূচি,Unknown,"ময়মনসিংহের গফরগাঁও সরকারি কলেজের অধ্যক্ষ প্রফেসর ড. মোহাম্মদ ইমরান হোছাইনকে বরখাস্তের দাবিতে অবস্থান কর্মসূচি অব্যাহত রেখেছেন শিক্ষক-শিক্ষার্থীরা। সোমবার সকাল ৯টা থেকে টানা চতুর্থ দিনের মতো অবস্থান কর্মসূচি পালন করছেন কলেজটির শিক্ষক-শিক্ষার্থীরা। জানা যায়, কলেজ অধ্যক্ষের বিরুদ্ধে রেড ক্রিসেন্ট, শিক্ষার্থীদের মিলাদ মাহফিল ও বিএনসিসির বরাদ্দকৃত টাকা লুপাটের অভিযোগ এনে ইসলামিক স্টাডিজ বিভাগের শিক্ষক শওকত আলী এ অবস্থান কর্মসূচি পালন করছেন। তার এই কর্মসূচির সঙ্গে সংহতি প্রকাশ করে শিক্ষার্থীরাও ক্যাম্পাসে বিক্ষোভ মিছিল করেছেন। শওকত আলী অভিযোগ করে বলেন, আমি অধ্যক্ষের সঙ্গে ২০১৮ সাল থেকে শিক্ষকতা করছি। তিনি ভারপ্রাপ্ত অধ্যক্ষ দায়িত্ব পাওয়ার পর আমাকে রেড ক্রিসেন্টের ভারপ্রাপ্ত শিক্ষক কর্মকর্তা হিসেবে নিয়োগ করেন। রেড ক্রিসেন্টের টাকাগুলো অল্প পরিসরে খরচ করে বাকি টাকা অধ্যক্ষ তুলে নিতেন বলে অভিযোগ করেন তিনি। তিনি আরও বলেন, দল গঠনের জন্য কোনো খরচ না হলেও দল গঠনের নামে তিনি ১৫ হাজার টাকা তুলে নিয়েছেন। শিক্ষার্থীদের কোনো উপকরণ না দিয়েও রেডক্রিসেন্টের প্রশিক্ষণের জন্য ২৭ হাজার টাকা আত্মসাৎ করেছেন তিনি। কলেজ শিক্ষার্থী মিফতাফুল ইসলাম সাহেদ বলেন, আমাদের মিলাদের নামে কলেজ ফান্ড থেকে টাকা উঠানো হয়েছে। কিন্তু আমরা মিলাদের কোনো খাবার পাইনি। রোবারস্কাউটের সদস্য নবী হোসেন বলেন, আমাদের জন্য পর্যাপ্ত পরিমাণ বাজেট থাকার পর ও আমরা কলেজ থেকে ড্রেস বা অন্য কোনো সুযোগ-সুবিধা দেয়নি অধ্যক্ষ স্যার। গফরগাঁওয়ের উপজেলা নির্বাহী অফিসার রুবাইয়া ইয়াসমিন বলেন, শিক্ষক দাবি করছে অধ্যক্ষ দুর্নীতিগ্রস্ত এবং কিছু অভিযোগ আছে। বিষয়টি শিক্ষা সচিব পর্যন্ত অবগত রয়েছে। এখানে আমার কিছু করার নেই। এ বিষয়ে অধ্যক্ষ প্রফেসর ড. মোহাম্মদ ইমরান হোছাইন বলেন, এ বিষয়ে আমি কলেজের অন্যান শিক্ষকের সঙ্গে কথা বলেছি। ওই শিক্ষকের অভিযোগগুলো সঠিক নয়।"
2024/08/12,"স্ত্রীর সঙ্গে অভিমান, শিশুপুত্রকে হত্যা করে বাবার আত্মহত্যা",Unknown,"যশোরের ঝিকরগাছা উপজেলায় পারিবারিক কলহের জের ধরে ১১ মাসের শিশুপুত্র আয়মান হোসেনকে হত্যা করে গলায় ফাঁস দিয়ে আত্মহত্যা করেছেন বাবা ইমামুল হোসেন (২৮)। রোববার রাতে নিজ বাড়িতে ঘরের ফ্যানের সঙ্গে রশি দিয়ে গলায় ফাঁস দিয়ে তিনি আত্মহত্যা করেন। নিহত ইমামুল জেলার ঝিকরগাছা উপজেলার শরীফপুর গ্রামের আমজাদ গাজীর ছেলে। স্থানীয়রা জানান, ইমামুল দীর্ঘদিন ধরে বিদেশে ছিলেন। তার স্ত্রী মমতাজ বেগমকে (২৩) তার বাবার বাড়িতে যেতে দিতেন না। বিষয়টি নিয়ে স্ত্রী মমতাজ ও ইমামুলের মধ্যে বাকবিতণ্ডা হয়। একপর্যায়ে স্ত্রী মমতাজ জোর করেই ১১ মাসের শিশুসন্তান আয়মানকে তার বাবা ইমামুলের কাছে রেখে বাবার বাড়ি হাড়িয়াদিয়া গ্রামে চলে যান। শিশু বাচ্চাটি দুধের জন্য কান্নাকাটি শুরু করে। সে কান্না থামাতে না পেরে বাচ্চাটিকে গলাটিপে হত্যা করেন। এরপর বাবা ইমামুল রাতের কোনো এক সময়ে গলায় রশি দিয়ে আত্মহত্যা করেন। ইমামুলের মা রহিমা বেগম বলেন, গতকাল বউমা মমতাজ বেগম আর ছেলে ইমামুল দুজনে বউয়ের বাপের বাড়ি যাওয়া নিয়ে গণ্ডগোল করে। একপর্যায়ে ছোট্ট শিশুটিকে ফেলে রেখে সে বাবার বাড়িতে চলে যায়। দিনের বেলায় আমি বাচ্চাটাকে খাওয়া-দাওয়া করিয়ে কোনো রকম রেখেছিলাম। কিন্তু ছোট্ট শিশুটিকে নিয়ে আমার ছেলে এনামুল ঘুমায়। সকালে উঠে দেখি আমার ছেলের মৃতদেহটি রশিতে ঝুলছে। পাশে বিছানায় আমার ছোট্ট আয়মানের মৃতদেহ পড়ে রয়েছে। ঝিকরগাছা থানার ওসি কামাল হোসেন ভূঁইয়া বলেন, সকালে খবর পেয়ে ঘটনাস্থল পরিদর্শন করেছি। জানতে পেরেছি পারিবারিক কলহের জেরে ইমামুল আত্মহত্যা করেছে। ইমামুলের ঘরে তার ছোট্ট শিশুসন্তান আয়মান কেও মৃত অবস্থায় পেয়েছি। প্রাথমিকভাবে ধারণা করা হচ্ছে— পারিবারিক কলহের জের ধরে শিশুসন্তানকে রেখে তার মা মমতাজ বেগম বাবার বাড়িতে চলে যাওয়ায় সে বাচ্চাটিকে হত্যা করে নিজে আত্মহত্যা করেছে। অন্য কোনো কারণ আছে কিনা এ বিষয়ে অধিকতর তদন্ত চালানো হচ্ছে বলে তিনি জানান।"
2024/08/12,জেলা পরিষদের চেয়ারম্যান ও সদস্যদের অপসারণের দাবি,Unknown,"দুর্নীতির অভিযোগ এনে বান্দরবান পার্বত্য জেলা পরিষদের চেয়ারম্যান ও সদস্যদের অপসারণের দাবিতে অবস্থান কর্মসূচি পালন করছে বান্দরবান সচেতন নাগরিক সমাজ। সোমবার সকাল ৯টায় জেলা পরিষদের প্রবেশ পথে এ অবস্থান কর্মসূচি পালন করছেন তারা। এ সময় তারা পরিষদের প্রবেশ গেট এবং চেয়ারম্যানের বাসভবনের গেটে তালা লাগিয়ে দেন। আন্দোলনকারীদের দাবি— দীর্ঘ সময় ধরে দুর্নীতিবাজ ক্যাশৈহ্ল চেয়ারম্যান ও সদস্যদের যোগসাজশে বৈষম্যমূলক নিয়োগ, ভুয়া প্রকল্প বানিয়ে সরকারি টাকা আত্মসাৎসহ বিভিন্ন দুর্নীতিতে লিপ্ত ছিলেন। যার ফলে তিনি বর্তমান পরিস্থিতিতে পলাতক রয়েছেন। তারা বলছেন, অবৈধ উপায় অবলম্বন করে যে সমস্ত অপকর্ম ও দুর্নীতি করেছেন, সেগুলো বৈধ করতে গত তিন দিন ধরে তিনি অফিসে না এসেও আত্মগোপন থাকাবস্থায় সরকারি ফাইলে স্বাক্ষর করে যাচ্ছেন। তাই ফাইলে স্বাক্ষর করা বন্ধ করে বান্দরবান পার্বত্য জেলা পরিষদের দুর্নীতিগ্রস্ত চেয়ারম্যান ও সদস্যদের অতিদ্রুত পরিবর্তন করে নতুন চেয়ারম্যান ও সদস্য নিয়োগের দাবি জানান তারা। জেলা পরিষদের মুখ্য নির্বাহী কর্মকর্তা (উপসচিব) মো. মাসুম বিল্লাহ জানান, নিত্যদিনের মতো আজ সকালে অফিস করতে এসে সচেতন নাগরিক সমাজের অবস্থান কর্মসূচির কারণে অফিস করতে পারেননি তিনিসহ সব জেলা পরিষদের কর্মচারী।"
2024/08/12,মালয়েশিয়া থেকে এসেই আন্দোলনে অংশ নিয়ে গুলিতে মারা গেল সেকুল,Unknown,"মালয়েশিয়া থেকে ফিরে রাজধানীর উত্তরায় স্বজনদের বাড়িতে উঠেন সাইফুল ইসলাম সেকুল (৩২)। পরে ছোট বোনকে সঙ্গে নিয়ে বৈষম্যবিরোধী ছাত্র আন্দোলনে অংশ নেন তিনি। কিন্তু একটি গুলিতে নিভে যায় তার জীবনপ্রদীপ। গত ৫ আগস্ট ছোট বোন লিমা আক্তার রিমুকে সঙ্গে নিয়ে বৈষম্যবিরোধী ছাত্র আন্দোলনের কর্মসূচিতে অংশ নিলে বিকালে রাজধানীর উত্তরা পূর্ব থানার সামনে গুলিবিদ্ধ হন সেকুল। পরে তাকে উত্তরা আধুনিক হাসপাতালে নিয়ে গেলে কর্তব্যরত চিকিৎসক মৃত ঘোষণা করেন। পরে ওইদিন রাতেই লাশ নিয়ে গ্রামের বাড়ি ফিরেন যান তার বোন। পরের দিন ৬ আগস্ট সকালে গুজিরকোনা উচ্চ বিদ্যালয় মাঠে জানাজা শেষে পারিবারিক কবরস্থানে দাফন করা হয় তাকে। সাইফুল ইসলাম সেকুলের বাড়ি নেত্রকোনার দুর্গাপুর উপজেলার বিরিশিরি ইউনিয়নের বাড়ইকান্দি গ্রামে। তার বাবা মৃত সিকান্দার আলী মারা গেছেন দীর্ঘদিন আগেই। দুই ভাই ও দুই বোনের মধ্যে নিহত সেকুল দ্বিতীয়। রোববার নিহতের বাড়িতে গিয়ে দেখা যায়, ছেলে হারিয়ে শোকে পাথর হয়ে গেছেন মা। চেখের সামনে ভাইয়ের মৃত্যুর দৃশ্য কোনোভাবেই ভুলতে পারছেন না ছোট বোন। থেমে থেমে কান্নায় ভেঙে পড়ছেন সবাই। সেকুলের এমন মৃত্যুতে হতবাক আত্মীয়স্বজনসহ পুরো এলাকার মানুষ। পরিবার সূত্রে জানা গেছে, সেকুলের বাবা সিকান্দার আলী মারা গেছেন দীর্ঘদিন আগে। বাবার মৃত্যুর পর সংসারের হাল ধরেছিলেন তার বড় ভাই। এক বছর আগে জীবিকার তাগিদে প্রবাসী হিসেবে মালয়েশিয়া গিয়েছিলেন সেকুল। কিন্তু বৈষম্যবিরোধী ছাত্র আন্দোলনে নিজেও অংশ নিতে গত ৩ আগস্ট রাতে দেশে ফিরেছিলেন। চোখে সামনেই গুলিতে ভাইয়ের মৃত্যু এ দৃশ্য কোনোভাবেই ভুলতে পারছেন না ছোট বোন লিমা আক্তার। সেই সময়কার দৃশ্যটা ভেবে ভেবে বারবার কান্নাকাটি করছেন। তিনি বলেন, আমার চোখের সামনেই আমার ভাইটা মারা গেলেন, আমি লাশ নিয়ে বাড়ি আইলাম। বিশ্বাস হয় না যে ভাই নাই। কান্নাজড়িত কণ্ঠে মা খুদেজা খাতুন বলেন, আমার ছেলে আমাকে ফোন দিয়ে বলেছিল ঢাকার অবস্থা খুবই ভয়াবহ। কিন্তু চিন্তা না করতে বলেছিল আমাকে। সে তাড়াতাড়ি বাড়ি ফিরবে কিন্তু এই বলে চিরতরে দুনিয়া থেকে চলে গেল। আমার ছেলের জন্য সবাই দোয়া করবেন।"
2024/08/12,ফরিদপুর মহানগর যুবদলের সভাপতি তাবরিজ বহিষ্কার,Unknown,"ফরিদপুর মহানগর যুবদলের সভাপতি বেনজীর আহমেদ তাবরিজকে প্রাথমিক সদস্য পদসহ দলীয় পদ থেকে বহিষ্কার করা হয়েছে। দলীয় শৃঙ্খলা পরিপন্থী কর্মকাণ্ডে জড়িত থাকার অভিযোগে তাকে বহিষ্কার করা হয়েছে। রোববার রাতে জাতীয়তাবাদী যুবদলের কেন্দ্রীয় নির্বাহী কমিটির দপ্তর সম্পাদক নুরুল ইসলাম সোহেল স্বাক্ষরিত এক বিবৃতিতে এ তথ্য জানানো হয়েছে। এতে বলা হয়েছে, দলীয় শৃঙ্খলা পরিপন্থী কর্মকাণ্ডে জড়িত থাকার সুনির্দিষ্ট অভিযোগে ফরিদপুর মহানগর যুবদলের সভাপতি বেনজীর আহমেদ তাবরিজকে সদস্য পদসহ দল থেকে বহিষ্কার করা হয়। বহিষ্কৃত নেতাদের অপকর্মের কোনো দায় দল নেবে না। যুবদলের সব পর্যায়ের নেতাকর্মীকে তাদের সঙ্গে সাংগঠনিক সম্পর্ক না রাখতে অনুরোধ করা হয়েছে। এতে আরও বলা হয়, জাতীয়তাবাদী যুবদল কেন্দ্রীয় নির্বাহী কমিটির সভাপতি আবদুল মোনায়েম মুন্না ও সাধারণ সম্পাদক মোহাম্মদ নূরুল ইসলাম নয়ন ইতোমধ্যে এ সিদ্ধান্ত কার্যকর করেছেন। এ বিষয়ে বক্তব্য জানতে বেনজীর আহমেদ তাবরিজের মোবাইলে যোগাযোগ করেও পাওয়া যায়নি। এর সত্যতা নিশ্চিত করে ফরিদপুর জেলা যুবদলের সভাপতি মো. রাজিব হোসেন বলেন, কারও অপরাধমূলক কর্মকাণ্ডের দায় দল বহন করবে না। তাকে নিয়ে একটি জাতীয় পত্রিকায় সংবাদ প্রকাশিত হয়েছে। তাই দলের সিদ্ধান্তের বাইরে এ বিষয়ে আমাদের কিছু বলার নেই।"
2024/08/12,পদত্যাগ করে চিঠিতে যা লিখলেন শেখ হাসিনা বিশ্ববিদ্যালয়ের ভিসি,Unknown,"নেত্রকোনায় প্রতিষ্ঠিত শেখ হাসিনা বিশ্ববিদ্যালয়ের উপাচার্য অধ্যাপক ড. গোলাম কবীর পদত্যাগ করেছেন। বৈষম্যবিরোধী ছাত্র আন্দোলনের  শিক্ষার্থীদের ১১ দফা দাবি পূরণ না করার প্রেক্ষিতে রোববার সন্ধ্যায় তিনি রেজিস্ট্রার কার্যালয়ের মাধ্যমে রাষ্ট্রপতি বরাবর পদত্যাগপত্রটি পাঠান বলে জানান। রোববার রাত পৌনে ১১টার দিকে গোলাম কবীর মোবাইল ফোনে বলেন, বিশ্ববিদ্যালয়ের শিক্ষার্থীরা শেখ হাসিনার নাম পরিবর্তন, বিশ্ববিদ্যালয়ে রাজনীতি নিষিদ্ধ, নিজস্ব ক্যাম্পাস, হোস্টেলসহ ১১ দফা দাবি জানিয়ে ৭২ ঘণ্টার আলটিমেটাম দিয়েছিল। ৩০তম সিন্ডিকেট সভা ডেকে তাদের একটি দাবি (রাজনীতি মুক্ত) পূরণ করা হয়। অন্য দাবিসমূহ রাষ্ট্রীয় নির্বাহী আদেশ ও সংশ্লিষ্ট কর্তৃপক্ষের আদেশসহ সময়সাপেক্ষ হওয়ায় আমি বিশ্ববিদ্যালয়ের সমৃদ্ধি কামনা করে স্বীয় পদ থেকে পদত্যাগ করেছি। অপর প্রশ্নে তিনি বলেন, ‘ট্রেজারার (কোষাধ্যক্ষ) মহোদয়ও পদত্যাগ করবেন বলে জেনেছি। তিনি ঢাকায় অবস্থান করায় আজ পদত্যাগ করতে পারেনি বলে জেনেছি।’ তিনি আরও বলেন, ‘যোগদানের পর আমি আমার অভিজ্ঞতা, সততা, নৈতিকতা, দক্ষতা ও আইন মেনে কীভাবে বিশ্ববিদ্যালয়কে একটি মানসম্পন্ন বিশ্ববিদ্যালয় হিসেবে গড়ে তোলা যায়, সেই লক্ষ্য নিয়ে নিরলসভাবে কাজ করি। বিশ্ববিদ্যালয়ের শিক্ষার্থী, শিক্ষক, কর্মকর্তা, কর্মচারীসহ বিশ্ববিদ্যালয়ের সামগ্রিক উন্নয়ন অব্যাহত থাকুক, এ কামনা করছি।’ পদত্যাগপত্রে অধ্যাপক গোলাম কবীর উল্লেখ করে বলেছেন ‘আমি ২০২২ সালের ১ সেপ্টেম্বর নিয়োগপ্রাপ্ত হয়ে ৪ সেপ্টেম্বর শেখ হাসিনা বিশ্ববিদ্যালয়ের উপাচার্য হিসেবে যোগদান করি। যোগদানের পর অদ্যাবধি বিশ্ববিদ্যালয়ের গুণগত সমৃদ্ধি ও বিকাশে সচেষ্ট থেকেছি। সাম্প্রতিক পটপরিবর্তনের প্রেক্ষিতে নিম্ন স্বাক্ষরকারীর নিকট শিক্ষার্থীদের দাবিনামা উত্থাপিত হয়, যা সিন্ডেকেট আলোচনা সাপেক্ষে সমাধানযোগ্য দাবিসমূহ ইতোমধ্যে নিষ্পত্তির উদ্যোগ গ্রহণ করা হয়। শিক্ষার্থীদের যে সমস্ত দাবি রাষ্ট্রীয় নির্বাহী আদেশ ব্যতীত নিষ্পত্তি করা সম্ভব নয়, সেগুলো আপনার সহমর্মিতা কামনা করছি। এমতাবস্থায় শিক্ষার্থীদের দাবিসমূহ নির্ধারিত সময়ে নিষ্পত্তি ও নিশ্চয়তা প্রদানে অপারগ, বিধায় ভাইস চ্যান্সেলরের পদ থেকে পদত্যাগ করলাম। বিশ্ববিদ্যালয় সূত্রে জানা গেছে, ২০১৭ সালের ৩০ জানুয়ারি মন্ত্রিসভায় শেখ হাসিনা বিশ্ববিদ্যালয় স্থাপন নীতি পাশ হয়। ২০১৮ সালের ১ আগস্ট ঢাকা বিশ্ববিদ্যালয়ের বাংলা বিভাগের অধ্যাপক রফিক উল্লাহ খান উপাচার্য হিসেবে নিয়োগ পান। উপাচার্যের মেয়াদ শেষ হওয়ায় গত ১ আগস্ট থেকে বিশ্ববিদ্যালয়ের ট্রেজারার সুব্রত কুমার আদিত্য ভারপ্রাপ্ত উপাচার্য হিসেবে দায়িত্ব পালন করেন। এরপর ৪ আগস্ট রাজশাহী বিশ্ববিদ্যালয়ের উদ্ভিদবিদ্যা বিভাগের অধ্যাপক গোলাম কবীর উপাচার্য হিসেবে যোগদান করেন। সূত্র জানায়, ২০১৮ সালের ১১ অক্টোবর ভিডিও কনফারেন্সের মাধ্যমে প্রধানমন্ত্রীর পদ থেকে পদত্যাগ করা শেখ হাসিনা এই পাবলিক বিশ্ববিদ্যালয়ের ভিত্তিপ্রস্তর স্থাপন করেন। প্রতিষ্ঠার পরপরই একনেকে ২ হাজার ৬৩৭ কোটি ৪০ লাখ ৯৯ হাজার টাকা অনুমোদন দেওয়া হয়। শহরের রাজুর বাজার এলাকায় টিটিসির একটি তিনতলা ভবনে যাত্রা শুরু করে বিশ্ববিদ্যালয়টি। ২০১৮-১৯ শিক্ষাবর্ষ থেকে বাংলা, ইংরেজি, অর্থনীতি ও পরের বছর থেকে কম্পিউটার সায়েন্স অ্যান্ড ইঞ্জিনিয়ারিং—এই চারটি বিভাগে শিক্ষার্থী ভর্তির কার্যক্রম শুরু হয়। সদর উপজেলার রামপুর, সাহিলপুর, গোবিন্দপুর, কান্দুলিয়া ও রায়দুমরুহি মৌজায় ৪৯৮ দশমিক ৪৫ একর জায়গায় পূর্ণাঙ্গভাবে বিশ্ববিদ্যালয়টি স্থাপিত হবে। বর্তমানে বিশ্ববিদ্যালয়ে তিনটি অনুষদের অধীন ৪টি বিভাগের শিক্ষার্থীর সংখ্যা ৫১৩। শিক্ষকসংখ্যা ১৯ । কর্মকর্তা ও কর্মচারীর সংখ্যা ৮৬ জন। কিন্তু প্রতিষ্ঠার ছয় বছরেও নিজস্ব আবাসন, একাডেমিক ভবন, গ্রন্থাগার, গবেষণাগার, ক্যানটিন, প্রয়োজনীয় শিক্ষকসহ নানা সমস্যায় জর্জরিত প্রতিষ্ঠানটি। বিশ্ববিদ্যালয়টিতে অধিকাংশ কর্মকর্তা-কর্মচারী অ্যাডহক ভিত্তিতে নিয়োগ দিয়ে প্রজ্ঞাপন দেখিয়ে বৈধ করে নেওয়ার অভিযোগ রয়েছে।"
2024/08/12,দুই বন্ধুর ছুরিকাঘাতে প্রাণ গেল যুবকের,Unknown,"ব্রাহ্মণবাড়িয়ার নবীনগরে তুচ্ছ ঘটনাকে কেন্দ্র করে দুই বন্ধুর ছুরিকাঘাতে আব্দুর রাহিম (১৬) নামের এক যুবক নিহত হয়েছে। রোববার রাত ১১টার দিকে পৌর এলাকার ৭নং ওয়ার্ড নারায়ণপুর দক্ষিণপাড়ায় এ ঘটনা ঘটে। ঘটনাস্থল থেকে একই এলাকার জামাল পাশার দুই ছেলে শাকিল (২০) ও মারুফ (১৬) নামের ২ যুবককে আটক করেছে সেনাবাহিনীর সদস্যরা। পরে তাদেরকে নবীনগর থানা হেফাজতে রাখা হয়েছে। তাদের বাড়ি একই এলাকায়। নিহতের মামা জিয়াউর রহমান বলেন, পার্টি আছে বলে রাহিমকে বাসা থেকে নিয়ে যান তারা। পরে নারায়ণপুর নিউটাউনের জামাল পাশার একটি ঘরে আচার খাওয়াকে কেন্দ্র করে এক পর্যায়ে ছুরি দিয়ে আঘাত করতে থাকেন শাকিল ও মারুফ। ঘটনাস্থলে রাহিম মারা যান। এ সময় স্থানীয় লোকজন তাদের আটক করে সেনাবাহিনীদের হাতে তুলে দেন। নবীনগর থানার অফিসার ইনচার্জ (ওসি) মাহবুব আলম ঘটনার সত্যতা নিশ্চিত করে বলেন, কথা-কাটাকাটির জেরে রাহিমকে ছুরিকাঘাত করেন তার বন্ধু শাকিল ও মারুফ। তাদের আটক করা হয়েছে। ঘটনায় ব্যবহৃত ছুরি উদ্ধার করা হয়েছে। জিজ্ঞাসাবাদের পর হত্যার কারণ জানা যাবে। লাশ ময়নাতদন্তের জন্য জেলা মর্গে পাঠানো হয়েছে।"
2024/08/12,"কারাগারের দিনগুলো কেমন ছিল, জানালেন র‍্যাপার হান্নান",Unknown,"শেখ হাসিনা সরকারের দমনপীড়নের বিরুদ্ধে গান গেয়ে জেল খাটতে হয়েছে র‍্যাপার হান্নান হোসাইনকে। কোটা সংস্কার আন্দোলনের সময় ‘আওয়াজ উডা’ গান মুক্তির পর তাকে গ্রেফতার করা হয়, নেওয়া হয় দুই দিনের রিমান্ডে। শেখ হাসিনা সরকারের পতনের পর কারাগার থেকে মুক্তি পেয়েছেন এই র‍্যাপার। কারাগারের দিনগুলো কেমন কেটেছিল, একটি জাতীয় দৈনিকের সঙ্গে আলাপে তা জানিয়েছেন হান্নান। তার ভাষায়, ‘আমি আগে কখনোই জেল দেখিনি। বাইরে কী চলছে, জানতাম না। কারাগারে পরিবারের সদস্যদের সঙ্গে সাক্ষাৎও বন্ধ ছিল। পরিবারের সঙ্গে দেখা করতে পারিনি। পরে দেখা করার সুযোগ পেয়েছি। কারাগারে থেকেই শুনেছিলাম, আমার জন্য অনেকে রাস্তায় ব্যানার নিয়ে দাঁড়িয়েছে। আবেগে চোখের পানি ধরে রাখতে পারিনি।’ তার সেই আলোচিত গান লেখার প্রেক্ষাপট নিয়ে হান্নান বলেন, ‘গানটা যখন লিখেছি তখন শিক্ষার্থীরা রাস্তায় ছিলেন। পরে অল্প কিছু অভিভাবকও নেমেছেন। তবে অনেকে চুপ ছিলেন। কোনো কথা বলছিলেন না, নামছিলেনও না। আওয়াজও তুলতে পারছিলেন না। সেটা দেখেই গানের শিরোনাম করেছি, আওয়াজ উডা বাংলাদেশ।’ গত ২৫ জুলাই নারায়ণগঞ্জের ফতুল্লা থেকে পুলিশের হাতে আটক হন হান্নান। আটকের পর তাকে আদালতে তোলার আগে পুলিশ তার পরিবারের কাছে টাকা দাবি করে বলেও জানান এই র‍্যাপার, ‘সেদিন দুপুরে আমাকে থানায় নেওয়া হয়; পরদিন দুপুর পর্যন্ত আমার পরিবারকে বিষয়টি জানানো হয়নি। পরে পরিবারকে জানানো হয়। পরিবারের কাছে প্রথমে এক লাখ টাকা চেয়ে পুলিশ বলেছে, মামলা দেবে না, ছেড়ে দেব। পরে থানা থেকে ছাড়াতে দেড় লাখ টাকা চেয়েছিল।’ গত ৫ আগস্ট শেখ হাসিনা প্রধানমন্ত্রীর পদ থেকে পদত্যাগ করে দেশ ছাড়েন। এর পরদিন (৬ আগস্ট) মুক্তি পান হান্নান। মুক্তির সময়ের অনুভূতি জানিয়ে হান্নান বলেন, ‘মুক্তির আনন্দটা ভাষায় প্রকাশ করা কঠিন। সেদিন সকাল ১০টার দিকে আমার মুক্তি পাওয়ার কথা ছিল। পরিবারের সদস্য, প্রতিবেশী, বন্ধুরা আমাকে নিতে এসেছিলেন। বের হতে হতে বিকেল চারটা বেজেছিল।’"
2024/08/12,একের পরে এক ‘হুমকি’ নিয়ে যা বললেন অভিনেত্রী বাঁধন,Unknown,"কোটা সংস্কার আন্দোলনে শিক্ষার্থীদের পাশে ছিলেন আজমেরী হক বাঁধন। আন্দোলনরত ছাত্র আবু সাঈদের মৃত্যুর পরই রাস্তায় নেমেছিলেন অভিনেত্রী। শেখ হাসিনার পদত্যাগ দাবিতে যে আন্দোলন হয়েছিল, সেখানেও যোগ দিয়েছিলেন বাঁধন। আর এজন্যই নাকি একের পরে এক খুন ও অ্যাসিড মারার হুমকি পেয়েছেন তিনি। সোমবার নিজের ফেসবুক পেইজে দেওয়া এক ভিডিওতে সেই অভিজ্ঞতা জানিয়েছেন বাঁধন। ছাত্রদের ওপর চালানো গুলির ঘটনার পরের দিনই ফেসবুক প্রোফাইলের ছবি ব্ল্যাক করে দিয়েছিলেন বাঁধন। তারপর থেকেই নাকি নানা ধরনের বার্তা আসতে থাকে তার কাছে। বাঁধন বলেন, ‘ফেসবুকে প্রোফাইল ও কভার ফটোর কালার কালো করার পরেই বলা হতে থাকে, আমি সরকারের বিরুদ্ধে। এর পর আমি একটি স্ট্যাটাস দিয়ে বলি, নাগরিক হিসেবে আমি এ দেশে নিরাপত্তাহীনতায় ভুগছি। এটা লেখার পর থেকে নানা মহলের ফোন পাই। আমাকে এ নিয়ে বেশি কথা বলতেও নিষেধ করা হয়।’ এর পরেও গত ১ আগস্ট রাজপথে নামেন বাঁধন। তাকে গ্রেফতার করা হতে পারে বলেও হুমকি দেওয়া হয় তখন। ভিডিওতে বাঁধন বলেন, ‘বলা হয়েছিল, আমাকে গ্রেফতার করা হবে, কারণ আমি রাষ্ট্রদ্রোহমূলক কাজ করেছি। এগুলো বলেও যখন লাভ হচ্ছিল না, তখন বলা হয় আমাকে গুলি করা হবে। এমনও বলা হয় যে, আমাকে অ্যাসিড ছুড়ে মারা হবে। আমি তো অভিনয় করি। তাই আমাকে মেরে ফেলে কোনো লাভ হবে না! বরং অ্যাসিড ছোড়ার কথা বললে আমি হয়তো ভয় পাব। এমনকি এও বলা হয়েছে যে, রাস্তায় আমাকে পোশাক খুলে উলঙ্গ করে দেওয়া হবে, আমার বাড়িতে হামলা করা হবে।’ এসব হুমকির পরই বাড়ির নিরাপত্তা বাড়িয়েছেন বলেও জানান বাঁধন। এদিকে এতসব বিপদ দেখেও বাঁধনকে আন্দোলনে শামিল হতে বলেন তার বাবা। অভিনেত্রীর কথায়, ‘বাবা বলেন যে, শিক্ষার্থীদের সঙ্গে আমার থাকা উচিত। কিন্তু হুমকি আসার পর থেকে বাবাও ভয় পেয়েছিলেন। মা এবং আমার মেয়ে খুব কান্নাকাটি করেছিল। ৪ আগস্ট কারফিউ শুরু হওয়ার পর রাতে আমি নিজেও অনেক কান্নাকাটি করেছিলাম। ভেবেছিলাম, তিনি (শেখ হাসিনা) হয়তো সবাইকে মেরে ফেলবেন, কিন্তু নিজে পালাবেন না।’ মা-বাবা ভয় পাওয়ায় বোরকা পরে বের হবার সিদ্ধান্ত নিয়েছিলেন বাঁধন। তিনি বলেন, ‘আমাকে চিনতে পারলে তো আমার ওপর হামলা করবে। তাই ৫ আগস্ট বোরকা পরে অনেকটা দূর পর্যন্ত চলে যাই। রাস্তায় নেমে দেখি লাখ লাখ মানুষ। তখন বুঝতে পারি, ওরা  আর মানুষকে কিছু করতে পারবে না। তার কিছুক্ষণ পরেই তো আমরা সবটা জানতে পারি। সেনাপ্রধান বক্তব্য রাখেন। আনন্দে বোরকা খুলে পতাকা জড়িয়ে ধরি।’"
2024/08/12,যে কারণে ৬ বছরে ২০ বার বাসা বদল করতে হয় নওশাবাকে,Unknown,"২০১৮ সালে সম্ভাবনাময় অভিনেত্রী নওশাবা আহমেদের জীবনে হঠাৎ করেই আঁধার নেমে আসে। নিরাপদ সড়ক আন্দোলন নিয়ে ফেসবুকে সক্রিয় থাকার জেরে ওলটপালট হয়ে যায় তার জীবন। সম্প্রতি এক সাক্ষাৎকারে জীবনের সে অধ্যায় নিয়ে খোলামেলা আলাপ করেছেন এই অভিনেত্রী। উপস্থাপক তানভীর তারেকের অনুষ্ঠানে এসে সে সময় তার জীবনে কী ঘটেছিল তা সবিস্তারে জানিয়েছেন নওশাবা। সে পর্বটির সারসংক্ষেপ নিয়ে একটি স্ট্যাটাসে দিয়েছেন তানভীর তারেক। সেখানে তিনি লিখেছেন, ‘২০১৮ তে প্রথম রুলিং পার্টির অন্যায়ের বিরুদ্ধে প্রতিবাদকারী শিল্পী হলেন অভিনেত্রী কাজী নওশাবা আহমেদ। এরপর তাকে ২১ দিনের নির্যাতন! অতঃপর রিহ্যাবে ৬ মাস।’ ইমরান খান প্রসঙ্গে ক্ষুব্ধ কুমার শানু সে ঘটনার পর মানসিকভাবে পুরোপুরি ভেঙে পড়েন নওশাবা। এর সঙ্গে ঢাকায় মাথার ওপর একটা ছাদ খুঁজে পেতেও এই অভিনেত্রীকে কতটা লড়াই করতে হয়েছে সে কথাও লিখেছেন তানভীর, ‘নিজের মেয়েকেই চিনতে পারতো না নওশাবা! সেই সময় থেকে একমাত্র কন্যাকে নিয়ে গত ৬ বছরে ২০ বারের ওপরে বাসা বদলেছে। কেউ বাসা ভাড়া দিতে চায়নি, সংসার ভেঙেছে! নিজের বাড়িতে জায়গা হয়নি, কারণ ভাই ও আত্মীয়রা নিরাপদ মনে করেনি। বন্ধুর নামে বাসা ভাড়া নিয়ে বোরকা পরে ঢুকতেন! কোনো আপোষ করেননি। অনেক রকম অফার এসেছে! মামলা করেছেন আগেই, যা এখনও চলমান। গল্পগুলো আসছে।’ উল্লেখ্য, ২০১৮ সালে নওশাবাকে গ্রেফতারের পর চার দিনের রিমান্ডে নেওয়া হয়। সেখান থেকে কারাগারে প্রেরণ করা হয় এই অভিনেত্রীকে। পরে পাঁচ হাজার টাকা মুচলেকায় সিএমএম আদালত থেকে জামিনে মুক্তি পান নওশাবা।"
2024/08/12,ঐশ্বরিয়ার সঙ্গে বিচ্ছেদ প্রসঙ্গে মুখ খুললেন অভিষেক,Unknown,"১৭ বছরের দাম্পত্যে সত্যিই ইতি টানছেন অভিষেক-ঐশ্বরিয়া? বলিউডে নানা জল্পনার মাঝে বারবার উঠে আসছে এ তারকা জুটির বিচ্ছেদের খবর। অবশেষে মুম্বাই সংবাদমাধ্যমের এক সাক্ষাৎকারে এ প্রসঙ্গে মুখ খুললেন অভিষেক।।বিবাহবিচ্ছেদের প্রসঙ্গে কথা উঠলেই নিজের আঙুলে পরা বিয়ের আংটি দেখান অভিনেতা। তিনি জানান, এখনও তিনি বিবাহিত। তার বিবাহবিচ্ছেদ নিয়ে যে জল্পনা চারিদিকে চলছে, তা নিয়ে অসন্তোষও প্রকাশ করেছেন অভিষেক। তিনি বলেন, এ নিয়ে আমার সত্যিই কিছু বলার নেই। দুর্ভাগ্যবশত, এ পরিস্থিতি নিয়ে আলোচনা এখন নিয়ন্ত্রণের বাইরে চলে গেছে। আমরা তারকা। তাই তারকাদের ব্যক্তিগত বিষয় শিরোনামে উঠে আসবেই। এগুলো সহ্য করতেই হয় আমাদের। অনন্ত আম্বানি ও রাধিকা মার্চেন্টের বিয়ের আসরে মেয়ে আরাধ্যাকে নিয়ে আলাদা আসেন ঐশ্বরিয়া। এমনকি বচ্চন পরিবারের কারো সঙ্গেই তাকে কথা বলতে দেখা যায় না। এ ঘটনার পরেই মেয়েকে নিয়ে একাই ছুটি কাটাতে যান ঐশ্বরিয়া। এরপর থেকেই অভিষেক-ঐশ্বরিয়া বিচ্ছেদের খবর ছড়িয়ে পড়েছিল। উঠে এসেছিল বচ্চন পরিবারের অন্দরের দ্বন্দ্বের কথাও। এবার অভিষেক বচ্চন বুঝিয়ে দিলেন, জল্পনা চললেও এখনও পর্যন্ত বিবাহিত তারা।"
2024/08/12,মৌসুমীকে অসম্মান ও অপদস্থ করা প্রসঙ্গে যা বললেন ওমর সানী,Unknown,"চেক ডিজঅনার মামলা করে চিত্রনায়িকা আরিফা পারভিন জামান মৌসুমীকে অসম্মান ও অপদস্থ করা হয়েছে বলে মন্তব্য করেছেন অভিনেত্রীর স্বামী ও ঢালিউড চিত্রনায়ক ওমর সানী। সংবাদমাধ্যমে এ প্রসঙ্গে ওমর সানী বলেন, দীর্ঘদিন ধরে দেশে নেই মৌসুমী। সন্তানের পড়াশোনার কারণে অবস্থান করছেন যুক্তরাষ্ট্রে। যেহেতু মৌসুমী দেশে অনেক জনপ্রিয় তাই মামলা করে ভাইরাল হওয়ার চেষ্টা করেছেন তারা। ওমর সানী আরও বলেন, কোটি কোটি টাকার ঋণখেলাপী আছে এদেশে। প্রতিষ্ঠান থেকে ঋণ নিয়ে তারা পরিশোধ করেন না। আর মাত্র লাখ টাকার ঋণে বিষয়টি মামলা পর্যন্ত গড়িয়েছে। শুধুমাত্র মৌসুমীকে অসম্মান ও অপদস্থ করার জন্যই এমন করা হয়েছে, আমি বলব।
 
ক্ষোভ প্রকাশ করে সানী বলেন, গাড়ি কিনতে একটি লোন নিয়েছিলাম। এর জন্য প্রতিমাসে ১ লাখ ৯ হাজার টাকা পরিশোধ করতে হয়। দিচ্ছিলামও। কিন্তু আপনারা জানেন যে, এক প্রতারকের জন্য আমি আর আমার সন্তান ব্যবসায়িক ক্ষতির সম্মুখীন হয়েছি।
 
তাই আইপিডিসি ফাইন্যান্স লিমিটেডকে আমি জানাই, প্রতিমাসে ১ লাখ ৯ হাজার টাকা পরিশোধের পরিবর্তে ৫০-৬০ হাজার টাকা করে পরিশোধ করলে আমার জন্য সুবিধা হয়। কিন্তু তারা সেটা মানেননি। উল্টো মামলার সিদ্ধান্ত নিয়েছে। যা গড়িয়েছে গ্রেফতারি পরোয়ানাতেও। প্রয়োজনে যে গাড়িটা আছে তা বিক্রি করে হলেও এর আইনি সমাধান করব।
 
প্রসঙ্গত, মৌসুমীর গ্রেফতারি পরোয়ানা জারির পর আদালতে এ সংক্রান্ত প্রতিবেদন দাখিলের দিন ধার্য করা হয়েছে। আগামী ১৬ অক্টোবর আদালতে মামলা সংক্রান্ত প্রতিবেদন দাখিল করা হবে।"
2024/08/12,সবাইকে দেশের কল্যাণে কাজ করার আহ্বান শবনম ফারিয়ার,Unknown,"নোবেল বিজয়ী ড. মুহাম্মদ ইউনূসকে প্রধান উপদেষ্টা করে বাংলাদেশের নতুন অন্তর্বর্তীকালীন সরকার গঠিত হয়েছে। এই সময়ে দেশের কল্যাণে কাজ করার জন্য দেশবাসীর প্রতি আহ্বান জানিয়েছেন অভিনেত্রী শবনম ফারিয়া। রোববার নিজের ভেরিফায়েড ফেসবুক পেজে এক স্ট্যাটাসে তিনি এ আহ্বান জানান। শবনম ফারিয়া বলেন, ‘আমরা সবাই জানি এবং খুব স্পষ্টভাবে বুঝতে পারছি যে, আমাদের দেশের অর্থনৈতিক অবস্থা ভালো না এই মুহূর্তে। যে কারণেই হোক, যেভাবেই হোক, আমরা ভালো অবস্থায় নাই!’ ‘আমরা যে যার জায়গা থেকে একটু চেষ্টা করতে পারি এই অবস্থার পরিবর্তন করতে, খুব বড় কিছু যে হবে তা না। কিন্তু এইটা একটা প্র্যাক্টিস। প্রথমেই শুরু করি দেশি পণ্য কেনা দিয়ে। আশপাশের দেশের শাড়ি/কামিজ/অন্যান্য পণ্য বাদ দিয়ে নিজেদের পণ্য ব্যবহার শুরু করি’। ব্যবসায়ীদের প্রতি আহ্বান জানিয়ে এই অভিনেত্রী বলেন, আপনারা দয়া করে গলা কাটা বন্ধ করেন, জিনিসপত্রের দাম কমান, মান ভালো করেন। আমরা স্বাধীনভাবে থাকতে চেয়েছি, বাক স্বাধীনতা চেয়েছি এবং তা আবারও রক্তের বিনিময়ে পেয়েছি। এখন এ অবস্থার পরিবর্তনেও আমাদের সবার এগিয়ে আসতে হবে।"
2024/08/12,এবার ‘আয়নাঘর’ নিয়ে নির্মিত হবে সিনেমা,Unknown,"গণঅভ্যুত্থানে শেখ হাসিনার পতনের পর দেশব্যাপী ব্যাপক আলোচনায় আসে ‘আয়নাঘর’। সেখান থেকে ইতিপূর্বে তিনজন বন্দি মুক্তি পেয়েছেন। ‘আয়নাঘর’ নামে পরিচিত সেই কুঠুরিতে বছরের পর বছর মানুষকে আটকে রেখে ভয়ঙ্কর নিষ্ঠুর নির্যাতন করার অভিযোগ রয়েছে। কয়েকজন সেনা কর্মকর্তা আয়নাঘর থেকে মুক্তি পাওয়ার পর মিডিয়ায় ভয়াবহ চিত্র তুলে ধরেছেন। এবার সেই ‘আয়নাঘর’ নিয়ে সিনেমা বানানোর ঘোষণা দিলেন নির্মাতা জয় সরকার। সামাজিকমাধ্যমে খবরটি জানিয়েছেন ‘ইন্দুবালা’খ্যাত এ নির্মাতা। সিনেমাটির নামও ‘আয়নাঘর’ রেখেছেন তিনি। গতকাল রোববার প্রযোজক সমিতিতে ছবিটির নাম নিবন্ধন করেছেন জয় সরকার। নিজের ফেসবুকে নিবন্ধনকালীন ছবি প্রকাশ করেছেন জয়। লিখেছেন, সেই বিভীষিকাময় দিনগুলো নিয়ে আমার চলচ্চিত্র ‘আয়নাঘর’ । সবার সহযোগিতা কামনা করছি। সার্বিক তত্ত্বাবধানে রয়েছে রেবিট এন্টারটেইনমেন্ট । বিষয়টি নিয়ে জয় সরকার বলেন, আমার প্রথম ছবির নায়িকা ছিলেন কেয়া পায়েল। তাকে নিয়েই এ ছবিটি করতে চাই। কেয়া ছাড়া আরও থাকবেন পরিচিত তারকারা। এখন গল্প লিখছি। অক্টোবরের শুরু থেকে ছবিটির শুটিং হবে— এমনটি জানিয়ে তিনি আরও বলেন, ভুক্তভোগী কয়েকজনের সঙ্গে দেখা করে বাস্তবতা সম্পর্কে জেনে নেব। আমি চাই, সত্যটা উঠে আসুক। মানুষ জানুক কী কী হয়েছে গত ১৬ বছরে। শিগগিরই শিল্পী ও কলাকুশলী সবাইকে চূড়ান্ত করব।"
2024/08/12,বিগবসে যেতে আমিও কালোজাদুর সাহায্য নিই: কুমার শানুপুত্র,Unknown,"বিনোদন জগতের জনপ্রিয় সংগীতশিল্পী কুমার শানুর ছেলে জানকুমার শানু একটি বিস্ফোরক মন্তব্য করেছেন। তিনি বলেছেন, বিগবসের ঘরে পৌঁছাতে তিনি নাকি অলৌকিক শক্তির পুজো করেছিলেন। সম্প্রতি পরশ ছাবরার 'আবরা কা ডাবরা' অনুষ্ঠানে এসে শানুপুত্র এ কথা বলেন। তার এ কথা শুনে চমকে উঠেন পরশ ছাবরা নিজেও। শানুপুত্র বিগবসের ঘরে পৌঁছানোর আগে চিন্তিত ছিলেন যে, তার মায়ের দেখাশোনা কে করবে। মাকে দেখেই তার মনে হয়েছে— প্রেমজীবনে একবারই আসে। আমি আমার মায়ের মতো।
বিগবস ১৪-এর ঘরে পৌঁছানোর জন্য কালোজাদুর সাহায্য নিয়েছিলেন জানকুমার শানু। তিনি শুরু থেকেই বিগবসের ঘরে ডাক পাওয়ার জন্য উদগ্রীব ছিলেন। যখন ডাক আসছিল না, তখনই অলৌকিক শক্তির সাহায্য নেন তিনি।
 
শানুপুত্র বলেন, আমি একজন নারীর সঙ্গে দেখা করেছিলাম। সেই নারীর ঘরে কিছু পুতুল ও সম্মোহিত করার জন্য বানর ছিল। আর বানরগুলোর মাঝখানেই বসেছিলেন ওই নারী। 
ওই নারী বললেন, ওগুলো আসলে মানুষ, বানর নয়। সত্যিই আসলে ওরা পুরুষমানুষ ছিলেন। কালোজাদুর মাধ্যমে ওদের বানর করে রাখা হয়েছিল। ওই নারী যা বলেন, ওরা তাই করে। ওই নারী আমায় বললেন, একেই বলে বশীকরণ।' জানকুমার বলেন, 'ওই নারী আমাকে পশুবলির কথা বলেন। আমি কতগুলো ছাগল ও মুরগি বলি দিলাম, ওটার বিনিময়ে আমার একটি ইচ্ছা পূরণ হলো। আমি বিগবস ১৪র ঘরে ডাক পেলাম। তবে বিষয়টি খুবই বিরক্তিকর ছিল। কারণ টানা ১৫ দিন ধরে আমি ওই নারীর সব কথা শুনেছি। তারপরই তার ইচ্ছে পূরণ হয়।' এদিকে পরশ ছাবরা যখন এ কথা শুনে হতবাক হোন, ঠিক তখনই জানকুমার শানু বলেন, আমি আসলেই আপনার সঙ্গে রসিকতা করছিলাম। পুরো গল্পটাই তার বানানো। প্রসঙ্গত, বিগবস ১৪ ঘরে থাকার সময় জানকুমার শানু শেয়ার করেছিলেন যে তার মা যখন ছয় মাসের অন্তঃসত্ত্বা, ঠিক তখনই বাবা কুমার শানু তার মাকে ডিভোর্স দেন। তার বাবা কোনো দিনই তার জীবনের অংশ ছিলেন না। তার জন্য মা-ই প্রথম থেকে বাবা-মা। তিনি দুই ভূমিকাই পালন করেছেন। আর তাই তার মা-ই তার জন্য গোটা জগত।"
2024/08/12,ঋষভ পন্থের ছক্কায় ভাগ বসালেন উর্বশী,Unknown,"সামাজিকমাধ্যমে ভারতীয় ক্রিকেটার ঋষভ পন্থ ও অভিনেত্রী উর্বশী রাউতেলার সম্পর্ক নিয়ে নেটিজেনদের মাঝে সমালোচনা অনেক দিনের। দুজনের মধ্যে প্রচুর কাদা ছোড়াছুড়িও হয়েছে। এবার নিজের সিনেমার প্রচারে পন্থের ছক্কার ভিডিও ব্যবহার করেছেন উর্বশী। আনন্দবাজার প্রতিবেদন সূত্রে জানা যায়, ২০১৮ সালে ঋষভ পন্থ ও অভিনেত্রী উর্বশী রাউতেলার প্রেমের গুঞ্জন প্রথম প্রকাশ্যে আসে। তারপর দুপক্ষের মধ্যে বিস্তর কাদা ছোড়াছুড়ি চলে। একটি ছক্কা মারার ভিডিও পন্থের জায়গায় নিজেকে বসিয়ে আবার আলোচনায় উঠে এলেন বলিউড অভিনেত্রী উর্বশী। সম্প্রতি উর্বশী গিয়েছিলেন প্যারিসে অলিম্পিক দেখতে। দুজনে একাধিকবার একসঙ্গে দেখা হলেও তাদের সম্পর্ক বেশি দূর গড়ায়নি। সম্প্রতি সামাজিকমাধ্যমে একটি ভিডিও পোস্ট করেছেন উর্বশী রাউতেলা। গত টি-টোয়েন্টি বিশ্বকাপে আয়ারল্যান্ডের বিপক্ষে ম্যাচে পন্থের ছক্কা মারার ভিডিওটি শেয়ার করেন তিনি। পন্থের ওই ছক্কা ম্যাচ জিতেছিল ভারতীয় দল। উর্বশীর সেই ভিডিওতে অবশ্য পন্থের দেখা নেই। ভিডিওটি এডিট করে জাতীয় দলের উইকেটরক্ষকের জায়গায় নিজেকে বসিয়েছেন এ অভিনেত্রী। ব্যবহার করেছেন এআই প্রযুক্তি। একাধিক ভিডিও পোস্ট করে নিজের আগামী সিনেমার প্রচারের চেষ্টা করেছেন উর্বশী। পন্থের ব্যাটিংয়ের ভিডি ভাইরাল হয়েছে। শুরু হয়েছে নেটিজেনদের মাঝে জল্পনা। উর্বশীর সঙ্গে যে কোনো সম্পর্ক নেই তা আগেই জানিয়েছিলেন ঋষভ পন্থ। সামাজিকমাধ্যমে বান্ধবী ইশা নেগির ছবিও শেয়ার করেছিলেন এ উইকেটরক্ষক-ব্যাটার। হাসপাতালে থাকাকালীন পন্থকে নাকি দেখতেও গিয়েছিলেন উর্বশীর মা। তার পরও অবশ্য দুজনের মধ্যে নানা মন্তব্য আদানপ্রদান হয়েছে। এর আগে ২০২২ সালের ডিসেম্বরে সড়ক দুর্ঘটনার পর গত টি-টোয়েন্টি বিশ্বকাপে আবার আন্তর্জাতিক ক্রিকেটে ফিরেছেন ঋষভ পন্থ। শ্রীলংকার বিপক্ষে সিরিজ়েও ভারতীয় দলে ছিলেন তিনি।"
2024/08/12,টেন মিনিট স্কুলের বিষয়ে যা বললেন নাহিদ,Unknown,"ডাক, টেলিযোগাযোগ ও তথ্যপ্রযুক্তি উপদেষ্টা নাহিদ ইসলাম জানিয়েছেন, সাইবার নিরাপত্তা আইনের বিতর্কিত ধারাগুলো পুনর্বিবেচনা করা হবে। সোমবার সকালে রাজধানীর আগারগাঁওয়ে আইসিটি টাওয়ারে মন্ত্রণালয়ের কর্মকর্তাদের সঙ্গে বৈঠক শেষে গণমাধ্যমকর্মীদের তিনি এ কথা বলেন। নাহিদ বলেন, আমি বলেছি— সাইবার নিরাপত্তা আইনের যে ধারাগুলো নিয়ে সমালোচনা রয়েছে, সেগুলো আমাদের পুনর্বিবেচনা করতে হবে এবং তরুণদের ব্যাপকভাবে এই মন্ত্রণালয়ের সঙ্গে যুক্ত করতে হবে। দেশে-দেশের বাইরে আইটিতে যারা দক্ষ ও নতুন ধরনের কাজ করতে আগ্রহী, তাদের নিয়ে বিশেষ টিম গঠনের কথা আমরা ভাবছি। আন্দোলনের সময় বিভিন্ন স্টার্টআপ—যারা শিক্ষার্থীদের পক্ষে অবস্থান নিয়েছিল, তাদের প্রতি বিরূপ আচরণ করা হয়েছিল। তাদের বিনিয়োগ বন্ধ করে দেওয়া হয়েছিল ওই সময় এবং খুবই স্বৈরতান্ত্রিকভাবে এই কাজটি করা হয়েছিল। আমরা এ বিষয়টির নিন্দা জানিয়েছি। দ্রুত তাদের সঙ্গে যোগাযোগ করা হবে এবং পুনরায় তাদের সঙ্গে কাজ করার যে প্রক্রিয়া ছিল, সেটি চালু করা হবে। সার্বিকভাবে কাঠামোগত সংস্কারের কথা আমরা বলছি; সব মন্ত্রণালয়েই যাতে এটা করা হয়। তথ্যপ্রযুক্তি উপদেষ্টা বলেন, আমরা সরকারের জায়গা থেকে ভাবছি, বিদেশে বাংলাদেশি যেসব তরুণ পড়াশোনা করছে, দক্ষতা অর্জন করেছে। তাদের দেশে ফিরিয়ে এনে, দেশ গঠনের প্রক্রিয়ায় যুক্ত করা। টেন মিনিট স্কুলে আবারও বিনিয়োগ শুরু হবে কিনা জানতে চাইলে তিনি বলেন, আন্দোলনের পক্ষে থাকার কারণে কেউ যদি বঞ্চিত হয়ে থাকেন, অবশ্যই তাদের প্রতি সুবিচার করা হবে এবং তাদের সঙ্গে যৌথভাবে কাজ করা হবে। ইন্টারনেট বন্ধ নিয়ে আপনি একটি তদন্ত কমিটি করেছেন। এর সঙ্গে যদি সাবেক প্রতিমন্ত্রী বা কোনো সংস্থার প্রধান জড়িত থাকেন, তাদের বিরুদ্ধে মামলা বা কোনো পদক্ষেপ নেবেন কিনা জানতে চাইলে তথ্যপ্রযুক্তি উপদেষ্টা বলেন, অবশ্যই আমরা আইনি পদক্ষেপ নেব। তিনি বলেন, যদি পুনরায় বিস্তারিত তদন্ত করতে হয়, সেটি করা হবে। এ ক্ষেত্রে সরকার, মন্ত্রী বা অন্য কোনো সংস্থার লোক যুক্ত হয়, তাদের অবশ্যই বিচার করা হবে। এটি মানুষের মানবাধিকারের বিষয় অবাধ তথ্যপ্রবাহ ও ইন্টারনেট নিশ্চিত করা। যারা বন্ধ করে দিয়েছে, তারা মানবাধিকার লঙ্ঘন করেছে এবং বন্ধ করে শত শত মানুষকে হত্যা করা হয়েছে। অবশ্যই এ প্রক্রিয়ায় যারা জড়িত তাদের বিচার করা হবে।"
2024/08/12,গণজাগরণকে ব্যর্থ করতে সংখ্যালঘুদের ওপর হামলার নাটক: মির্জা ফখরুল,Unknown,"বিএনপি মহাসচিব মির্জা ফখরুল ইসলাম আলমগীর বলেছেন, সংখ্যালঘুদের ওপর হামলার বিষয়টি একটা ফেক প্রোপাগান্ডা। বাংলাদেশের গণজাগরণকে ব্যর্থ প্রমাণ করার জন্য ও নতুন সরকারকে ব্যর্থ করার জন্য মিথ্যা ও বানোয়াট নাটকের প্রচার চালাচ্ছে একটি মহল। আমার বিশ্বাস, বাংলাদেশের মানুষ ও বিশ্ব মতামত কেউ এটাকে বিশ্বাস করবে না। সোমবার বেলা সাড়ে ১১টায় রাজধানীর বনানী কবরস্থানে বিএনপি চেয়ারপারসন খালেদা জিয়ার ছোট ছেলে আরাফাত রহমান কোকোর ৫৫তম জন্মবার্ষিকী উপলক্ষে শ্রদ্ধা নিবেদন শেষে তিনি এসব কথা বলেন। মির্জা ফখরুল বলেন, গণআন্দোলনে যেসব ছাত্র-জনতা শহিদ হয়েছে, তাদের রুহের মাগফিরাত কামনা করি ও শ্রদ্ধা জানাচ্ছি। আরাফাত রহমান কোকো রাজনীতিতে সম্পৃক্ত ছিলেন না। তিনি ছিলেন একজন ক্রীড়াপ্রেমী ও সংগঠক। জীবদ্দশায় ক্রিকেটকে আন্তর্জাতিক অঙ্গনে নিয়ে যাওয়ার জন্য কাজ করেছেন। আজকের এই দিনে আমরা তার প্রতি গভীর শ্রদ্ধা জানাই। মহাসচিব বলেন, আজকে নতুন যে অন্তর্বর্তীকালীন সরকার সফল হবে, বাংলাদেশের ক্রীড়াঙ্গনকে আন্তর্জাতিক মহলে এগিয়ে নিয়ে যাওয়ার জন্য। মির্জা ফখরুল বলেন, একই সঙ্গে আমরা একটি কথা স্পষ্ট করে বলতে চাই— বর্তমান যে অন্তর্বর্তীকালীন সরকার রয়েছে, তাদের অনুরোধ অতিদ্রুত একটি নির্বাচনের ক্ষেত্র তৈরি করার জন্য এবং সমস্ত বিপদ কাটিয়ে সত্যিকারের একটি মুক্ত বাংলাদেশ তৈরি করবে। সেই সঙ্গে যত তাড়াতাড়ি একটা নির্বাচনের ব্যবস্থা করবেন। নির্বাচনের মাধ্যমে জনগণের একটি সরকার গঠন হবে। শেখ হাসিনা বলেছেন, সেন্টমার্টিন আমেরিকাকে দেয় নাই বলে ক্ষমতা ছাড়তে হয়েছে— এমন প্রশ্নের জবাবে মির্জা ফখরুল বলেন, বাকোয়াজ; নিজে যখন ব্যর্থ হয়, তখন অন্যের ঘাড়ে দোষ চাপিয়ে দেয়— এটি তাদের ঐতিহাসিক বৈশিষ্ট্য। তারা সবাই জনগণকে বিভ্রান্ত করার জন্য কাজ করছে। দেশকে আশঙ্কামুক্ত করার জন্য সবাইকে সজাগ থেকে রাস্তায় নামতে হবে। জনগণের কাছে এই হচ্ছে আমার প্রত্যাশা বলে দাবি করেন বিএনপি মহাসচিব মির্জা ফখরুল ইসলাম আলমগীর।"
2024/08/12,তারেক রহমান নিজের ইচ্ছার কথা জানিয়ে ফেসবুকে স্ট্যাটাস,Unknown,"কার্টুনিস্ট মেহেদি ফারুক গত ৭ আগস্ট বিএনপির ভারপ্রাপ্ত চেয়ারম্যান তারেক রহমানের একটি কার্টুন শেয়ার করেন। এতে তারেক রহমানকে নেতিবাচক চরিত্র হিসেবে তুলে ধরা হয়েছে। সেই কার্টুন রোববার নিজের ভেরিফায়েড ফেসবুকে শেয়ার করেন লন্ডনে অবস্থানরত বিএনপির ভারপ্রাপ্ত চেয়ারম্যান। তাকে নিয়ে নেতিবাচক কার্টুন বানানো হলেও তিনি এর প্রশংসা করেছেন। নেটিজেনরা তার প্রশংসা করে মন্তব্যের ঘরে লিখেছেন, সমালোচনার প্রশংসা করে গণতান্ত্রিক মানসিকতার পরিচয় দিয়েছেন বিএনপির ভারপ্রাপ্ত চেয়ারম্যান। পোস্টে তারেক রহমান লেখেন, ‘আমি গভীরভাবে আনন্দিত যে বাংলাদেশে রাজনৈতিক কার্টুন আঁকার স্বাধীনতা পুনরুদ্ধার হয়েছে। ২০০৬ সালের আগে বাংলাদেশি কার্টুনিস্ট বিশেষ করে শিশির ভট্টাচার্য প্রায়ই আমার মা (খালেদা জিয়া) ও আমাকে নিয়ে কার্টুন তৈরি করতেন।’ তিনি লেখেন, ‘গত ১৫ বছরে আমরা কার্টুনিস্ট আহমেদ কবির কিশোরকে জোরপূর্বক গুমের শিকার হতে দেখেছি। তার কাজের জন্য তাকে অকল্পনীয় নির্যাতন এবং কারাবরণ করতে হয়েছে। এ ছাড়া আরও অনেকে একই ধরনের নিপীড়নের মুখোমুখি হয়েছেন।’ পোস্টে তিনি আরও বলা হয়, ‘শিশির ভট্টাচার্য অবশেষে কার্টুন তৈরি করা বন্ধ করে দেন। আমি কার্টুনিস্ট মেহেদির ভক্ত, শিশির ভট্টাচার্যের কাজও উপভোগ করতাম। আমি আন্তরিকভাবে আশা করি, তিনি শিগগিরই আবারো নিয়মিত রাজনৈতিক কার্টুন তৈরি শুরু করবেন।’ গত ১৬ বছর ধরে যুক্তরাজ্যে থাকা তারেক রহমান দেশে যোগাযোগ করছেন ভার্চুয়াল মাধ্যমে। গত বৃহস্পতিবার তিনি ভিডিও কনফারেন্সের মাধ্যমে বক্তৃতা করেছেন বিএনপির মহাসমাবেশে। মেহেদি ফারুকের আঁকা কার্টুনে বোঝানো হয়েছিল, ক্ষমতা লিপ্সায় তারেক রহমান ভার্চুয়াল দুনিয়া ছেড়ে বাংলাদেশের দিকে আসছেন।"
2024/08/12,বিশৃঙ্খলা সৃষ্টিতে পরাজিত শক্তি তৎপর: রবি,Unknown,"বিএনপির জাতীয় নির্বাহী কমিটির সদস্য শেখ রবিউল আলম রবি বলেছেন, ‘ছাত্রজনতার রক্তের বিনিময়ে অর্জিত বিজয়কে কলঙ্কিত করতে ও দেশে বিশৃঙ্খলা সৃষ্টি করতে পরাজিত আওয়ামী সন্ত্রাসীরা তৎপর রয়েছে। তারাই বিভিন্ন স্থানে লুটপাট-ভাঙচুর করে যাচ্ছে। এই সন্ত্রাসী বাহিনীকে যেকোনো মূল্যে প্রতিহত করতে হবে। এ ছাড়া যদি বিএনপির নাম ভাঙিয়ে বা দলের নেতাকর্মী কোনো অপরাধে জড়িত হয় তবে তাদের দল থেকে বহিষ্কারসহ আইনগত ব্যবস্থা নেওয়া হবে।’ রোবাবর বিকালে রাজধানীর হাজারীবাগে স্থানীয়দের সঙ্গে মতবিনিময়কালে তিনি এসব কথা বলেন। চলমান পরিস্থিতিতে দেশের আতঙ্কিত নাগরিকদের স্বস্তি ফিরিয়ে আনতে সংখ্যালঘুদের ধর্মীয় উপাসনালয়, ব্যবসা প্রতিষ্ঠান পরিদর্শন ও মতবিনিময় করেন বিএনপি নেতারা। রবি বলেন, আমরা ১৭ বছর কথা বলতে পারিনি, দেশের সন্তানরাই এবার দেশ স্বাধীন করেছে। আইনশৃঙ্খলা অবনতির আশঙ্কা দেখা দিলে আপনারা নিজ নিজ এলাকায় পাহারা বসান। কোনো ধরনের অপরাধ বরদাশত করা হবে না। কোনো অপরাধ দেখলে ভিডিও করে রাখবেন। দলের কেউ হলেও আইনগত ও সাংগঠনিক ব্যবস্থা নেওয়া হবে। সন্ধ্যায় শাহীনবাগ মন্দির পরিদর্শন ও স্থানীয়দের সঙ্গে মতবিনিময় করেন বিএনপি নেতা তাবিথ আউয়াল এবং রামকৃষ্ণ মন্দির পরিদর্শন করেন বিএনপি নেতা প্রকৌশলী ইশরাক হোসেন। এদিন বিকালে পল্টনে অবস্থিত বিভিন্ন মার্কেট ও বিপণী বিতানগুলোর ব্যবসায়ীদের সঙ্গে মতবিনিময় করেন ঢাকা মহানগর দক্ষিণ বিএনপির আহ্বায়ক রফিকুল আলম মজনু। এ সময় তিনি বলেন, কোনো স্থানে চাদাঁবাজি চলতে দেওয়া হবে না। কোনো সন্ত্রাসী চলবে না। দোকানপাট বা ব্যবসা প্রতিষ্ঠানে কেউ চাদাঁবাজি করতে আসলে আটক করে আইনশৃঙ্খলা বাহিনীর হাতে তুলে দেওয়ার আহ্বান জানান তিনি। এ সময় উপস্থিত ছিলেন স্বেচ্ছাসেবক দলের সভাপতি এসএম জিলানী, ঢাকা মহানগর দক্ষিণ বিএনপির সাবেক যুগ্ম আহ্বায়ক ইউনুস মৃধা, আব্দুস সাত্তার, হরুন অর রশীদ,  বিএনপি নেতা নাদিয়া পাঠান প্রমুখ। এদিকে বিকালে মিরপুর ১০ নম্বর আইডিয়াল স্কুলের সামনে স্থানীয় জনগণও ব্যবসায়ীদের সঙ্গে মতবিনিময় করেন ঢাকা মহানগর উত্তরের সদস্য সচিব আমিনুল হক।"
2024/08/12,এবার চবির উপাচার্য ও দুই উপ-উপাচার্যের পদত্যাগ,Unknown,"চট্টগ্রাম বিশ্ববিদ্যালয়ের (চবি) ভিসি অধ্যাপক ড. আবু তাহের নিজের পদ থেকে অব্যাহতি চেয়ে শিক্ষা মন্ত্রণালয়ের মাধ্যমিক ও উচ্চশিক্ষা বিভাগ বরাবর একটি পত্র পাঠিয়েছেন। রোববার রাতে তিনি হাতে লেখা এ পত্রটি পাঠান। তিনি নিজে যুগান্তরকে বিষয়টি নিশ্চিত করেছেন। এছাড়া সোমবার উপ-উপাচার্য (একাডেমিক) অধ্যাপক বেনু কুমার দে ও উপ-উপাচার্য (প্রশাসন) অধ্যাপক সেকান্দর চৌধুরীও অব্যাহতি চেয়ে চিঠি দিয়েছেন। বিষয়টি নিশ্চিত করেছেন ভারপ্রাপ্ত রেজিস্ট্রার কেএম নুর আহমদ। এছাড়া রেজিস্ট্রার বরাবর পদত্যাগপত্র জমা দিয়েছেন ছাত্র উপদেষ্টা আলী আজগর চৌধুরী ও চবি প্রেসের প্রশাসক অধ্যাপক আনোয়ারুল ইসলাম। এর আগে চবির প্রক্টর অধ্যাপক অহিদুল অলমসহ প্রক্টরিয়াল বডির সবাই পদত্যাগপত্র দেন। এছাড়া ১৪ হলের প্রভোস্ট ও বিভিন্ন হলের আবাসিক শিক্ষকরাও পদত্যাগপত্র জমা দিয়েছেন। উপাচার্যের চিঠিতে বলা হয়েছে, আমি গত ২০ মার্চ চবির উপাচার্য পদে যোগদান করি। চবির চলমান পরিস্থিতিতে আমাকে উপাচার্যের দায়িত্ব পালন হতে অব্যাহতি প্রদান করে আমার মূল বিভাগ চবির ব্যবস্থাপনা বিভাগের প্রফেসর (গ্রেড-১) পদে যোগদানের অনুমতি প্রদান করতে অনুরোধ করছি। এদিকে গুরুত্বপূর্ণ সব পদ থেকে সংশ্লিষ্টরা পদত্যাগ করায় ঝুঁকিতে রয়েছে চবির হলগুলো। এছাড়া বিশ্ববিদ্যালয়ের সার্বিক নিরাপত্তা বিঘ্নিত হচ্ছে বলেও সংশ্লিষ্ট সূত্রগুলো জানিয়েছে।"
2024/08/12,কুয়েটের ভিসি ও প্রো-ভিসির পদত্যাগ,Unknown,"খুলনা প্রকৌশল ও প্রযুক্তি বিশ্ববিদ্যালয়ের (কুয়েট) ভিসি প্রফেসর ড. মিহির রঞ্জন হালদার এবং প্রো-ভিসি প্রফেসর ড. সোবহান মিয়া পদত্যাগ করেছেন। সোমবার বিশ্ববিদ্যালয়ের চ্যান্সেলরের কাছে পদত্যাগপত্র জমা দেন তারা। কুয়েট ভিসি প্রফেসর ডক্টর মিহির রঞ্জন হালদার তার পদত্যাগপত্রে উল্লেখ করেন, ব্যক্তিগত কারণে ভাইস-চ্যান্সেলর পদের দায়িত্ব থেকে আমি স্বেচ্ছায় পদত্যাগ করলাম। এ পদত্যাগের কারণে বিশ্ববিদ্যালয়ের কার্যক্রম যাতে ব্যাহত না হয় সেই লক্ষ্যে এবং পূর্ণকালীন/ভারপ্রাপ্ত ভাইস-চ্যান্সেলর রাষ্ট্রপতি কর্তৃক নিয়োগ না পাওয়া পর্যন্ত মেকানিক্যাল ইঞ্জিনিয়ারিং বিভাগের প্রফেসর ড. মুহাম্মদ মাছুদ ভাইস-চ্যান্সেলরের দায়িত্ব পালন করবেন। অপরদিকে প্রো-ভিসি প্রফেসর ডক্টর সোবহান মিয়া তার পদত্যাগপত্রে উল্লেখ করেন, শারীরিক অসুস্থতা এবং ব্যক্তিগত কারণে প্রো-ভাইস চ্যান্সেলর পদ থেকে অব্যাহতি চাচ্ছি।"
2024/08/12,জাবিতে অবিলম্বে উপাচার্য নিয়োগ দেওয়ার দাবি,Unknown,"জাহাঙ্গীরনগর বিশ্ববিদ্যালয়ে (জাবি) অবিলম্বে উপাচার্য নিয়োগ দেওয়ার দাবি জানিয়েছে বৈষম্যবিরোধী ছাত্র আন্দোলন। সোমবার বিশ্ববিদ্যালয়ের ছাত্র-শিক্ষক কেন্দ্রে আয়োজিত এক সংবাদ সম্মেলনে এ দাবি জানান বৈষম্যবিরোধী ছাত্র আন্দোলনের সমন্বয়করা। এ সময় সমন্বয়ক আরিফ সোহেল বলেন, আমরা আন্দোলনের মাধ্যমে একটি ফ্যাসিস্ট শক্তির অপসারণ করেছি। আন্দোলনের নাম ভাঙিয়ে কেউ যদি সুবিধা আদায় করতে চায়, তাহলে শক্ত হাতে তা দমন করা হবে। বিশ্ববিদ্যালয়ের উপাচার্যসহ প্রশাসনিক সব পদে অবিলম্বে নিয়োগ দিতে হবে। তিনি আরও বলেন, আমাদের বিপ্লব এখনো সফল হয়নি। প্রতি বিপ্লবের সম্ভাবনা এখনই উড়িয়ে দেওয়া যায় না। তাই আমাদের সমন্বয়ক কমিটি এখনই বিলুপ্ত ঘোষণা করা হচ্ছে না। ছাত্ররাজনীতি নিষিদ্ধ ঘোষণার দাবি জানিয়ে তিনি বলেন, ইতোপূর্বে ছাত্রলীগ সব যৌক্তিক আন্দোলনে ছাত্রদের ওপর হামলা চালিয়েছে। ছাত্রলীগ একটি সন্ত্রাসী সংগঠন এবং বিশ্ববিদ্যালয়ে ছাত্রলীগের রাজনীতি করার কোনো সুযোগ দেওয়া হবে না। হলগুলোতে নিয়মতান্ত্রিক ছাত্রসংসদ চালু করতে হবে। ছাত্র আন্দোলনে হামলার ঘটনায় মামলা করা হবে।"
2024/08/12,বেগম রোকেয়া বিশ্ববিদ্যালয়ে রাজনীতি নিষিদ্ধ,Unknown,রংপুরের বেগম রোকেয়া বিশ্ববিদ্যালয়ে সাময়িকভাবে সব ধরনের রাজনীতি নিষিদ্ধের ঘোষণা করেছে বিশ্ববিদ্যালয় প্রশাসন। রোববার রাতে এক সংবাদ বিজ্ঞপ্তির মাধ্যমে বিষয়টি নিশ্চিত করেছেন রেজিস্ট্রার প্রকৌশলী মোহাম্মদ আলমগীর চৌধুরী। বিজ্ঞপ্তিতে বলা হয়েছে- শিক্ষার্থীদের দাবির পরিপ্রেক্ষিতে ক্যাম্পাসে সব ধরনের দলীয় রাজনৈতিক সংগঠনের কার্যক্রম সাময়িকভাবে নিষিদ্ধ করা হলো। পরবর্তী উপাচার্য নিয়োগের পর যথাযথ প্রক্রিয়া বা সরকারি সিদ্ধান্তক্রমে স্থায়ীভাবে এ বিষয়ে চূড়ান্ত সিদ্ধান্ত দেওয়া হবে এবং অমান্যকারীদের বিরুদ্ধে যথাযথ আইনানুগ ব্যবস্থা নেওয়া হবে।
2024/08/12,ইবিতে শিক্ষার্থীদের ‘ক্লিন ক্যাম্পাস’ কর্মসূচি,Unknown,"দেশব্যাপী চলমান সংস্কার কাজের অংশ হিসেবে ‘ক্লিন ক্যাম্পাস’ কর্মসূচি পালন করেছে ইসলামী বিশ্ববিদ্যালয়ের (ইবি) শিক্ষার্থীরা। এতে সাধারণ শিক্ষার্থীদের সঙ্গে বিশ্ববিদ্যালয়ের বিভিন্ন সামাজিক ও স্বেচ্ছাসেবী সংগঠনের সদস্যরাও অংশ নেন। সোমবার দুপুর ১২টায় বিশ্ববিদ্যালয়ের শতাধিক শিক্ষার্থী বৈষম্যবিরোধী ছাত্র আন্দোলনের ব্যানারে প্রধান ফটকের সামনে জড়ো হন। পরে শিক্ষার্থীদের মাঝে মাস্ক ও হ্যান্ড গ্লাভস বিতরণ শেষে পরিচ্ছন্নতা কাজ শুরু হয়। এ সময় শিক্ষার্থীরা প্রধান ফটকসংলগ্ন এলাকা, ডায়না চত্বর, ঝাল চত্বর, শহিদ মিনার, স্মৃতিসৌধসহ ক্যাম্পাসের বিভিন্ন গুরুত্বপূর্ণ জায়গা পরিষ্কার করেন। এ সময় ক্লিন ক্যাম্পাস কর্মসূচিতে অংশ নেওয়া শিক্ষার্থীরা বলেন, আমরা একটি সুন্দর পরিচ্ছন্ন বাংলাদেশের প্রত্যাশা করি। আর সেটা আমাদের হাত ধরেই গড়ে উঠবে বলে মনে করি। বৈষম্যবিরোধী ছাত্র আন্দোলনের ইবির সমন্বয়ক এসএম সুইট বলেন, শিক্ষার্থীদের আন্দোলন শেষে এখন দেশ সংস্কারের কাজ চলছে। আমরা ইবি শিক্ষার্থীরাও দেশ সংস্কারের অংশ হিসেবে আজ বিশ্ববিদ্যালয়ে ক্লিন ক্যাম্পাস কর্মসূচি পালন করেছি।"
2024/08/12,প্রথম কর্মদিবসে যা বললেন উপদেষ্টা বিধান রায়,Unknown,"প্রাথমিক ও গণশিক্ষা মন্ত্রণালয়ের উপদেষ্টা বিধান রঞ্জন রায় বলেছেন, এই মুহূর্তে আমাদের প্রাথমিক শিক্ষার মান উন্নয়ন করা প্রয়োজন। দায়িত্ব পাওয়ার পর সোমবার সচিবালয়ে প্রথম অফিস করতে এসে সাংবাদিকদের সঙ্গে মতবিনিময়ে উপদেষ্টা এ মন্তব্য করেন। তিনি বলেন, প্রাথমিক শিক্ষা হচ্ছে যে কোনো একটি দেশের জাতির জন্য একদম ভিত স্বরূপ। কারণ বাচ্চাদের শিক্ষাটা কিন্তু প্রথম জীবনে যা পড়ে সেটি কিন্তু ব্যক্তিত্বের ভিত গড়ে দেয়। দুঃখজনক হল, আমাদের দেশে বাস্তবে কিন্তু এটা এতোটুকু কার্যকরী হয় না, যেমনটা করা উচিত তেমনটা করা হয় না। উপদেষ্টা বলেন, এক সময় আমাদের স্বাক্ষরতার হার খুব কম ছিল। একদিক দিয়ে অনেক উন্নতি হয়েছে, আমাদের অবকাঠামোগত অনেক উন্নতি হয়েছে। ফলে সাক্ষরতার হার বেড়েছে। আমাদের শিশুরা বিভিন্ন শিক্ষাপ্রতিষ্ঠানে যাচ্ছে। কিন্তু এই মুহূর্তে আমাদের যেটা প্রয়োজন সেটা হচ্ছে, মানের উন্নয়ন করা। প্রাথমিক শিক্ষার মানের উন্নয়ন করা। যেন আমাদের শিশুরা সুনাগরিক হিসেবে গড়ে ওঠে এবং তারা অবদান রাখতে পারে। তিনি বলেন, আমি আজকে এসেছি। সবার সঙ্গে বসবো। তারপর আমরা কর্মকৌশল ঠিক করব। প্রাথমিক শিক্ষাপ্রতিষ্ঠানগুলো খোলার সিদ্ধান্ত হয়ে আছে। কিন্তু কার্যকর হচ্ছে না। কবে থেকে কার্যকর হচ্ছে তিনি বলেন, এই বিষয়টা নিয়ে আমরা কথা বলি, তারপর ঠিক করি। বিধান রঞ্জন রায় বলেন, কারণ যেটা হয়েছে সামগ্রিকভাবে এখন একটা অস্থিরতা তৈরি হয়েছে। বাচ্চারা খুব ছোট। অস্থিরতা না কমে যদি সমস্যাগুলো থাকে তাহলে তো মানুষজন বাচ্চাদের স্কুলে পাঠাতে আগ্রহ বোধ করে না। ঘোষণা দিলেই তো হয় না ব্যাপারটা। সেজন্যই এ বিষয়টি ঠিক করে আমরা জানাবো।"
2024/08/12,আন্দোলনের মুখে ডুয়েটের ভিসি-রেজিস্ট্রারসহ ৪ জনের পদত্যাগ,Unknown,"শিক্ষার্থীদের আন্দোলনের মুখে পদত্যাগ করেছেন ঢাকা প্রকৌশল ও প্রযুক্তি বিশ্ববিদ্যালয়ের (ডুয়েট) ভিসি অধ্যাপক ড. মো. হাবিবুর রহমান। এ ছাড়া পদত্যাগ করেছেন বিশ্ববিদ্যালয়টির রেজিস্ট্রার হিমাংসু ভৌমিক, ছাত্রকল্যাণ দপ্তরের পরিচালক ড. মো. নজরুল ইসলাম, যান্ত্রিক বিভাগের পরিচালক ড. মো. মোস্তাফিজুর রহমান। তবে এখনো পদত্যাগ করেননি প্রো-ভিসি। বিষয়টি যুগান্তরকে নিশ্চিত করেছেন ডুয়েটের সদ্য পদত্যাগ করা রেজিস্ট্রার ড. হিমাংশু ভৌমিক। হিমাংশু ভোমিক বলেন, ছাত্রদের অন্যান্য দাবি প্রশাসনিক সিদ্ধান্ত। সেটি এই মুহূর্তে সম্ভব নয়। ছাত্রদের অনেক দাবির সঙ্গে আমরা একমত। 
সোমবার সকাল থেকে ৪ দফা দাবি আদায়ে ডুয়েট ক্যাম্পাসে বিক্ষোভ মিছিল করছেন শিক্ষার্থীরা। দাবি আদায় না হওয়া পর্যন্ত ক্যাম্পাস ও রাজপথ ছাড়বেন না বলে জানিয়েছেন বিক্ষোভরত শিক্ষার্থীরা। শিক্ষার্থীদের ৪ দফা দাবির মধ্যে রয়েছে— ভিসি, প্রো-ভিসি, রেজিস্ট্রার ও ছাত্রকল্যাণ পরিচালকের পদত্যাগ; যান্ত্রিক বিভাগের পরিচালক ড. মোস্তাফিজুর রহমানের অপসারণ; ইস্কন, হিজবুত তাহরিরসহ সব ছাত্ররাজনীতি বন্ধ ঘোষণা; সর্বশেষ সিন্ডিকেটের মাধ্যমে নিয়োগপ্রাপ্তদের চাকরি থেকে অপসারণ। এ বিষয়ে ডুয়েট সাংবাদিক সমিতির সদস্য আসিফ ইকবাল যুগান্তরকে বলেন, আমরা ভিসির পদত্যাগপত্র হাতে পেয়েছি। প্রো-ভিসি, রেজিস্ট্রার, ছাত্রকল্যাণ দপ্তরের পরিচালক পদত্যাগের কথা মৌখিকভাবে জানিয়েছেন, তবে এখনো লিখিত পদত্যাগপত্র হাতে পাইনি। আমাদের ৪ দফা দাবি আদায় না হওয়া পর্যন্ত ক্লাশে ফিরব না।"
2024/08/12,এবার চট্টগ্রাম বিশ্ববিদ্যালয় ভিসির পদত্যাগ,Unknown,"চট্টগ্রাম বিশ্ববিদ্যালয় (চবি) উপাচার্য অধ্যাপক ড. আবু তাহের নিজের পদ থেকে অব্যাহতি চেয়ে শিক্ষা মন্ত্রণালয়ের মাধ্যমিক ও উচ্চশিক্ষা বিভাগ বরাবর একটি চিঠি পাঠিয়েছেন। রোববার রাতে তিনি হাতে লেখা এ পত্রটি পাঠান। এতে বলা হয়েছে, আমি গত ২০ মার্চ চবির উপাচার্য পদে যোগদান করি। চবির চলমান পরিস্থিতিতে আমাকে উপাচার্যের দায়িত্ব পালন হতে অব্যাহতি প্রদান করে আমার মূল বিভাগ চবির ব্যবস্থাপনা বিভাগের প্রফেসর (গ্রেড-১) পদে যোগদানের অনুমতি প্রদান করতে অনুরোধ করছি। বিশ্ববিদ্যালয়ের ভারপ্রাপ্ত রেজিস্ট্রার কেএম নুর আহমদ যুগান্তরকে বলেন, উপাচার্যকে নিয়োগ দিয়েছেন আচার্য। তাই অব্যাহতির বিষয়টিও তিনিই দেখবেন। রোববার রাতেই তিনি পত্রটি পাঠিয়েছেন। প্রসঙ্গত, গত ৫ আগস্ট ছাত্র-জনতার আন্দোলনের মুখে ভারতে পালিয়ে যান প্রধানমন্ত্রী শেখ হাসিনা। এরপর থেকেই একের পর এক বিশ্ববিদ্যালয়ের ভিসি ও অন্যান্য গুরুত্বপূর্ণ পদের ব্যক্তিরা পদত্যাগ করছেন।"
2024/08/12,এবার পদত্যাগ করলেন জাতীয় বিশ্ববিদ্যালয়ের উপাচার্য,Unknown,"এবার পদত্যাগ করেছেন জাতীয় বিশ্ববিদ্যালয়ের উপাচার্য (ভিসি) অধ্যাপক ড. মো. মশিউর রহমান। রোববার বিকালে তিনি শিক্ষা মন্ত্রণালয়ের সচিবের কাছে পদত্যাগপত্র জমা দেন বলে রাতে বিশ্ববিদ্যালয়ের এক সংবাদ বিজ্ঞপ্তিতে জানানো হয়। এদিকে বিশ্ববিদ্যালয় সূত্রে জানা গেছে, অধ্যাপক ড. মো. মশিউর রহমান জাতীয় বিশ্ববিদ্যালয়ের ভিসির পদ থেকে পদত্যাগ করে ঢাকা বিশ্ববিদ্যালয়ের (ঢাবি) নিজ পদে যোগদান করেছেন। জানা গেছে, ৫ আগস্ট ছাত্র-জনতার অভ্যুত্থানের মুখে পদত্যাগ করে দেশ ছাড়েন আওয়ামী লীগের সভানেত্রী ও প্রধানমন্ত্রী শেখ হাসিনা। এরপর থেকে বিশ্ববিদ্যালয়ে অনুপস্থিত ছিলেন ভিসি।"
2024/08/12,ইসকনের সাধারণ সম্পাদকের সঙ্গে আলেমদের মতবিনিময়,Unknown,"৫ আগস্ট ছাত্র-জনতার গণঅভ্যুত্থানে স্বৈরাচার শেখ হাসিনা দেশ ছেড়ে পালিয়ে যাওয়ার পর গণভবনসহ আওয়ামী লীগ নেতাকর্মীদের বাড়িতে সাধারণ জনগণ হামলা চালিয়েছিল। এই উত্তপ্ত পরিস্থিতিতে এ দেশের আলেম সমাজ সবাইকে শান্ত হওয়ার আহ্বান জানান। কিছু গণমাধ্যম সংখ্যালঘুদের ওপর হামলার অভিযোগ করে আসছিল। বিশেষ করে হিন্দু সমাজের নিরাপত্তার জন্য আলেম সমাজ অগ্রণী ভূমিকা পালন করেছে। রাত জেগে তাদের মন্দির ও বাড়িঘর পাহারা দিয়েছে।
আজ সোমবার বিকালে রাজধানীর ওয়ারিতে ইসকন মন্দিরে ইসকন বাংলাদেশের সাধারণ সম্পাদক চারুচন্দ্র দাস ব্রহ্মচারীর সঙ্গে আলেম সমাজের এক প্রতিনিধি দল সাক্ষাৎ করে। প্রতিনিধি দলে ছিলেন- যুব জমিয়ত বাংলাদেশের সাবেক সাধারণ সম্পাদক মুফতি গোলাম মাওলা কাসেমী, বাংলাদেশ-ভারত সংখ্যালঘু মৈত্রী সংঘের সভাপতি মাওলানা মাসরুর আহমদ, খিদমাহ ওয়েল ফেয়ার ফাউন্ডেশনের চেয়ারম্যান ও রাজধানী গুলিস্তান পীর ইয়ামেনী জামে মসজিদের খতিব মুফতি ইমরানুল বারী সিরাজী ও মুফতি রিয়াজুল ইসলাম প্রমুখ। ইসকন সাধারণ সম্পাদক মন্দির পাহারায় আলেম-ওলামার ভূমিকায় ভুয়সী প্রশংসা করেন।"
2024/08/12,গুগলের রোবট খেলছে টেবিল টেনিস,Unknown,"গুগলের ডিপমাইন্ড প্রকল্পের প্রকৌশলীরা তৈরি করেছেন একটি টেবিল টেনিস খেলার উপযোগী রোবট। এটি কৃত্রিম বুদ্ধিমত্তা (এআই) প্রযুক্তি ব্যবহার করে মানুষের সঙ্গে খেলতে সক্ষম। যদিও এটি এখনো পেশাদার খেলোয়াড়দের মতো পুরোপুরি দক্ষ নয়। তবে রোবটটি বেশির ভাগ সময় বল ফেরাতে সক্ষম হয়। ডিপমাইন্ড প্রকল্পের একটি গবেষণাপত্রে বলা হয়েছে, এ রোবটটি মানুষের সঙ্গে খেলার সময় প্রায় ৫৫ শতাংশ ম্যাচে জয়লাভ করতে পারে। তবে বলের উচ্চতা সামান্য বাড়লে রোবটটি সমস্যায় পড়ে, যার ফলে অভিজ্ঞ খেলোয়াড়দের বিরুদ্ধে পরাজিত হয়। কয়েক বছর ধরে গুগলের প্রকৌশলীরা এআই নিয়ন্ত্রিত রোবট তৈরির জন্য গবেষণা চালিয়ে আসছেন।"
2024/08/12,রণবীরের সঙ্গে ঘনিষ্ঠ দৃশ্যে অভিনয়ের দীর্ঘ দিন পর মুখ খুললেন ঐশ্বরিয়া,Unknown,"সিনেমার পর্দায় ঘনিষ্ঠ দৃশ্যে অভিনয় করা নিয়ে সাবেক বিশ্বসুন্দরী বলিউড অভিনেত্রী ঐশ্বরিয়া রাই বচ্চন কথা বলেছেন। তিনি জানিয়েছেন, পর্দায় চুম্বন করলেই সিনেপ্রেমীদের মাঝে কেমন আলোচনা হবে তা তিনি জানেন। পর্দায় চুম্বন দৃশ্য নিয়ে স্পষ্টবাদী ও বুদ্ধিমতী অভিনেত্রী বলেও আখ্যা দেন নিজেকে। এক সময় ঐশ্বরিয়া রাইয়ের ‘অ্যায় দিল হ্যায় মুশকিল’ ছবিটি মুক্তি পেয়েছিল। ছবিতে রণবীর কাপুরের সঙ্গে অন্তরঙ্গ দৃশ্যে অভিনয় করেছিলেন তিনি। পর্দায় চুম্বন দৃশ্যে অভিনয় করা কি অভিনেতা-অভিনেত্রীদের জন্য খুব সহজ? আনন্দবাজারের এক সাক্ষাৎকারে এ বিষয়ে প্রশ্ন করা হলে ঐশ্বরিয়া রাই বচ্চন বলেছিলেন, আমি ঠিক করেছিলাম অন্য কেউ আমার ভবিষ্যৎ নির্ধারণ করবে না। সে জন্যই ‘প্রাইড অ্যান্ড প্রেজুডিস’-এ কাজ করতে পেরেছি। তা ছাড়া চিত্রনাট্যে একটি অন্তরঙ্গ দৃশ্য ছিল, সেখানে রণবীর কাপুরের সঙ্গে চুম্বন দৃশ্যে অভিনয় করতে হবে। তিনি বলেন, আমি পরিচালককে বলেছিলাম, এটি তেমন কোনো গুরুত্বপূর্ণ বিষয় নয়, তবে আমরা চুম্বন দৃশ্য বাদ দিতে পারি। ঐশ্বরিয়া রাই বলেন, সেই একই সময়ে ‘শব্দ’ ছবিতে অভিনয় করেছিলাম। নারী পরিচালক ছিলেন। ছবিতে চুম্বন দৃশ্য ছিল না। তবে অন্তরঙ্গ দৃশ্য ছিল। পরে আমরা হাসাহাসি করেছিলাম। একটা দূরত্ব বজায় রেখে ঘনিষ্ঠ দৃশ্যে অভিনয় করতে আমার কোনো সমস্যা নেই। কিন্তু আমি জানি, পর্দায় চুম্বন দৃশ্যে অভিনয় করলে নেটিজেনদের মাঝে কতটা সমালোচনা হবে। হৃতিক রোশনের সঙ্গে ‘ধুম ২’ সিনেমায় ঐশ্বরিয়া রাইয়ের অন্তরঙ্গ দৃশ্য ছিল। সেখানেও তিনি অভিনয় করেন। সেই চুম্বন দৃশ্য নিয়ে নেটিজেনদের মাঝে তুমুল সমালোচনার মুখে পড়েছিলেন এ অভিনেত্রী। তবে সেই দৃশ্য চিত্রনাট্যের প্রয়োজনেই রাখা হয়েছিল বলে মনে করেন ঐশ্বরিয়া রাই বচ্চন। উল্লেখ্য, বলিউডে অনেক দিন ধরেই গুঞ্জন চলছে— ঐশ্বরিয়া রাই বচ্চন ও অভিষেক বচ্চনের সংসারে ভাঙন ধরেছে। তবে এ নিয়ে এখন পর্যন্ত দুজনের কেউই মুখ খোলেননি। গত ১২ জুলাই অনন্ত আম্বানি ও রাধিকা মার্চেন্টের বিয়েতে গিয়েছিল বচ্চন পরিবার। সেখানে বিয়েতে একসঙ্গে দেখা যায়নি ঐশ্বরিয়া ও আরাধ্যাকে। তারা আলাদা গিয়েছিলেন। তবে এমনকি অভিষেকও মা-বাবা, বোন-দুলাভাইদের সঙ্গেই বিয়েবাড়িতে গিয়েছিলেন। পরে অবশ্য বিয়ের অনুষ্ঠানের মধ্যে অভিষেককে মেয়ে-স্ত্রীর পাশে এসে বসতে দেখা যায়। আবার ১৩ জুলাই অনন্ত আম্বানি ও রাধিকার শুভ আশীর্বাদের অনুষ্ঠানেও একাই গিয়েছিলেন ঐশ্বরিয়া। তবে ডিভোর্স নিয়ে এখনো দুজনের কেউ কথা না বললেও বচ্চন পরিবার থেকে বের হয়ে মায়ের সঙ্গেই থাকছেন ঐশ্বরিয়া। উল্লেখ্য, বলিউড অভিনেতা অভিষেক বচ্চন ও অভিনেত্রী ঐশ্বরিয়া রাই বচ্চন ২০০৭ সালের এপ্রিলে সাতপাকে বাঁধা পড়েন। ২০১১ সালে জন্ম হয় তাদের মেয়ে আরাধ্যা বচ্চনের। ঐশ্বর্য-অভিষেকের বিচ্ছেদ আর বচ্চন পরিবারের অশান্তির খবর গত বছর থেকে জোরালো হয়।"
2024/08/12,"আইপিএলে কাকে কোচ হিসাবে চাইছে দিল্লি, জানালেন রিকি পন্টিং",Unknown,"আইপিএলের ফ্র্যাঞ্চাইজি দিল্লি ক্যাপিটালসের প্রধান কোচের দায়িত্ব ছেড়েছেন রিকি পন্টিং। আগামী মৌসুমে কাকে কোচ করতে চাইছে সৌরভ গাঙ্গুলীদের দল, তা নিয়ে কথা বলেছেন তিনি। অস্ট্রেলিয়ার সাবেক অধিনায়ক রিকি পন্টিং সাত বছর দিল্লি ক্যাপিটালসের কোচ ছিলেন। একবার দলকে ফাইনালে তোলা ছাড়া তেমন কোনো সাফল্য দিতে পারেননি তিনি। গত তিন বছর প্লে-অফে ওঠেনি তার দল দিল্লি। গত আইপিএলের পর দলের প্রধান কোচের দায়িত্ব ছেড়েছেন সাবেক এ অস্ট্রেলিয়ার ক্রিকেটার। সম্প্রতি আইসিসির একটি ভিডিওতে রিকি পন্টিং বলেছেন, আগামী মৌসুমে ভারতীয় কোচকে দায়িত্ব দিতে চাইছে দিল্লি। হয়তো দেখতে পাবেন যে, আগামী মৌসুমে দিল্লির দায়িত্বে কোনো এক ভারতীয় কোচ থাকবে। আমার সঙ্গে ওদের সেই কথাই হয়েছিল। কী কারণে দিল্লির কোচের দায়িত্ব ছেড়েছেন সে কথা জানিয়ে রিকি পন্টিং বলেন, ওরা স্পষ্ট করে দিয়েছিল যে, এমন একজনকে কোচ হিসাবে চায় যে দলকে আরও বেশি সময় দিতে পারবে। শুধু আইপিএলের সময় নয়, বাকি সময়েও ভারতে থাকে। স্থানীয় ক্রিকেটার তুলে আনার কাজ করে। আমার পক্ষে অতটা সময় দেওয়া সম্ভব নয়, সে কারণে আমি দায়িত্ব ছেড়েছি। একজন ভারতীয় কোচই এতটা সময় দিতে পারবে। তাই ওরা ভারতীয় কোচ খুঁজছে। যদিও কারও সঙ্গে দিল্লির কথা হয়েছে কিনা তা নিয়ে কিছু বলেননি সাবেক এ অস্ট্রেলিয়ান ক্রিকেটার। দিল্লির দায়িত্ব ছাড়লেও আইপিএলে কোচিং করাতে চান রিকি পন্টিং। এখনো অবশ্য কোনো দল তাকে প্রস্তাব দেয়নি। অস্ট্রেলিয়ার বিশ্বকাপজয়ী অধিনায়ক বলেন, আমি আইপিএলে আবার কোচিং করাতে চাই। আইপিএলে অনেক কিছু শেখা যায়। কোচ হিসাবে মুম্বাইকে আইপিএল জিতিয়েছি। নিজের ওপর বিশ্বাস আমার আছে। কিন্তু এখনো কোনো দলের সঙ্গে কথা হয়নি।"
2024/08/12,"বাংলাদেশের বিপক্ষে জয়ের জন্য যে ধরনের ক্রিকেট খেলা দরকার, খেলব: শান মাসুদ",Unknown,"আইসিসি ওয়ার্ল্ড টেস্ট চ্যাম্পিয়নশিপের দুই ম্যাচের টেস্ট সিরিজ খেলতে পাকিস্তানে যাচ্ছে বাংলাদেশ জাতীয় দল। দুই দল মুখোমুখি হবে ২১ আগস্ট। এ সিরিজের আগে পাকিস্তান দলের অধিনায়ক শান মাসুদ জানিয়েছেন তার নিজেদের পরিকল্পনার কথা। সংবাদ সম্মেলনে মাসুদ বলেন, ‘আক্রমণাত্মক ক্রিকেট প্রচলিত কথা বটে। তবে কথা হচ্ছে— আমাদের এখন প্রয়োজন জয়। টেস্ট চ্যাম্পিয়নশিপে আমাদের জয় প্রয়োজন। জয়ের মতো পরিস্থিতিতে যেতে আমাদের যে ঘরানার ক্রিকেট খেলা দরকার, সেটি আক্রমণাত্মক হোক বা রক্ষণাত্মক হোক, আমরা সেটি করব। টেস্ট ক্রিকেটে মোমেন্টাম বদলায়। সে অনুযায়ী মানিয়ে নিয়ে খেলতে হবে।’ টেস্ট চ্যাম্পিয়নশিপের ফাইনাল খেলার সুযোগ এখনো আছে উল্লেখ করে পাক অধিনায়ক বলেন, ‘টেস্ট চ্যাম্পিয়নশিপে প্রতিদ্বন্দ্বিতা গড়তে চাইলে আমাদের ম্যাচ জিততেই হবে। আর ব্যাটিং-বোলিং-ফিল্ডিং—তিন বিভাগেই ভালো করতে হবে। আমাদের ইতিবাচক ইন্টেন্টই দেখাতে হবে।’ শ্রীলংকা সিরিজ প্রসঙ্গ টেনে শান মাসুদ বলেন, একই মানসিকতা থাকবে তাদের, ‘আমরা দেশের জন্য ইতিবাচক ফল নিয়ে আসার চেষ্টা করব। আমাদের দল বাংলাদেশ সিরিজের জন্য সেরা প্রস্তুতিই নেওয়ার চেষ্টা করছে।’ তিনি বলেন, ‘বাংলাদেশ দলে এমন অনেক খেলোয়াড় আছে, যারা বিশ্বজুড়ে খেলে, অনেক দিন থেকে খেলছে। অনেক অভিজ্ঞ দল। আমাদের চেষ্টা থাকবে এমন পিচ বানানো, যেটি আমাদের ঘরানার সঙ্গে যায়।’ এর আগে জানুয়ারিতে অস্ট্রেলিয়া সফরের পর আর কোনো টেস্ট খেলেনি পাকিস্তান। এর মধ্যেই পিসিবি তাদের কোচিং প্যানেলে রদবদল করেছে। দায়িত্ব দিয়েছেন অস্ট্রেলিয়ার সাবেক পেসার জেসন গিলেস্পিকে। টেস্ট দলের নতুন কোচের অধীন এটিই প্রথম সিরিজ হতে যাচ্ছে পাকিস্তানের। দলটির নতুন প্রধান কোচ গিলেস্পি দায়িত্ব নিয়েই বলেছিলেন, পাকিস্তান এমন একটি ব্র্যান্ডের ক্রিকেট খেলতে চায়, যা দেখে লোকে বলাবলি করে— পাকিস্তান এভাবেই খেলছে। প্রধান কোচের ওই কথার সঙ্গে সুর মিলিয়েছেন মাসুদও, ‘চেষ্টা করতে হবে এমন ধরনের খেলা, যাতে আমাদের দর্শক খুশি থাকে, আমরা জিতি। এমন ধরনের ক্রিকেট, যাতে বাকিরা দেখেও বলে যে পাকিস্তান বেশ ভালো ক্রিকেট খেলছে।’ আইসিসি ওয়ার্ল্ড টেস্ট চ্যাম্পিয়নশিপের পয়েন্ট তালিকা ও র্যাংকিং —দুটিতেই পাকিস্তানের চেয়ে পিছিয়ে বাংলাদেশ। টেস্ট চ্যাম্পিয়নশিপে ৩৬.৬৬ শতাংশ পয়েন্ট নিয়ে পাঁচে আছে পাকিস্তান। অন্যদিকে ২৫ শতাংশ পয়েন্টে নিয়ে ৯ দলের মধ্যে বাংলাদেশের অবস্থান আটে।"
2024/08/12,ফরজ নামাজে এক রাকাতে একাধিক সুরা পড়া যাবে?,Unknown,"প্রশ্ন: ফরজ নামাজে এক রাকাতে একাধিক সুরা পড়ার হুকুম কী? এ কারণে কি নামাজের কোনো অসুবিধা হবে? উত্তর: ফরজ নামাজে এক রাকাতে সুরা ফাতেহার পর একাধিক সুরা না পড়াই উত্তম। রাসুলুল্লাহ সাল্লাল্লাহু আলাইহি ওয়াসাল্লাম ইরশাদ করেন, প্রত্যেক সুরার পর রুকু এবং সিজদা করে তার হক আদায় কর।  (মুসান্নাফে ইবনে আবী শাইবা, হাদিস ৩৭৩০) তবে এক রাকাতে একাধিক সুরা পড়াও জায়েয আছে। কোনো কোনো সাহাবি এবং তাবেয়ি থেকে ফরজ নামাজেও এক রাকাতে সুরা ফাতেহার পর একাধিক সুরা পড়ার কথা বর্ণিত আছে, যেমন আব্দুল্লাহ ইবনে উমর (রা.) থেকে বর্ণিত আছে, তিনি ফরজ নামাজের এক রাকাতে একত্রে দুটি সুরা পড়তেন।  (মুসান্নাফে ইবনে আবী শাইবা, হাদিস ৩৭১৪) আতা (রহ.) বলেন, ফরজ নামাজে এক রাকাতে দুটি সুরা বা দুই রাকাতে একটি সুরা পড়লে অসুবিধা নেই।  (মুসান্নাফে ইবনে আবী শাইবা, হাদিস ৩৭১৫) উল্লেখ্য, এখানে মূল বিষয় হল, মাসনুন কিরাতের প্রতি লক্ষ্য রাখা। হজরত ঈসার (আ.) অনুসারীদের হাওয়ারী বলা হয় কেন?"
2024/08/12,হজরত ঈসার (আ.) অনুসারীদের হাওয়ারী বলা হয় কেন?,Unknown,"হাওয়ারী (حواري) শব্দের অর্থ সঙ্গী, বন্ধু, সাহায্যকারী ইত্যাদি। রাসুলুল্লাহ সাল্লাল্লাহু আলাইহি ওয়াসাল্লাম থেকে এক হাদিসে বর্ণিত হয়েছে- প্রত্যেক নবীরই সঙ্গী বা সাহায্যকারী রয়েছে, আর আমার সঙ্গী বা সাহায্যকারী হল যুবায়ের ইবনুল আওয়াম।  (সহিহ বুখারি, হাদিস ২৮৪৬, ২৮৪৭, ২৯৯৭; সহিহ মুসলিম, হাদিস ২৪১৫) রাসুলুল্লাহ সাল্লাল্লাহু আলাইহি ওয়াসাল্লামের এ হাদিস অনুযায়ী প্রত্যেক নবীর বিশেষ এক বা একাধিক সঙ্গী তাদের হাওয়ারী। এ হিসেবে ঈসা আলাইহিস সালামের নিষ্ঠাবান বিশেষ সঙ্গীরাও তার হাওয়ারী। সুরা আলে ইমরানের ৫২ নম্বর আয়াতে তাদের কথা বর্ণিত হয়েছে, যখন ঈসা আলাইহিস সালাম তার অনুসারীদেরকে বললেন- ‘কে কে আল্লাহর পথে আমার সাহায্যকারী হবে?’ তখন হাওয়ারীরা বললেন, আমরা আল্লাহর (দ্বীনের) সাহায্যকারী। আমরা আল্লাহর প্রতি ঈমান এনেছি এবং আপনি সাক্ষী থাকুন, নিশ্চয়ই আমরা অনুগত। হাওয়ারী (حواري) শব্দের আরেকটি অর্থ ‘ধোপা’। কোনো কোনো বর্ণনা অনুযায়ী, ঈসা আলাইহিস সালামের প্রথম দিকের অনুসারীদের মধ্যে কেউ কেউ ধোপা ছিলেন। তাদেরকে হাওয়ারী বলা হত। তাদের সঙ্গে মিলিয়ে ঈসা আলাইহিস সালামের ঘনিষ্ঠ অন্যান্য অনুসারীগণকেও হাওয়ারী বলা হয়। (দ্র. সংশ্লিষ্ট আয়াতের তাফসির: তাফসিরে কুরতুবী, যাদুল মাসীর, তাফসিরে ইবনে কাসির, লুগাতুল কুরআন, আবদুর রশীদ নুমানী ২/২৯৫) এক ওয়াক্ত কাজা নামাজ থাকলে অন্য ওয়াক্তের জামাতে শরিক হওয়ার বিধান"
2024/08/12,নামাজের সময়সূচি: ১২ আগস্ট ২০২৪,Unknown,"ইমানের পর ইসলামের সবচেয়ে তাৎপর্যপূর্ণ আমল হলো সালাত বা নামাজ। নামাজ ইসলামের প্রাণ। মুমিন এবং কাফেরের মাঝে বড় পার্থক্য হলো নামাজ। পাঁচ ওয়াক্ত ফরজ নামাজ ছাড়াও নফল নামাজ পড়ার বিধান ইসলামী শরিয়তে রয়েছে। দুনিয়ার সব খারাপ ও অন্যায় কাজ থেকে মানুষকে রক্ষা করে নামাজ। আজ সোমবার, ১২ আগস্ট ২০২৪ ইংরেজি, ২৮ শ্রাবণ ১৪৩১ বাংলা, ৬ সফর ১৪৪৬ হিজরি। দেখে নিন ঢাকা ও এর আশপাশের এলাকার নামাজের সময়সূচি- ফজর: ৪টা ১২ মিনিট * জোহর: ১২টা ০৪ মিনিট * আসর: ৪টা ৪০ মিনিট * মাগরিব: ৬টা ৩৮ মিনিট * এশা: ৭টা ৫৫ মিনিট। ফজর (মঙ্গলবার, ১৩ আগস্ট): ৪টা ১৩ মিনিট। বিভাগীয় শহরের জন্য উল্লিখিত সময়ের সঙ্গে যেসব বিভাগে সময় যোগ-বিয়োগ করতে হবে– বিয়োগ করতে হবে– চট্টগ্রাম: ৫ মিনিট * সিলেট: ৬ মিনিট যোগ করতে হবে– খুলনা: ৩ মিনিট * রাজশাহী: ৭ মিনিট * রংপুর: ৮ মিনিট * বরিশাল: ১ মিনিট সূর্যাস্ত (সোমবার, ১২ আগস্ট): ৬টা ৩৫ মিনিট সূর্যোদয় (মঙ্গলবার, ৪ আগস্ট): ৫টা ৩২ মিনিট"
2024/08/12,দুর্গাপূজায় ৩ দিনের ছুটির সুপারিশ করবেন স্বরাষ্ট্র উপদেষ্টা,Unknown,"হিন্দু ধর্মাবলম্বীদের সবচেয়ে বড় উৎসব দুর্গাপূজায় তিন দিনের ছুটির সুপারিশ করার কথা জানিয়েছেন অন্তর্বর্তী সরকারের স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন। সোমবার সচিবালয়ে সাংবাদিকদের সঙ্গে আলাপকালে এ কথা জানান তিনি। স্বরাষ্ট্র উপদেষ্টা বলেন, দুর্গাপূজার দুই-তিন দিন ছুটি দিলে অসুবিধা কি? ছুটিতে আমরাও উপভোগ করব, সমস্যা তো নেই। এ বিষয়ে সচিবকে বলেছি। এ সময় ছুটি বাড়ানোর বিষয়ে কেবিনেটে আলোচনা হবে বলেও জানান তিনি।"
2024/08/12,‘সাইবার নিরাপত্তা আইনের বিতর্কিত ধারাগুলো পুনর্বিবেচনা করা হবে’,Unknown,"ডাক, টেলিযোগাযোগ ও তথ্যপ্রযুক্তি উপদেষ্টা নাহিদ ইসলাম জানিয়েছেন, সাইবার নিরাপত্তা আইনের বিতর্কিত ধারাগুলো পুনর্বিবেচনা করা হবে। সোমবার সকালে রাজধানীর আগারগাঁওয়ে আইসিটি টাওয়ারে মন্ত্রণালয়ের কর্মকর্তাদের সঙ্গে বৈঠক শেষে গণমাধ্যমকর্মীদের তিনি এ কথা বলেন। নাহিদ বলেন, আমি বলেছি, সাইবার নিরাপত্তা আইনের যে ধারাগুলো নিয়ে সমালোচনা রয়েছে, সেগুলো আমাদের পুনর্বিবেচনা করতে হবে এবং তরুণদের ব্যাপকভাবে এই মন্ত্রণালয়ের সঙ্গে যুক্ত করতে হবে। দেশে-দেশের বাইরে আইটিতে যারা দক্ষ ও নতুন ধরনের কাজ করতে আগ্রহী, তাদের নিয়ে বিশেষ টিম গঠনের কথা আমরা ভাবছি। আন্দোলনের সময় বিভিন্ন স্টার্টআপ—যারা শিক্ষার্থীদের পক্ষে অবস্থান নিয়েছিল, তাদের প্রতি বিরূপ আচরণ করা হয়েছিল। তাদের বিনিয়োগ বন্ধ করে দেওয়া হয়েছিল ওই সময় এবং খুবই স্বৈরতান্ত্রিকভাবে এই কাজটি করা হয়েছিল। আমরা এই বিষয়টির নিন্দা জানিয়েছি। দ্রুত তাদের সঙ্গে যোগাযোগ করা হবে এবং পুনরায় তাদের সঙ্গে কাজ করার যে প্রক্রিয়া ছিল, সেটি চালু করা হবে। সার্বিকভাবে কাঠামোগত সংস্কারের কথা আমরা বলছি; সব মন্ত্রণালয়েই যাতে এটা করা হয়। তথ্যপ্রযুক্তি উপদেষ্টা বলেন, আমরা সরকারের জায়গা থেকে ভাবছি, বিদেশে বাংলাদেশি যেসব তরুণরা পড়াশোনা করছে, দক্ষতা অর্জন করেছে। তাদের দেশে ফিরিয়ে এনে, দেশ গঠনের প্রক্রিয়ায় যুক্ত করা। টেন মিনিট স্কুলে আবারও বিনিয়োগ শুরু হবে কি না জানতে চাইলে তিনি বলেন, আন্দোলনের পক্ষে থাকার কারণে কেউ যদি বঞ্চিত হয়ে থাকেন, অবশ্যই তাদের প্রতি সুবিচার করা হবে এবং তাদের সঙ্গে যৌথভাবে কাজ করা হবে। ইন্টারনেট বন্ধ নিয়ে আপনি একটি তদন্ত কমিটি করেছেন। এর সঙ্গে যদি সাবেক প্রতিমন্ত্রী বা কোনো সংস্থার প্রধান জড়িত থাকেন, তাদের বিরুদ্ধে মামলা বা কোনো পদক্ষেপ নেবেন কি না জানতে চাইলে তথ্যপ্রযুক্তি উপদেষ্টা বলেন, অবশ্যই আমরা আইনি পদক্ষেপ নেব। তিনি বলেন, যদি পুনরায় বিস্তারিত তদন্ত করতে হয়, সেটি করা হবে। এ ক্ষেত্রে সরকার, মন্ত্রী বা অন্য কোনো সংস্থার লোক যুক্ত হয়, তাদের অবশ্যই বিচার করা হবে। এটি মানুষের মানবাধিকারের বিষয় অবাধ তথ্যপ্রবাহ ও ইন্টারনেট নিশ্চিত করা। যারা বন্ধ করে দিয়েছে, তারা মানবাধিকার লঙ্ঘন করেছে এবং বন্ধ করে শত শত মানুষকে হত্যা করা হয়েছে। অবশ্যই এই প্রক্রিয়ায় যারা জড়িত তাদের বিচার করা হবে।"
2024/08/12,রাজনৈতিক দলগুলোর সঙ্গে আলোচনা করবেন প্রধান উপদেষ্টা,Unknown,"অন্তর্বর্ন্তী সরকারের প্রধান উপদেষ্টা ড. মুহাম্মদ ইউনূস আজ থেকে রাজনৈতিক দলগুলোর সঙ্গে আলোচনা শুরু করবেন। সোমবার বিকাল ৩টায় রাষ্ট্রীয় ভবন যমুনায় অনুষ্ঠেয় এ আলোচনা শুরু হচ্ছে বিএনপিকে দিয়ে। বিএনপির মিডিয়া সেলের সদস্য শায়রুল কবির খান জানান, মহাসচিব মির্জা ফখরুল ইসলাম আলমগীরের নেতৃত্বে দলের একটি প্রতিনিধিদল আলোচনায় অংশ নেবেন। এবি পার্টির সদস্য সচিব মজিবুর রহমান মনজু জানান, সন্ধ্যায় ৬টায় চারটি দলের সঙ্গে মতবিনিময় করবেন প্রধান উপদেষ্টা। ইসলামী আন্দোলন, এবি পার্টি, গণঅধিকার পরিষদের উভয় অংশও আলোচনায় অংশ নেবে।"
2024/08/12,আওয়ামী লীগকে কড়া বার্তা দিলেন স্বরাষ্ট্র উপদেষ্টা,Unknown,"আওয়ামী লীগকে হুঁশিয়ার করে দিয়ে স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন বলেছেন, প্রতিবিপ্লবের চেষ্টা করবেন না। বিশৃঙ্খলা সৃষ্টি করবেন না। পরিণতি ভালো হবে না। তবে আওয়ামী লীগকে দল হিসেবে পুনর্গঠন করতে পারেন, এতে কোনো সমস্যা নেই। সোমবার সকাল ১০টার দিকে ছাত্র আন্দোলনের সময় আহত আনসার সদস্যদের চিকিৎসার খোঁজখবর নিতে ক্যান্টনমেন্টের সিএমএইচ হাসপাতাল পরিদর্শনে গিয়ে উপস্থিত সাংবাদিকদের তিনি এসব কথা বলেন। সাখাওয়াত হোসেন বলেন, দেশের জন্য আওয়ামী লীগের অনেক অবদান আছে, তাই তারা দল গোছাতে পারে। তবে প্রতিবিপ্লবের স্বপ্ন দেখলে হাজার হাজার মানুষের রক্ত ঝরবে। স্বরাষ্ট্র উপদেষ্টা বলেন, আমরা হয়তো পালিয়ে যেতে পারি। এই জেনারেশন বা ছাত্র-জনতা পালাবে না। আন্দোলনে প্রাণহানির ঘটনা তদন্তে আন্তর্জাতিক সহায়তা চাওয়া হবে জানিয়ে সাখাওয়াত হোসেন বলেন, আন্দোলনে হতাহতের ঘটনার নিন্দা জানাই। সোমবারের মধ্যে লুট করা অস্ত্র থানায় জমা দেওয়ার নির্দেশ দেওয়া হয়েছে। ১৯ আগস্টের পর কারও কাছে এসব অস্ত্র পাওয়া গেলে কঠোর ব্যবস্থা নেওয়া হবে বলেও জানান তিনি।"
2024/08/12,চুক্তিভিত্তিক নিয়োগ বাতিলসহ উপদেষ্টা পরিষদের ৮ সিদ্ধান্ত,Unknown,"বাতিল হতে যাচ্ছে বিভিন্ন পদে থাকা চুক্তিভিত্তিক সব নিয়োগ, এ জন্য তালিকাও তৈরি হচ্ছে। পর্যায়ক্রমে সব চুক্তি বাতিল করা হবে। তবে এর মধ্যে বেশি বিতর্কিত যে নিয়োগগুলো আছে, সেগুলো অনতিবিলম্বে বাতিল করা হবে। রোববার (১১ আগস্ট) অন্তর্বর্তীকালীন সরকারের উপদেষ্টা পরিষদ এ ধরনের আটটি সিদ্ধান্ত নিয়েছে। উপদেষ্টা পরিষদ সূত্র থেকে এ তথ্য জানা যায়। শুক্রবার বাংলাদেশ ব্যাংকের গভর্নর আব্দুর রউফ তালুকদার পদত্যাগ করেছেন। এ ছাড়া পদত্যাগ করেছেন পুঁজিবাজার নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) চেয়ারম্যান অধ্যাপক শিবলী রুবাইয়াত–উল–ইসলাম। জানা যায়, তাদের দুইজনের পদত্যাগপত্র গৃহীত হয়েছে। উপদেষ্টা পরিষদ সূত্রে জানা গেছে, শিগগিরই বাংলাদেশ ব্যাংকের গভর্নর নিয়োগ করা হবে। এ ছাড়া বাংলাদেশ ব্যাংকের ডেপুটি গভর্নরদের শূন্য পদে নিয়োগের জন্য সুপারিশ করতে তিন সদস্যের (মুসলিম চৌধুরী, আহসান এইচ মনসুর ও নজরুল ইসলাম) একটি অনুসন্ধান (সার্চ) কমিটি গঠন করা হয়েছে। উপদেষ্টা পরিষদের সিদ্ধান্তের মধ্যে আরও আছে অতি দ্রুত কোটা সংস্কার আন্দোলন কেন্দ্র করে সংঘাত ও হামলায় আহত সবার তালিকা করে তাদের চিকিৎসার সম্পূর্ণ ব্যয় সরকারের পক্ষ থেকে বহন করা হবে। এ লক্ষ্যে স্বাস্থ্য মন্ত্রণালয় সব হাসপাতালকে প্রয়োজনীয় নির্দেশনা দেবে। আর আন্দোলনে নিহত প্রত্যেকের পরিবারকে প্রয়োজনীয় সহায়তা দেওয়া হবে। বাংলাদেশি ছাত্র-জনতার সমর্থনে প্রতিবাদ করায় সংযুক্ত আরব আমিরাতে গ্রেফতার ও সাজা পাওয়া ৫৭ বাংলাদেশির মুক্তির জন্য অবিলম্বে আলোচনা শুরু করবে পররাষ্ট্র মন্ত্রণালয়। এ বিষয়ে প্রয়োজনে প্রধান উপদেষ্টা ড. মুহাম্মদ ইউনূস নিজেই সংশ্লিষ্ট সরকারের সঙ্গে কথা বলবেন। এছাড়া অত্যাবশ্যকীয় সব পণ্যের সরবরাহ নিশ্চিত করা হচ্ছে। দেশের বিভিন্ন জায়গায় ধর্মীয় সংখ্যালঘুদের ওপর সহিংসতার ঘটনা নিয়েও সিদ্ধান্ত হয়েছে। এসব ঘটনা প্রতিহত করতে প্রধান উপদেষ্টা জরুরি ভিত্তিতে ধর্মীয় সংখ্যালঘু সম্প্রদায়ের নেতা ও তাদের প্রতিনিধিত্বকারী সংস্থাগুলোর সঙ্গে আলোচনা করবেন। এছাড়া ১৭ আগস্ট থেকে মেট্রোরেল পুনরায় চালু করা হবে। তবে মেরামত কাজ শেষ না হওয়া পর্যন্ত ক্ষতিগ্রস্ত কাজীপাড়া ও মিরপুর–১০ স্টেশনে ট্রেন থামবে না।"
2024/08/12,ভারতের বিষয়ে যা বললেন পররাষ্ট্র বিষয়ক উপদেষ্টা,Unknown,"অন্তর্বর্তী সরকারের পররাষ্ট্র বিষয়ক উপদেষ্টা মো. তৌহিদ হোসেন বলেছেন, নতুন অন্তর্বর্তী সরকারের লক্ষ্য বাংলাদেশের স্বার্থ রক্ষার পাশাপাশি সব দেশের সঙ্গে বন্ধুত্বপূর্ণ সম্পর্ক গড়ে তোলা। রোববার বিকালে পররাষ্ট্র মন্ত্রণালয়ে তার প্রথম প্রেস ব্রিফিংয়ে তিনি এ কথা বলেন। তৌহিদ হোসেন বলেন, ‘আমাদের নীতি হলো জাতীয় স্বার্থ রক্ষা করে সব দেশের সঙ্গে সুসম্পর্ক বজায় রাখা। ভারসাম্যপূর্ণ সম্পর্ক স্থাপনের লক্ষ্যে আমরা সবার সঙ্গে বন্ধুত্ব চাই এবং কারো সঙ্গে শত্রুতা চাই না।’ তিনি বলেন, পররাষ্ট্র মন্ত্রণালয়ের প্রতিটি পদক্ষেপে স্বচ্ছতা ও সততা বজায় রাখা হবে।  আমাদের প্রাথমিক কাজ হলো আমাদের স্বার্থ রক্ষা করা। পররাষ্ট্র বিষয়ক উপদেষ্টা বলেন, ‘এমন ধারণা করা অর্থহীন যে এই অন্তর্বর্তী সরকার কেবল বিশেষ কোনো দিকের ওপর দৃষ্টি নিবদ্ধ করে আছে। আমরা ভারত ও চীনসহ সকল দেশের সঙ্গে আন্তরিক ও ইতিবাচক সম্পর্ক বজায় রাখতে চাই।’ বাংলাদেশ-ভারত সম্পর্কের তাৎপর্য তুলে ধরে তৌহিদ হোসেন উল্লেখ করেন, উভয় দেশের মধ্যে একটি সুদৃঢ় ও গভীর বন্ধন রয়েছে। তিনি বাংলাদেশের ঘনিষ্ঠ মিত্র হিসেবে ভারত সম্পর্কে জনগণের ধারণা গড়ে তোলার ওপর জোর দেন। তিনি বলেন, ‘এটা গুরুত্বপূর্ণ যে ভারতকে বাংলাদেশের জনগণ ভালো বন্ধু মনে করে। আমরা সেটাই চাই, আমরা (ঢাকা-দিল্লি) সম্পর্ককে সেই দিকে এগিয়ে নিতে চাই। আমরা দেখতে চাই ভারত এ ব্যাপারে আমাদের সহযোগিতা করবে।’ তৌহিদ হোসেন ভারতের সঙ্গে দ্বিপক্ষীয় সম্পর্ক থেকে বাস্তব সুফল লাভের মাধ্যমে জনগণের প্রত্যাশা পূরণের প্রয়োজনীয়তার ওপরও জোর দেন। তিনি আন্তর্জাতিক অংশীদারদের কাছ থেকে সমর্থন লাভের বিষয়টি স্বীকার করে বলেন, ‘তাদের উদ্বেগ আমাদেরও উদ্বেগ।’ তিনি অন্তর্বর্তী সরকারের মেয়াদ সম্পর্কে মন্তব্য না করে বলেন, ‘আমাদের মূল লক্ষ্য একটি সুষ্ঠু ও নিরপেক্ষ নির্বাচন পরিচালনা। এই মুহূর্তে জল্পনা-কল্পনা অপ্রয়োজনীয়।’ সংখ্যালঘু ইস্যুতে হোসেন জানান, প্রধান উপদেষ্টা অধ্যাপক ড. মুহাম্মদ ইউনূস শিগগিরই সংখ্যালঘু সম্প্রদায়ের প্রতিনিধিদের সঙ্গে বৈঠক করবেন। তিনি আশা প্রকাশ করেন, এক সপ্তাহের মধ্যে আইনশৃঙ্খলা পরিস্থিতির উল্লেখযোগ্য উন্নতি হবে। সাবেক প্রধানমন্ত্রী শেখ হাসিনাকে ফিরিয়ে আনার সম্ভাবনা সম্পর্কে জানতে চাইলে তিনি বলেন, এই বিষয়টি আইন মন্ত্রণালয়ের এখতিয়ারভুক্ত এবং কেবল তাদের কাছ থেকে অনুরোধ পেলেই পররাষ্ট্র মন্ত্রণালয় কোনো ব্যবস্থা নেবে।"
2024/08/12,পুরাতন পোশাকে ফিরতে চান না পুলিশ: স্বরাষ্ট্র উপদেষ্টা,Unknown,"কর্মবিরতিতে যাওয়া পুলিশ সদস্যরা পুরাতন পোশাকে ফিরতে চান না বলে মন্তব্য করেছেন অন্তর্বর্তীকালীন সরকারের স্বরাষ্ট্র মন্ত্রণালয়ের উপদেষ্টা ব্রিগেডিয়ার জেনারেল (অব.) এম সাখাওয়াত হোসেন। রোববার দুপুরে রাজারবাগ কেন্দ্রীয় পুলিশ হাসপাতালে আহত পুলিশ সদস্যদের দেখতে গিয়ে তিনি এ মন্তব্য করেন। স্বরাষ্ট্র মন্ত্রণালয়ের উপদেষ্টা বলেন, পুলিশের পোশাক-লোগো পরিবর্তন করা হবে। কারণ হচ্ছে, কর্মবিরতিতে যাওয়া পুলিশ সদস্যরা আর এ পোশাকে ফিরতে চান না। অর্থাৎ নতুন পোশাক ও লোগো নিয়ে কর্মে ফিরতে চান। আশা করছি, খুব শিগগিরই এ বাহিনীর পোশাক ও লোগোর পরিবর্তন করা হবে। যেসব পুলিশ অনিয়মে জড়িত তাদের বিরুদ্ধে ব্যবস্থা নেওয়া হবে বলে জানান তিনি। সাখাওয়াত হোসেন বলেন, ইতোমধ্যে রংপুরে আবু সাঈদের নিহতের ঘটনায় সংশ্লিষ্ট থানার ওসিকে বরখাস্ত করা হয়েছে।  এ ঘটনায় জড়িত অন্যদেরও শাস্তি নিশ্চিত করা হবে। শুধু তাই নয়, যারা হুকুমদাতা তাদেরও আইনের আওতায় নিয়ে আসা হবে বলে মন্তব্য করেন তিনি। পুলিশ কমিশন নীতি গঠন করা হবে উল্লেখ করে তিনি আরও বলেন, কোনো পলিটিক্যাল পার্টি যেন পুলিশকে মিসইউজ করতে না পারে, এটিই হচ্ছে মোদ্দাকথা।"
2024/08/12,এতদিন ন্যায়বিচারের পরিবর্তে নিপীড়নের নীতি প্রচলিত ছিল: প্রধান বিচারপতি,Unknown,"এতদিন ন্যায়বিচারের পরিবর্তে নিপীড়নের নীতি প্রচলিত ছিল বলে মন্তব্য করেছেন নবনিযুক্ত প্রধান বিচারপতি সৈয়দ রেফাত আহমেদ। তিনি বলেন, শিক্ষার্থীরা বৈষম্যের বিরুদ্ধে মহাজাগরণের উন্মেষ ঘটিয়েছেন। ছাত্র-জনতার বিপ্লবের ফলে আমার কাঁধে যে দায়িত্ব অর্পিত হয়েছে, তা আমি পালন করে যাব। ধ্বংসস্তূপে দাঁড়িয়ে নতুন করে শুরু করতে হবে। সোমবার আপিল বিভাগে অ্যাটর্নি জেনারেল কার্যালয় ও সুপ্রিম কোর্ট বারের পক্ষ থেকে সংবর্ধনার জবাবে প্রধান বিচারপতি এসব কথা বলেন। বক্তব্যের শুরুতে ছাত্র-জনতার অভ্যুত্থানে নিহত শহিদদের স্মরণ করে সৈয়দ রেফাত আহমেদ বলেন, সারা দেশের ছাত্র-জনতা ও শিক্ষার্থীদের অভিনন্দন জানাচ্ছি। যারা এই আন্দোলনে সমর্থন জানিয়েছিলেন তাদেরও অভিনন্দন জানাচ্ছি। তিনি বলেন, শিক্ষার্থীরা বৈষম্যের বিরুদ্ধে মহাজাগরণের উন্মেষ ঘটিয়েছেন। ছাত্র-জনতার বিপ্লবের ফলে আমার কাঁধে যে দায়িত্ব অর্পিত হয়েছে, তা আমি পালন করে যাব। এ মুহূর্তে আমরা ধ্বংসস্তূপের ওপর দাঁড়িয়ে আছি। ধ্বংসস্তূপে দাঁড়িয়ে নতুন করে শুরু করতে হবে। এতদিন ন্যায়বিচারের পরিবর্তে নিপীড়নের নীতি প্রচলিত ছিল। এ সময় কোনো প্রকারের বিচ্যুতিকে প্রশ্রয় দেওয়া হবে না বলে মন্তব্য করেন প্রধান বিচারপতি।"
2024/08/12,দেশবাসীকে যে বার্তা দিলেন প্রধান বিচারপতি,Unknown,"নবনিযুক্ত প্রধান বিচারপতি সৈয়দ রেফাত আহমেদ বলেছেন, শিক্ষার্থীরা বৈষম্যের বিরুদ্ধে মহাজাগরণের উন্মেষ ঘটিয়েছেন। ছাত্র-জনতার বিপ্লবের ফলে আমার কাঁধে যে দায়িত্ব অর্পিত হয়েছে তা আমি পালন করে যাব। ধ্বংসস্তূপে দাঁড়িয়ে নতুন করে শুরু করতে হবে। সোমবার আপিল বিভাগে অ্যাটর্নি জেনারেল কার্যালয় ও সুপ্রিম কোর্ট বারের পক্ষ থেকে সংবর্ধনার জবাবে প্রধান বিচারপতি এসব কথা বলেন। বক্তব্যের শুরুতে ছাত্র-জনতার অভ্যুত্থানে নিহত শহীদদের স্মরণ করে সৈয়দ রেফাত আহমেদ বলেন, সারা দেশের ছাত্র-জনতা ও শিক্ষার্থীদের অভিনন্দন জানাচ্ছি। যারা এই আন্দোলনে সমর্থন জানিয়েছিলেন তাদেরও অভিনন্দন জানাচ্ছি। তিনি বলেন, শিক্ষার্থীরা বৈষম্যের বিরুদ্ধে মহাজাগরণের উন্মেষ ঘটিয়েছেন। ছাত্র-জনতার বিপ্লবের ফলে আমার কাঁধে যে দায়িত্ব অর্পিত হয়েছে তা আমি পালন করে যাব। এই মুহূর্তে আমরা ধ্বংসস্তূপের ওপর দাঁড়িয়ে আছি। ধ্বংসস্তূপে দাঁড়িয়ে নতুন করে শুরু করতে হবে। এতদিন ন্যায়বিচারের পরিবর্তে নিপীড়নের নীতি প্রচলিত ছিল। এসময় কোনো প্রকারের বিচ্যুতিকে প্রশ্রয় দেওয়া হবে না বলে মন্তব্য করেন প্রধান বিচারপতি।"
2024/08/12,আপিল বিভাগে নিয়োগ পেতে পারেন বিএনপি আমলে নিয়োগপ্রাপ্ত বিচারপতিরা,Unknown,"প্রধান বিচারপতি ওবায়দুল হাসান এবং আপিল বিভাগের পাঁচ বিচারপতি পদত্যাগপত্র জমা দিয়েছেন। শনিবার তারা আইন মন্ত্রণালয়ে এই পদত্যাগপত্র জমা দেন।  প্রধান বিচারপতি ছাড়া অন্য পাঁচ বিচারপতি হলেন এম ইনায়েতুর রহিম, মো. আবু জাফর সিদ্দিকী, জাহাঙ্গীর হোসেন, মো. শাহিনুর ইসলাম ও কাশেফা হোসেন। হাইকোর্ট বিভাগের বেশ কয়েকজন বিচারপতি আপিল বিভাগে নিয়োগ পাচ্ছেন নাম শোনা যাচ্ছে।  এরা সবাই বিএনপি আমলে নিয়োগপ্রাপ্ত বলে জানা গেছে। এর বাইরেও কারও কারও নাম শোনা যাচ্ছে। সোমবার অথবা মঙ্গলবারের মধ্যে আপিল বিভাগে এ নিয়োগ সম্পন্ন হতে পারে বলে সংশ্লিষ্ট সূত্র জানিয়েছে। সূত্রমতে, আপিল বিভাগ থেকে প্রধান বিচারপতি ওবায়দুল হাসানসহ ছয় বিচারপতি শনিবার পদত্যাগ করায় আপিল বিভাগে বিচারক সংকট দেখা দিয়েছে। ফলে বিচার কাজ পরিচালনার ক্ষেত্রে এ শূন্যতা পূরণ করতে ত্বরিত সিদ্ধান্ত নিচ্ছে সরকার। এদিকে আপিল বিভাগে নিয়োগের পরপরই হাইকোর্ট বিভাগেও বেশকিছু বিচারক নিয়োগ দেওয়া হবে। কারণ আপিল বিভাগে নিয়োগের পর হাইকোর্ট বিভাগে বিচারক সংকট আরও বাড়বে। বর্তমানে আপিল বিভাগে ২ জন এবং হাইকোর্ট বিভাগে ৮১ জন বিচারপতি রয়েছেন। আপিল বিভাগে নিয়োগ পাচ্ছেন হাইকোর্ট বিভাগের এমন বেশ কয়েকজন বিচারপতির নাম শোনা যাচ্ছে। এদের মধ্যে সম্ভাব্য তালিকায় রয়েছেন-হাইকোর্ট বিভাগের বিচারপতি একেএম আসাদুজ্জামান, বিচারপতি জুবায়ের রহমান চৌধুরী, বিচারপতি এসএম এমদাদুল হক, বিচারপতি মো. রেজাউল হক, বিচারপতি মো. আতাউর রহমান খান, বিচারপতি সৈয়দ মোহাম্মদ জিয়াউল করিম, বিচারপতি শেখ আব্দুল আওয়াল, বিচারপতি মামনুন রহমান ও বিচারপতি ফারাহ মাহবুব। এরা সবাই বিএনপি আমলে নিয়োগপ্রাপ্ত বলে জানা গেছে। এর বাইরেও কারও কারও নাম শোনা যাচ্ছে। সংবিধানের ৯৫ অনুচ্ছেদে বিচারক নিয়োগ বিষয়ে বলা আছে। ৯৫ (১)-এ বলা হয়েছে, ‘প্রধান বিচারপতি রাষ্ট্রপতি কর্তৃক নিযুক্ত হইবেন এবং প্রধান বিচারপতির সঙ্গে পরামর্শ করে রাষ্ট্রপতি অন্যান্য বিচারপতিকে নিয়োগদান করবেন।’ ৯৫(২) অনুসারে, ‘কোনো ব্যক্তি বাংলাদেশের নাগরিক না হলে এবং (ক) সুপ্রিমকোর্টে অন্যূন ১০ বছর অ্যাডভোকেট না হয়ে থাকলে, বা (খ) বাংলাদেশের রাষ্ট্রীয় সীমানার মধ্যে অন্যূন ১০ বছর কোনো বিচার বিভাগীয় পদে অধিষ্ঠান না করে থাকলে, অথবা (গ) সুপ্রিমকোর্টের বিচারক পদে নিয়োগ লাভের জন্য আইনের দ্বারা নির্ধারিত যোগ্যতা না থাকলে, তিনি বিচারপতি পদে নিয়োগ লাভের যোগ্য হবেন না।’ সুপ্রিমকোর্টের এক কর্মকর্তা জানান, আপিল বিভাগের ছয়জন বিচারপতি পদত্যাগ করার পর হাইকোর্ট বিভাগের জ্যেষ্ঠ বিচারপতি সৈয়দ রেফাত আহমেদকে প্রধান বিচারপতি হিসাবে নিয়োগ দেওয়া হয়। বর্তমানে আপিল বিভাগে বিচারক আছেন ২ জন। বিচার কার্যক্রম চালু করতে হলে আপিল বিভাগে কমপক্ষে আরও ৬ জন বিচারপতি প্রয়োজন। তিনি বলেন, এমনিতেই সুপ্রিমকোর্টে বিচারক সংকট। নিয়োগ পাওয়ার পর নতুন প্রধান বিচারপতি বিচার কার্যক্রম স্বাভাবিক রাখার চেষ্টা করছেন। ইতোমধ্যে হাইকোর্ট বিভাগে ৮টি বেঞ্চ চালু করেছেন। সোমবার থেকে এসব বেঞ্চে বিচার কার্যক্রম শুরু হবে। দু-এক দিনের মধ্যে আপিল বিভাগে কিছু বিচারক নিয়োগ দিতে পারে সরকার। এদিকে বিএনপিপন্থি আইনজীবীদের সঙ্গে কথা বলে জানা গেছে, হাইকোর্ট বিভাগে বিগত দিনে যারা আওয়ামী লীগ সরকারের এজেন্ডা বাস্তবায়ন করেছেন-এমন বেশ কয়েকজনের তালিকা করা হচ্ছে। এদের পদত্যাগের জন্য বাধ্য করা হবে। ইতোমধ্যে সুপ্রিমকোর্ট আইনজীবী সমিতির সভাপতি ও বিএনপি চেয়ারপারসনের উপদেষ্টা ব্যারিস্টার এএম মাহবুব উদ্দিন খোকন গত সপ্তাহে দুদফা সংবাদ সম্মেলন করেছেন। বিগত দিনে যারা দলবাজ বিচারপতি রয়েছেন তাদের পদ্যতাগ করার দাবি তোলেন তিনি। ৮ আগস্ট ৫০ বিচারপতিকে পদত্যাগের দাবি জানান সাধারণ আইনজীবীরা। সাধারণ আইনজীবীদের ব্যানারে আয়োজিত সংবাদ সম্মেলনে এ সংক্রান্ত লিখিত বক্তব্য পাঠ করেন অ্যাডভোকেট সৈয়দ মামুন মাহবুব। তারা জানান, দলবাজ বিচারপতিদের তালিকা প্রকাশ করা হবে। এদিকে রোববার নবাগত অ্যাটর্নি জেনারেল মো. আসাদুজ্জামান নিজ কার্যালয়ে সাংবাদিকদের বলেছেন, আপিল বিভাগের মতো হাইকোর্ট বিভাগেও সংস্কার প্রয়োজন। বিচার বিভাগে কোনো সিন্ডিকেট থাকবে না বলেও মন্তব্য করেন তিনি। হাইকোর্ট বিভাগ ঢেলে সাজানো প্রয়োজন মনে করেন কিনা, এমন প্রশ্নের জবাবে মো. আসাদুজ্জামান বলেন, অবশ্যই মনে করি। যে কারণে জনরোষ তৈরি হয়েছে, হাইকোর্ট বিভাগে সংস্কার কেন হবে না।"
2024/08/12,কে সঠিক শেখ হাসিনা নাকি জয়,Unknown,"ছাত্র-জনতার ২৩ দিনের দেশ কাঁপানো আন্দোলনে পতন হয় আওয়ামী লীগ সরকারের। ছাত্র-জনতার অভ্যুত্থানের মুখে গত ৫ আগস্ট রাষ্ট্রপতি মো. সাহাবুদ্দিনের কাছে প্রধানমন্ত্রীর পদ থেকে পদত্যাগপত্র জমা দেন শেখ হাসিনা। এরপর গণভবন থেকেই হেলিকপ্টারে দেশ ছাড়েন। সে সময় তার সঙ্গে ছিলেন তার বোন শেখ রেহানা। বর্তমানে তিনি ভারতে রয়েছেন। শেখ হাসিনা পালিয়ে গেলেও ভয়াবহ বেকায়দায় পড়েছেন আওয়ামী লীগের এমপি-মন্ত্রীরা। অনেকে সুযোগ বুঝে দেশ ছাড়তে পারলেও আটকে পড়া অনেক এমপি-মন্ত্রী ও অসংখ্য নেতাকর্মী প্রাণভয়ে পালিয়ে বেড়াচ্ছেন। তাদের অনেকে আবার বিভিন্ন দূতাবাসে আশ্রয়ও চেয়েছেন। দেশত্যাগের প্রায় সাত দিন পর নীরবতা ভাঙেন শেখ হাসিনা। সরকার পতনের পেছনে তিনি যুক্তরাষ্ট্রের দিকে অভিযোগ করেছেন।  তিনি আরও বলেন, আমি পরাজয় মেনে নিলাম ও পদত্যাগ করলাম।  রোববার এক প্রতিবেদনে এ তথ্য জানিয়েছে দি ইকোনোমিক টাইমস ও দ্য প্রিন্ট। এদিকে মায়ের দেশত্যাগের পর থেকে বিভিন্ন আন্তর্জাতিক গণমাধ্যমে কথা বলে যাচ্ছেন তার ছেলে সজীব ওয়াজেদ জয়। রোববারের দি ইকোনোমিক টাইমস ও দ্য প্রিন্টের প্রতিবেদনের বিষয়ে কথা বলেছেন তিনি। জয় রাত ১১টা ৫৫ মিনিটে নিজের ভেরিফায়েড এক্স (সাবেক টুইটার) অ্যাকাউন্টে লিখেছেন, ‘আমার মায়ের পদত্যাগের বিষয়ে একটি বিবৃতি এক সংবাদপত্রে প্রকাশ করা হয়েছে, যা পুরোপুরি মিথ্যা ও বানোয়াট। আমি একটু আগে তার (শেখ হাসিনা) সঙ্গে কথা বলে নিশ্চিত হয়েছি। তিনি ঢাকা ছাড়ার আগে বা ঢাকা ছাড়ার পরে এ পর্যন্ত কোনো বিবৃতি দেননি।’ ছাত্র-জনতার আন্দোলনের মুখে গত ৫ আগস্ট শেখ হাসিনার সরকারের পতন ঘটে। তিনি দেশ ছেড়ে ভারতে আশ্রয় নেন। বর্তমানে ভারতে অবস্থান করছেন তিনি। সম্প্রতি সজীব ওয়াজেদ জয় বলেন, নির্বাচনের ঘোষণা এলে শেখ হাসিনা দেশে ফিরে আসবেন। আওয়ামী লীগ নির্বাচনে অংশ নিয়ে বিজয়ী হবে। এমনকি রাজনীতি শুরুর ব্যাপারে প্রস্তুত বলেও ইঙ্গিত দেন তিনি। এদিকে রোববার শেখ হাসিনা বলেছেন, ‘আমি পদত্যাগ করেছি, যাতে আমাকে লাশের মিছিল দেখতে না হয়। ছাত্রদের লাশ নিয়ে তারা ক্ষমতায় আসতে চেয়েছিল, কিন্তু আমি তা করতে দিইনি, প্রধানমন্ত্রীর পদ থেকে পদত্যাগ করেছি। আমি ক্ষমতায় থাকতে পারতাম, যদি আমি সেন্ট মার্টিন দ্বীপের সার্বভৌমত্ব আত্মসমর্পণ করতাম এবং আমেরিকাকে বঙ্গোপসাগরের ওপর কর্তৃত্ব করতে দিতাম। আমি আমার দেশের জনগণের কাছে অনুরোধ করছি, ‘দয়া করে মৌলবাদীদের দ্বারা প্রতারিত হবেন না’। তিনি আরও বলেন, ‘আমি যদি দেশে থাকতাম, তাহলে আরও প্রাণহানি হতো, আরও সম্পদ ধ্বংস হয়ে যেত। আমি প্রস্থান করার জন্য অত্যন্ত কঠিন সিদ্ধান্ত নিয়েছি। আমি আপনার নেতা হয়েছি। কারণ আপনি আমাকে বেছে নিয়েছেন, আপনি আমার শক্তি ছিলেন’। পরাজয় মেনে নিয়ে সমর্থক ও দলীয় কর্মীদের উদ্দেশে শেখ হাসিনা বলেছেন, তিনি দেশে ফেরায় অঙ্গীকারাবদ্ধ। পরাজয় মেনে নিয়ে তিনি বলেন, আমি শিগগিরই ফিরে আসব ইনশাআল্লাহ। পরাজয় আমার, কিন্তু জয় বাংলাদেশের জনগণের। শেখ হাসিনা বলেন, আমি নিজেকে সরিয়ে নিয়েছিলাম, আমি তোমার জয় নিয়ে এসেছি, তোমরা আমার শক্তি, তোমরা আমাকে চাওনি, আমি নিজেই তখন চলে গেলাম, পদত্যাগ করলাম। আমার কর্মী যারা আছেন, কেউ মনোবল হারাবেন না। আওয়ামী লীগ বারবার উঠে দাঁড়িয়েছে।’ সাবেক প্রধানমন্ত্রী তার কথাকে বিকৃত করার অভিযোগও করেছেন। তিনি বলেন, আমি আমার তরুণ ছাত্রদের কাছে আবারও বলতে চাই— আমি তোমাদের কখনো রাজাকার বলিনি… আমার কথাগুলো বিকৃত করা হয়েছে। একটি মহল আমার বিপদের সুযোগ নিয়েছে। ‘রাজাকার’ শব্দটি বাংলাদেশে অবমাননাকর বলে বিবেচিত হয়। কারণ যারা বাংলাদেশের স্বাধীনতার জন্য ১৯৭১ সালের যুদ্ধের সময় পাকিস্তান সেনাবাহিনীকে সহযোগিতা করেছিল।"
2024/08/12,শেখ হাসিনার পদত্যাগের বিবৃতি মিথ্যা: জয়,Unknown,"প্রধানমন্ত্রীর পদ থেকে পদত্যাগ করে শেখ হাসিনা ঢাকা ছাড়ার আগে ও ঢাকার ছাড়ার পর এ পর্যন্ত কোনো বিবৃতি দেননি বলে জানিয়েছেন তার ছেলে সজীব ওয়াজেদ জয়। তার দাবি- পদত্যাগের বিষয়ে শেখ হাসিনার যে বিবৃতি প্রকাশিত হয়েছে, সেটি মিথ্যা ও বানোয়াট। রোববার রাত ১১টা ৫৫ মিনিটে নিজের ভেরিফায়েড এক্স (সাবেক টুইটার) অ্যাকাউন্ট থেকে এক বার্তায় তিনি এ কথা জানান। সজীব ওয়াজেদ জয় লিখেছেন, ‘আমার মায়ের পদত্যাগের বিষয়ে একটি বিবৃতি এক সংবাদপত্রে প্রকাশ করা হয়েছে, যা পুরোপুরি মিথ্যা ও বানোয়াট। আমি একটু আগে তার (শেখ হাসিনা) সঙ্গে কথা বলে নিশ্চিত হয়েছি। তিনি ঢাকা ছাড়ার আগে বা ঢাকা ছাড়ার পরে এ পর্যন্ত কোনো বিবৃতি দেননি।’ ছাত্র-জনতার আন্দোলনের মুখে গত ৫ আগস্ট শেখ হাসিনার সরকারের পতন ঘটে। তিনি দেশ ছেড়ে ভারতে আশ্রয় নেন। বর্তমানে ভারতে অবস্থান করছেন তিনি। এদিকে শেখ হাসিনার দেশ ছাড়ার পর থেকে সামাজিক যোগাযোগমাধ্যমে বেশ সরব সজীব ওয়াজেদ জয়। আন্তর্জাতিক ও ভারতের স্থানীয় সংবাদমাধ্যমেও একের পর এক সাক্ষাৎকার দিচ্ছেন তিনি। সম্প্রতি সজীব ওয়াজেদ জয় বলেন, নির্বাচনের ঘোষণা এলে শেখ হাসিনা দেশে ফিরে আসবেন। আওয়ামী লীগ নির্বাচনে অংশ নিয়ে বিজয়ী হবে। এমনকি রাজনীতি শুরুর ব্যাপারে প্রস্তুত বলেও ইঙ্গিত দেন তিনি।"
2024/08/12,ভিডিও বার্তায় দেশের মানুষের কাছে যে আহ্বান জানালেন জয়,Unknown,"বঙ্গবন্ধু, স্বাধীনতার চেতনা ও নিজের পরিবারের জন্য দেশের মানুষের কাছে দোয়া চেয়েছেন সদ্য সাবেক প্রধানমন্ত্রী এবং আওয়ামী লীগ সভাপতি শেখ হাসিনার ছেলে সজীব ওয়াজেদ জয়। রোববার রাতে সামাজিক যোগাযোগমাধ্যম ফেসবুকে এক ভিডিও বার্তায় তিনি দোয়া চেয়ে ১৫ আগস্টে শান্তিপূর্ণভাবে ধানমন্ডি ৩২ নম্বরে গিয়ে ফুল দিয়ে আসার আহ্বান জানিয়েছেন। ভিডিও বার্তায় তিনি বলেন, আপনারা জানেন, আপনারা দেখেছেন, জাতির পিতা বঙ্গবন্ধুর ঐতিহাসিক ৩২ নম্বর বাসা পুড়িয়ে ফেলেছে। যে বাসায় বঙ্গবন্ধুকে হত্যা করা হয়। আমার পুরো পরিবারকে হত্যা করা হয়। যে বাসায় ৭৫ খুনিরাও ধ্বংস করার সাহস পায়নি। যে বাসা এতদিন উনার (বঙ্গবন্ধুর) মিউজিয়াম ছিল, সেই বাসাকে তারা পুড়িয়ে ফেলেছে। জয় বলেন, বঙ্গবন্ধু একটি দলীয় বিষয় না। বঙ্গবন্ধু হলেন জাতির পিতা৷ বঙ্গবন্ধু না হলে আজ আমরা বাংলাদেশ পেতাম না। আজকে পাকিস্তান হয়ে থাকতাম। সামনে ১৫ আগস্ট। সেই কালরাত, যে রাতে বঙ্গবন্ধু ও আমার পরিবারকে হত্যা করা হয়। আপনারা যদি স্বাধীনতার চেতনা বিশ্বাস করেন, আপনারা যদি বাংলাদেশকে ভালোবাসেন। এই যে বাংলাদেশে বাস করছেন এবং যদি মেনে নেন যে বঙ্গবন্ধু আপনাকে স্বাধীনতা দিয়েছে, আমাদেরকে স্বাধীনতা দিয়েছে। ১৫ আগস্ট আপনাদের প্রতি আহ্বান, শান্তিপূর্ণভাবে ধানমন্ডি ৩২ নম্বরে গিয়ে ফুল দিয়ে আসবেন। দোয়া করবেন, বঙ্গবন্ধুর জন্য, স্বাধীনতার চেতার জন্য, আমার পরিবারের জন্য।"
2024/08/12,‘রাষ্ট্র সংস্কার করেই বিজয় নিশ্চিত করতে হবে’,Unknown,"‘রাষ্ট্র সংস্কার করেই বিজয় নিশ্চিত করতে হবে’ বলে মন্তব্য করেছেন জাতীয় সমাজতান্ত্রিক দল—জেএসডি সাধারণ সম্পাদক শহীদ উদ্দিন মাহমুদ স্বপন। তিনি বলেন, ‘ছাত্র-জনতার অভূতপূর্ব জাগরণে ফ্যাসিবাদী সরকারের পতন নিশ্চিত হয়েছে। কিন্তু ফ্যাসিবাদী শাসন ব্যবস্থা উচ্ছেদ করে জনগণের অভিপ্রায় অনুযায়ী গণমুখী শাসন ব্যবস্থা প্রবর্তন করার মধ্যদিয়েই এ বিজয়কে ধরে রাখতে ঔপনিবেশিক শাসন ব্যবস্থা অর্থাৎ প্রচলিত প্রশাসনিক কাঠামো, পুলিশি ব্যবস্থা এবং বিচার বিভাগের আমুল সংস্কার সাধন করতে হবে। এসব প্রতিষ্ঠান সংস্কারে স্বল্প ও দীর্ঘমেয়াদী পরিকল্পনা গ্রহণ করতে হবে। দলীয় আনুগত্যশীল কর্মকর্তাদের গুরুত্বপূর্ণ দায়িত্ব থেকে দ্রুত অব্যাহতি দিতে হবে।’ শহীদ উদ্দিন মাহমুদ বলেন, রাষ্ট্রীয় সংস্কার ও বৈষম্যহীন রাষ্ট্র বিনির্মাণে সংগ্রামী ছাত্র-সমাজ ও রাজনৈতিক দল এবং সমাজশক্তিগুলোর যুগপৎ আন্দোলনে এক নতুন গণশক্তির উত্থান ঘটেছে। এই নবজাগৃত গণশক্তিই অপশক্তির আকাঙ্ক্ষা বিরোধী সব ষড়যন্ত্র চক্রান্তকে প্রতিহত করবে। রোববার ঢাকা মহানগরের উদ্যোগে জেএসডি কেন্দ্রীয় কার্যালয়ে ‘ছাত্র গণঅভ্যুত্থান ও রাষ্ট্র সংস্কার’ শীর্ষক আলোচনা সভায় শহীদ উদ্দিন মাহমুদ স্বপন এসব কথা বলেন। সভায় সভাপতিত্ব করেন ঢাকা মহানগরের সমন্বয়ক জেএসডি সিনিয়র যুগ্ম সাধারণ সম্পাদক কামাল উদ্দিন পাটোয়ারী। সঞ্চালনা করেন সাংগঠনিক সম্পাদক মোশারেফ হোসেন। আলোচনায় অংশগ্রহণ করে সিনিয়র সহ সভাপতি তানিয়া রব বলেন, ‘ফ্যাসিবাদের লজ্জাজনক পতনের পর পরাজিত শক্তি এবং সুবিধাবাদীরা সমাজে নৈরাজ্যে সৃষ্টিতে লিপ্ত। এদেরকে ঐক্যবদ্ধভাবে মোকাবিলা করতে হবে।’ সভায় আরও বক্তব্য দেন- স্থায়ী কমিটির সদস্য বীর মুক্তিযোদ্ধা মোহাম্মদ সিরাজ মিয়া, অ্যাডভোকেট কেএম জাবির, সহসভাপতি বীর মুক্তিযোদ্ধা আনোয়ার হোসেন, যুগ্ম সাধারণ সম্পাদক মোশারফ হোসেন, বীর মুক্তিযোদ্ধা মতিউর রহমান মতি, সাংগঠনিক সম্পাদক সামসুল আলম নিক্সন, কামাল উদ্দিন মজুমদার সাজু, সুমন খান, মোস্তাক হোসেন, যুব বাঙালির সাধারণ সম্পাদক ইউসুফ সরকার রুজেল এমএ আউয়াল, এসএম মনিরুজ্জামান মনির, শফিকুল ইসলাম শফিক, ফারজানা দিবা, ছাত্রলীগের সাধারণ সম্পাদক মাহমুদুল হাসান মুক্তার, সহসাধারণ সম্পাদক মোহাম্মদ আকবর হোসেন।"
2024/08/12,রাশিয়ার ৩০ কিলোমিটার ভেতরে ইউক্রেনের সেনারা,Unknown,"রাশিয়ার জানিয়েছে, ইউক্রেনের সেনারা দেশটির ৩০ কিলোমিটার ভেতরে ঢুকে গেছে। তারা প্রায় সপ্তাহখানেক আগে রাশিয়ার কুরস্ক শহরে প্রবেশ করে। প্রবেশকালে তাদের সঙ্গে ট্যাংকসহ অন্যান্য ভারি অস্ত্র ছিল। সোমবার ব্রিটিশ সংবাদমাধ্যম বিবিসি এক প্রতিবেদনে এ তথ্য জানিয়েছে। রাশিয়ার প্রতিরক্ষা মন্ত্রণালয় বলেছে, তাদের বাহিনী টোলপিনো এবং ওবশচি কোলোদেজ গ্রামের কাছে ইউক্রেনীয় সেনাদের মুখোমুখি হয়েছে। অন্যদিকে কুরস্ক অঞ্চলে ইউক্রেনীয় আক্রমণ ষষ্ঠ দিনে গড়িয়েছে। রাশিয়ার পররাষ্ট্র মন্ত্রণালয়ের মুখপাত্র মারিয়া জাখারোভা এ ঘটনার মাধ্যমে কিয়েভ ‘রাশিয়ার শান্তিপূর্ণ জনগণকে ভয় দেখানোর’ চেষ্টা করছে বলে অভিযোগ করেছেন। এই সপ্তাহের শুরুতে রাশিয়ার প্রেসিডেন্ট ভ্লাদিমির পুতিন বলেন, আক্রমণটি একটি ‘বড় উসকানি’। রোববার রাতে কিয়েভ থেকে দেওয়া ভাষণে ইউক্রেনের প্রেসিডেন্ট ভলোদিমির জেলেনস্কি বলেন, চলতি গ্রীষ্মে রাশিয়ার কুরস্ক থেকে দুই হাজার আন্তঃসীমান্ত আক্রমণ চালানো হয়েছে। তিনি আরও বলেন, কামান, মর্টার ও ড্রোন থেকে এ হামলা চালানো হয়। আমরা ক্ষেপণাস্ত্র হামলাও রেকর্ড করেছি এবং এই জাতীয় প্রতিটি হামলাই ন্যায্য প্রতিক্রিয়ার দাবি রাখে।"
2024/08/12,শেকৃবিতে রেজিস্ট্রারের ওপর চড়াও বিএনপিপন্থি শিক্ষক-কর্মকর্তারা,Unknown,"শিক্ষার্থীদের দাবির মুখে অফিসে আসার কারণে শেরেবাংলা কৃষি বিশ্ববিদ্যালয়ের রেজিস্ট্রার শেখ রেজাউল করিমের ওপর চড়াও হওয়ার অভিযোগ উঠেছে বিশ্ববিদ্যালয়ের বিএনপিপন্থি কিছু শিক্ষক-কর্মকর্তার বিরুদ্ধে। রোবরার স্মারকলিপি জমা দেওয়ার উদ্দেশ্যে রেজিস্ট্রার অফিসে যান বৈষম্যবিরোধী ছাত্র আন্দোলনের শিক্ষার্থীরা। অফিস বন্ধ পেয়ে শিক্ষার্থীরা রেজিস্ট্রার শেখ রেজাউল করিমকে দ্রুত অফিস আসার জন্য বলেন। তাদের অনুরোধের প্রেক্ষিতে রেজিস্ট্রার তার অফিসে এসে শিক্ষার্থীদের সঙ্গে কথা বলেন। বৈষম্যবিরোধী ছাত্র আন্দোলনের শিক্ষার্থীরা একপর্যায়ে রেজিস্ট্রারকে তার কার্যক্রম চালিয়ে যেতে বলেন এবং কার্যক্রম চালিয়ে যেতে যে কোনো বাধা এলে শিক্ষার্থীরা তার সঙ্গে থাকবেন বলে আশ্বাস দেন। শিক্ষার্থীরা চলে গেলে বিশ্ববিদ্যালয়ের কিছু বিএনপিপন্থি শিক্ষক-কর্মকর্তা রেজিস্ট্রারের রুমে ঢুকে তিনি কেন অফিসে আসলেন, অফিসের তালা খুলে কেন অফিসে বসলেন বলে চড়াও হন তার ওপর। ঘটনাটি জানার পর ক্ষুব্ধ হয়ে উঠেন শিক্ষার্থীরা এবং আবার গিয়ে শিক্ষকদের সঙ্গে কথা বলেন তারা। এ বিষয়ে বিশ্ববিদ্যালয়ের রেজিস্ট্রার শেখ রেজাউল করিমের সঙ্গে যোগাযোগ করা হলে তিনি বলেন, পরিস্থিতির কারণে আমি বিশ্ববিদ্যালয়ের বাইরে ছিলাম। শিক্ষার্থীদের ফোনের কারণে আমি অফিসে আসি। তারপর কিছুটা অপ্রীতিকর ঘটনা ঘটে। এ বিষয়ে বিশ্ববিদ্যালয়ের সাদা দলের (বিএনপিপন্থি) সভাপতি ড. এফএম আমিনুজ্জামানের সঙ্গে মোবাইল ফোনে যোগাযোগের চেষ্টা করা হলে তিনি বলেন, আমরা তাকে ডেকেছিলাম যেন আমাদের সঙ্গে দেখা করে যেন অফিসে বসেন।"
2024/08/12,মন্দিরে পদপিষ্টে ৭ পুণ্যার্থীর মৃত্যু,Unknown,"বিহারের বাবা সিদ্ধনাথ মন্দিরে শিবের মাথায় পানি ঢালা কেন্দ্র করে হুড়োহুড়িতে পদপিষ্টে সাতজনের মৃত্যু হয়েছে। মৃতদের মধ্যে তিনজন নারীও রয়েছেন। এ ঘটনায় আহত হয়েছেন অনেকেই। যাদের একাধিক হাসপাতালে ভর্তি করা হয়েছে। রোববার রাতে এ ঘটনা ঘটে। সংবাদ সংস্থা এএনআইকে সোমবার সকালে জেলা প্রশাসক অলংকৃতা পাণ্ডে জানিয়েছেন, আপাতত পরিস্থিতি স্বাভাবিক আছে। বিহারের জেহনাবাদ জেলার বাবা সিদ্ধনাথ মন্দির রাজ্যের অন্যতম জনপ্রিয় শিবমন্দির। শ্রাবণ মাসে সেখানে বছরের অন্যান্য সময়ের চেয়ে ভিড় বেশি থাকে। রোববার রাতে শিবপূজা উপলক্ষেই অনেক ভক্তের সমাগম হয়েছিল মন্দিরটিতে। প্রত্যক্ষদর্শীদের অভিযোগ, মন্দিরে ভিড় নিয়ন্ত্রণ ব্যবস্থা ভালো ছিল না। অনেক ভলান্টিয়ার ভিড় নিয়ন্ত্রণের চেষ্টা করছিলেন। একসময় ভিড় বেড়ে যাওয়ায় তারা পুণ্যার্থীদের তাড়া দেন। এমনকি লাঠিও চালানো হয় ভিড়ের ওপর। তার পরেই হুড়োহুড়ি পড়ে যায় মন্দির থেকে বেরোনোর জন্য। এখন পর্যন্ত সাতজনের মৃত্যু নিশ্চিত করেছে প্রশাসন। আহতের সংখ্যা ৩০-এর বেশি বলে মনে করা হচ্ছে। সোমবার সকালে মৃত এবং আহতদের স্বজনরা মন্দির চত্বরে জড়ো হন। কিন্তু দেহগুলো শনাক্ত করা যায়নি এখনো। সেগুলো ময়নাতদন্তের জন্য পাঠানো হবে। তার পরে পরিবারের হাতে তুলে দেওয়া হবে। আহতদের জেহনাবাদ এবং মাখদুমপুরে চিকিৎসার জন্য নিয়ে যাওয়া হয়েছে। কীভাবে এই পরিস্থিতি তৈরি হলো তা তদন্ত করে দেখা হবে বলে জানিয়েছে পুলিশ। কিছু দিন আগে উত্তরপ্রদেশের হাথরসে একটি ধর্মীয় জমায়েতে পদপিষ্ট হয়ে শতাধিক ভক্তের মৃত্যু হয়েছিল। সেই ঘটনার রেশ কাটতে না কাটতে বিহারে আবার ধর্মীয় অনুষ্ঠানের জমায়েতে পদপিষ্ট হয়ে মৃত্যুর ঘটনা ঘটল।"
2024/08/12,ট্রেনের টিকিট বিক্রি শুরু আজ,Unknown,"আগামী ১৫ আগস্ট থেকে সারা দেশে আন্তঃনগর ট্রেন চলাচল শুরু হবে। সোমবার বিকাল ৫টা থেকে টিকিট বিক্রি শুরু হবে। বাংলাদেশ রেলওয়ের পরিচালক (জনসংযোগ) মো. নাহিদ হাসান খান এক ক্ষুদে বার্তায় বিষয়টি জানিয়েছেন। এতে আরও বলা হয়, ১২ আগস্ট থেকে মালবাহী ট্রেন, ১৩ আগস্ট থেকে মেইল, এক্সপ্রেস, লোকাল, কমিউটার ট্রেন চলাচল করবে। তবে পারাবত ও জামালপুর এক্সপ্রেস ট্রেনের চলাচল সাময়িকভাবে বন্ধ থাকবে। ছাত্র আন্দোলনকে কেন্দ্র করে দেশব্যাপী সহিংসতার মধ্যে গত ১৮ জুলাই থেকে বিভিন্ন জায়গায় ট্রেন চলাচল বন্ধ হয়েছিল। তবে সরকারের কারফিউ জারির পরদিন ১৯ জুলাই থেকে পুরোপুরি বন্ধ ছিল ট্রেন চলাচল। এর মধ্যে গত ১-৩ আগস্ট পর্যন্ত সীমিত পরিসরে কমিউটার ট্রেন চলাচল করেছিল। পরে ৪ আগস্ট রাতে অনির্দিষ্টকালের জন্য সব ধরনের ট্রেন চলাচল বন্ধ ঘোষণা করে বাংলাদেশ রেলওয়ে।"
2024/08/12,হজের প্রাক-নিবন্ধন শুরু আজ,Unknown,"আগামী বছরের হজের প্রাক-নিবন্ধন সোমবার (১২ আগস্ট) থেকে শুরু হচ্ছে। রোববার (১১ আগস্ট) ধর্ম মন্ত্রণালয়ের এক বিজ্ঞপ্তিতে এ তথ্য জানানো হয়। এতে বলা হয়, গত ৪ আগস্ট অনুষ্ঠিত আগামী বছরের ২০২৫ (১৪৪৬ হিজরি) হজের প্রস্তুতিমূলক সভার সিদ্ধান্ত মোতাবেক ১২ আগস্ট থেকে হজের প্রাক-নিবন্ধন কার্যক্রম শুরু হচ্ছে। প্রাক-নিবন্ধনের ভাউচারমূলে সরকারি ও বেসরকারি উভয় মাধ্যমের হজে গমনেচ্ছুরা এই কার্যক্রমে সম্পৃক্ত ব্যাংকে ৩০ হাজার টাকা জমা দিয়ে প্রাক-নিবন্ধনের অনুরোধ করা হয় বিজ্ঞপ্তিতে।"
2024/08/12,বিমানের বলাকা অফিস আন্দোলনে অচল,Unknown,"এবার বিমানের এমডিসহ মন্ত্রণালয় থেকে আসা সব কর্মকর্তার পদত্যাগ দাবি করেছেন বাংলাদেশ বিমানের সর্বস্তরের কর্মকর্তা-কর্মচারীরা। রোববার এ নিয়ে বিমান বাংলাদেশ এয়ারলাইন্সের কুর্মিটোলা কার্যালয়ে কর্মরতদের মধ্যে চরম অসন্তোষ দেখা গেছে। একই সঙ্গে আরও কয়েকটি দাবিতে আন্দোলন ও বিক্ষোভ হচ্ছে। গত বৃহস্পতিবার থেকে তাদের এই আন্দোলন শুরু হয়। দাবি পূরণ না হওয়া পর্যন্ত এই আন্দোলন চালিয়ে যাবেন বলেও তারা হুমকি  দিয়েছেন। আন্দোলনকারীরা বলেছেন, তাদের দাবি বিমানের এমডিসহ মিনিস্ট্রিয়াল সব কর্মকর্তাকে বিমান থেকে বের করে দিতে হবে। আন্দোলনকারীরা দুই কর্মকর্তা বিমানের জিএম (অ্যাডমিন) রওশান ও লিগ্যাল বিভাগের রাশেদ মেহের চৌধুরীর রুমে তালাও ঝুলিয়ে দেন। এছাড়া বিমানের ৩ হাজার অস্থায়ী কর্মচারীর চাকরি স্থায়ী করা, ৬ হাজার জনবলকে পেনশনের আওতাভুক্ত করাসহ বেশ কিছু দাবি নিয়ে বিক্ষোভ সমাবেশ করেন তারা। এতে বিমানে আসতে পারছেন না এমডিসহ অন্য পরিচালক ও মহাব্যবস্থাপকরা। রোববারও কোনো পরিচালককে বিমানে দেখা যায়নি। সকাল থেকে বৃষ্টিতে ভিজে বিমানের শত শত কর্মকর্তা-কর্মচারী বলাকা ভবনের সামনে মেইন রাস্তায় দাঁড়িয়ে প্রতিবাদ সমাবেশ করেন। এ সময় তারা সড়কে ট্রাফিকের দায়িত্ব পালনরত শিক্ষার্থীদের সঙ্গে একাত্মতা প্রকাশ এবং তাদের মাঝে ছাতা ও মাস্ক বিতরণ করেন। শিক্ষার্থীরাও বিমানের এসব দাবিকে যৌক্তিক ও ন্যায্য বলে স্বীকার করেন। বিমান সূত্র জানিয়েছে, দীর্ঘদিন ধরে এয়ারলাইন্সটিতে বেতন-ভাতাদি, পদোন্নতি, বদলি, পদায়ন ও বিদেশ ভ্রমণ নিয়ে নানা ধরনের বৈষম্য, স্বজনপ্রীতি ও দুর্নীতি চলে আসছে। সর্বোপরি বিমানের দক্ষ ও অভিজ্ঞ কর্মকর্তাদের কোণঠাসা করে মন্ত্রণালয় থেকে অপেশাদার অনভিজ্ঞ কর্মকর্তা দিয়ে চালানো হচ্ছে প্রতিষ্ঠানটিকে। ফলে প্রতিষ্ঠানটি বিপুল সম্ভাবনা থাকা সত্ত্বেও প্রতিবন্ধকতার মুখে পড়ে। এতদিন মুখ খোলার কোনো সুযোগ ছিল না। বিমানকর্মীরা এখন আশাবাদী বর্তমান সরকারের সময় তারা ন্যায়বিচার পাবেন। বিমানকর্মীরা জানান, তাদের মূল দাবি হচ্ছে, বিদ্যমান বৈষম্য দূর করা, অস্থায়ীদের অবিলম্বে স্থায়ী করা, বিমানের দুই-তৃতীয়াংশ কর্মচারী হচ্ছে গ্রাচুইটি হোল্ডার তাদের পেনশন দেওয়া, করোনকালীন যে টাকা কর্তন করা হয়েছে তা ফেরত দেওয়া, দুর্নীতিবাজ কর্মকর্তাদের অপসারণ, ডেপুটেশনে আসা কর্মকর্তাদের সরানো। বিক্ষোভরত কর্মচারীরা বিমানের এমডিসহ মিনিস্ট্রিয়াল সব কর্মকর্তাকে বিমান থেকে বের করে দেওয়ার দাবি জানায়। তারা বিমানের চিফ ফাইন্যান্সিয়াল অফিসার (সিএফও) মো. নওশাদ হোসেন ও লিগ্যাল অ্যাফেয়ার্স বিভাগের ডিজিএম মো. রাশেদ মেহের চৌধুরীকে অবরুদ্ধ করেন। তোপের মুখে একপর্যায়ে তারা পালিয়ে অফিস ছাড়তে বাধ্য হন।"
2024/08/12,সারা দেশে ৫৯৯ থানার কার্যক্রম চালু,Unknown,"বৈষম্যবিরোধী ছাত্র-জনতার গণঅভ্যুত্থানে আওয়ামী লীগ সরকারের পতনের পর ঢাকাসহ সারা দেশের বহু থানায় হামলা, ভাঙচুর ও অগ্নিসংযোগের ঘটনা ঘটে। এ অবস্থায় বেশিরভাগ থানার কার্যক্রম পুরোপুরি বন্ধ হয়ে যায়। তবে অন্তর্বর্তীকালীন সরকার দায়িত্ব গ্রহণের পরে স্বল্প পরিসরে অনেক থানার কার্যক্রম শুরু হয়েছে। রোববার পর্যন্ত সারা দেশে ৫৯৯টি থানার কার্যক্রম স্বল্প পরিসরে শুরু হয়েছে। এছাড়া ঢাকার কয়েকটি সড়কে ট্রাফিক পুলিশ সদস্যরাও স্বল্প পরিসরে দায়িত্ব পালন শুরু করেছেন। তবে থানাগুলোতে পুলিশ সদস্যরা আসতে শুরু করলেও কার্যক্রম পুরোপুরি চালু হতে আরও সময় লাগবে। কম ক্ষতিগ্রস্ত থানাগুলোতে পুলিশ সদস্যরা হাজির হলেও তেমন কোনো কাজ নেই। বেশি ক্ষতিগ্রস্ত কয়েকটি থানায় শিক্ষার্থীরা পরিষ্কার-পরিচ্ছন্নতার কাজ করছেন। কিছু থানায় সাধারণ ডায়েরি (জিডি) নেওয়ার কাজ করছেন শিক্ষার্থীরা। নিরাপত্তার স্বার্থে সব থানাতেই সেনাবাহিনী ও আনসার সদস্যদের উপস্থিতি দেখা গেছে। বৃহস্পতিবারের মধ্যে পুলিশের সব সদস্যকে কাজে ফেরার নির্দেশ দিয়েছেন অন্তর্বর্তীকালীন সরকারের স্বরাষ্ট্র্র উপদেষ্টা এম সাখাওয়াত হোসেন। শিক্ষার্থীদের আন্দোলনকে কেন্দ্র করে পুলিশের সঙ্গে সংঘাত ও সহিংসতায় বেশিরভাগ থানায় হামলা, ভাঙচুর ও অগ্নিসংযোগ করা হয়। এ ঘটনায় ৪২ জনের মতো পুলিশ সদস্য নিহত ও আরও অনেকে আহত হন। এছাড়া পুলিশের গুলিতে কয়েকশ সাধারণ মানুষ নিহত হয়েছেন। এর মধ্যে ছাত্র-জনতার গণঅভ্যুত্থানের মধ্যে ৫ আগস্ট পদত্যাগ করেন সাবেক প্রধানমন্ত্রী শেখ হাসিনা। তারপরে থানাগুলো পুরোপুরি পুলিশ শূন্য হয়ে পড়ে। এছাড়া ডিবি কার্যালয় থেকেও পুলিশ সদস্যরা আত্মগোপনে চলে যান। পুলিশ সদর দপ্তর ও ডিএমপি সদর দপ্তর সূত্রে জানা যায়, ৮ আগস্ট থেকে পুলিশ সদর দপ্তর ও ডিএমপির (ঢাকা মহানগর পুলিশ) কার্যালয় খোলা হয়। তবে সেদিন দুটি কার্যালয়ে পুলিশ সদস্যদের তেমন উপস্থিতি দেখা যায়নি। এর মধ্যে নবনিযুক্ত আইজিপি দায়িত্ব নেওয়ার পর পুলিশ সদস্যদের নিজ নিজ কর্মস্থলে ফেরার জন্য ২৪ ঘণ্টা সময় বেঁধে দেন। কিন্তু নির্ধারিত সময়ে অধিকাংশ সদস্য কাজে ফেরেননি। তবে ধীরে ধীরে থানাসহ অন্যান্য কর্মক্ষেত্রে পুলিশ সদস্যদের উপস্থিতি বাড়ছে। এর মধ্যে রোববার রাজধানীর কিছু পয়েন্টে ট্রাফিক পুলিশ সদস্যদের দায়িত্ব পালন করতে দেখা যায়। শিগগির পুরো রাজধানীতে তারাও কাজ শুরু করবেন বলে আইজিপি জানিয়েছেন। পুলিশ সদর দপ্তর রোববার এক খুদে বার্তায় জানায়, সারা দেশে ৬৩৯টি থানার মধ্যে ৫৯৯টি থানার কার্যক্রম শুরু হয়েছে। এছাড়া ১১০টি মেট্রোপলিটন থানার মধ্যে ৯৭টি এবং জেলার ৫২৯টি থানার মধ্যে ৫০২টি থানার কার্যক্রম শুরু হয়েছে। এর আগে শনিবার পর্যন্ত ৫৩৮টি থানার কার্যক্রম শুরু হয়। কার্যক্রম শুরু হওয়া বেশিরভাগ থানায় সীমিত পরিসরে কাজ চলছে। যাত্রাবাড়ী থানায় অভিযোগ নিচ্ছেন শিক্ষার্থীরা : যাত্রাবাড়ী থানা পুরোপুরি কাজ শুরু করতে আরও সময় লাগবে। তবে থানায় পুলিশ সদস্যরা যোগ দিলেও কাজ শুরু করেননি। থানায় গিয়ে কোনো পুলিশ সদস্যকে দেখা যায়নি। পরিষ্কার-পরিচ্ছন্নতার কাজ করছেন সিটি করপোরেশনের পরিচ্ছন্নতাকর্মীসহ অন্যরা। থানার সামনে টিনশেডে বসে শিক্ষার্থীরা মানুষের অভিযোগ (জিডি) নিচ্ছেন। কয়েকজন শিক্ষার্থী বলেন, কিছু পুলিশ সদস্য যোগ দিলেও তারা কাজ শুরু করেননি। ভুক্তভোগী মানুষের অভিযোগ ছাত্র-পুলিশ মিলেই নিচ্ছে। ছোটখাটো অভিযোগ হলে শিক্ষার্থীরা টিম গঠন করে তদন্তপূর্বক তাৎক্ষণিক সমাধান করে দেওয়া হচ্ছে। আর জটিল অভিযোগ হলে সেনাবাহিনীর কাছে পাঠিয়ে দেওয়া হয়। এ পর্যন্ত দায়ের হওয়া বেশিরভাগ অভিযোগ হলো- জমিদখল, চাঁদাবাজি, ছিনতাই, ভাঙচুর ও দোকান লুটপাটসংক্রান্ত। এদিকে, কদমতলী থানায় রোববার পর্যন্ত কোনো পুলিশ সদস্যকে দেখা যায়নি। থানার ভেতরে সেনাবাহিনী ও আনসার সদস্যরা নিরাপত্তা রক্ষার দায়িত্ব পালন করছেন। বাড্ডা ও ভাটারা থানায় ফিরেছে পুলিশ : ভাটারা থানা ৫ দিন বন্ধ থাকার পর শুক্রবার থেকে পুলিশ সদস্যরা ফিরতে শুরু করেছেন। গুলশান থানার পাশে একটি নতুন ভবনে ভাটারা থানার আপৎকালীন কার্যক্রম শুরু হয়েছে। অন্যদিকে, পুরোনো থানা পরিষ্কার-পরিচ্ছন্নতার কাজ চলছে। রোববার সরেজমিন ভাটারার পুরোনো থানায় গিয়ে দেখা যায়, সেনাবাহিনী ও আনসার সদস্যরা বাইরে অবস্থান করছেন। সিটি করপোরেশনের কর্মীরা পরিচ্ছন্নতার কাজ করছেন। ভুক্তভোগী কেউ অভিযোগ করতে এলে তাদের গুলশান থানার পাশে ভাটারা থানার নতুন ভবনে যেতে বলা হয়। ভাটারা থানার ওসি মো. মইনুল ইসলাম যুগান্তরকে জানান, শুক্রবার থেকে তারা থানায় অবস্থান নিয়েছেন। থানার কার্যক্রম পুরোপুরি শুরু করতে আরও সময় লাগবে। তিনি সবাইকে সহযোগিতা করতে অনুরোধ জানান। এদিকে, বাড্ডা থানায়ও অনেক পুলিশ সদস্য ফিরেছেন। দুপুরে সরেজমিন বাড্ডা থানায় গিয়ে দেখা যায়, যোগদানকৃত পুলিশ সদস্যরা বাইরে অবস্থান করছেন। ভেতরে বিভিন্ন বিশ্ববিদ্যালয়ের শিক্ষার্থীরা পরিষ্কার-পরিচ্ছন্নতার কাজ করছেন। এ বিষয়ে বাড্ডা থানার ওসি মো. আব্দুস সালাম যুগান্তরকে বলেন, আমাদের বেশিরভাগ সদস্য যোগদান করেছেন। যারা গুরুতর আহত হয়েছেন, তারা হাসপাতালে ভর্তি আছেন। মোহাম্মদপুর ও আদাবর থানায় পরিচ্ছন্নতা : মোহাম্মদপুর ও আদাবর থানায় পুলিশ সদস্যরা একে একে এসে হাজির হচ্ছেন। সেনাবাহিনীর সদস্যরা নিরাপত্তার দায়িত্ব পালন করছেন। বিভিন্ন স্কুল, কলেজ, বিশ্ববিদ্যালয় ও মাদ্রাসার শিক্ষার্থীরা থানার ভেতর ভাঙচুর ও পুড়ে যাওয়া আসবাবপত্র ঝাড়ু দিয়ে পরিষ্কার করছেন। কেউ কেউ আগুনে পুড়ে কালো হয়ে যাওয়া দেওয়াল পুরাতন কাপড় ও পানি দিয়ে মুছে দিচ্ছেন। সেনাবাহিনীর উপস্থিতিতে মোহাম্মদপুর ও আদাবর থানায় প্রায় সব পুলিশ সদস্য হাজির হয়েছেন। ঢাকায় কাজ শুরু করেছে ট্রাফিক পুলিশ : প্রায় ৬ দিন পর রাজধানীর কিছু সড়কে দায়িত্ব পালন শুরু করেছেন ট্রাফিক পুলিশ সদস্যরা। ইন্টারকন্টিনেন্টাল সিগন্যাল থেকে জাহাঙ্গীর গেট পর্যন্ত পয়েন্টগুলোতে ট্রাফিক পুলিশ সদস্যদের কাজ করতে দেখা গেছে। একইসঙ্গে সড়কগুলোতে সাধারণ শিক্ষার্থী ও জনতাকে ট্রাফিক শৃঙ্খলার কাজ করতে দেখা গেছে।"
2024/08/12,"নিরাপত্তায় বেড়েছে সেনাবাহিনীর ক্যাম্প, গোপালগঞ্জের পরিস্থিতি স্বাভাবিক: আইএসপিআর",Unknown,"জনসাধারণের জান-মাল ও সরকারি গুরুত্বপূর্ণ স্থাপনাগুলোর সার্বিক নিরাপত্তা প্রদানে বাংলাদেশ সেনাবাহিনীর ক্যাম্প সংখ্যা বৃদ্ধি করা হয়েছে। এ ছাড়া ১০ আগস্ট গোপালগঞ্জের সদর উপজেলার গোপীনাথপুরে বিক্ষোভকারীদের সেনা টহল দলের ওপর হামলার ঘটনার প্রেক্ষিতে ওই এলাকায় অতিরিক্ত সেনা মোতায়েন করা হয়েছে। এই মুহূর্তে ওই এলাকার পরিস্থিতি স্বাভাবিক রয়েছে। রোববার আন্তঃবাহিনী জনসংযোগ পরিদপ্তর (আইএসপিআর) এক সংবাদ বিজ্ঞপ্তিতে এসব কথা জানিয়েছে। আইএসপিআর জানায়, রোববার সেনাবাহিনীর কার্যক্রমগুলোর মধ্যে নারায়ণগঞ্জে ইপিজেডে চাকরিপ্রত্যাশীদের বিক্ষোভকে আলোচনার মাধ্যমে নিয়ন্ত্রণসহ চারজন জাপানি নাগরিককে উদ্ধার করা হয়েছে। এ ছাড়া বাংলাদেশ পুলিশকে সহযোগিতার লক্ষে বর্তমানে ৫৩৭টি থানায় সেনা মোতায়েন রয়েছে এবং থানার স্বাভাবিক কার্যক্রম শুরু হয়েছে। ইতোমধ্যে উল্লেখযোগ্য হারে পুলিশ সদস্যরা কর্মস্থলে যোগদান করছে, যা চলমান রয়েছে। এছাড়াও বিভিন্ন ঘটনায় লুটপাটকৃত অস্ত্র ও গোলাবারুদ সাধারণ জনগণ সেনাবাহিনীর কাছে জমা দিচ্ছে। পাশাপাশি বিভিন্ন এলাকায় ডাকাতির ঘটনা পূর্বের তুলনায় হ্রাস পেয়েছে এবং আটকদের মোবাইল কোর্ট পরিচালনার মাধ্যমে সরাসরি কারাগারে পাঠানো হয়েছে। বিজ্ঞপ্তিতে জানানো হয়, কয়েকটি জায়গায় অপহরণের ঘটনায় নিখোঁজ ব্যক্তিদের ফিরে পেতে সেনাবাহিনীর অভিযান চলমান রয়েছে। এ ছাড়া আন্দোলনে গুরুতরভাবে আহত ব্যক্তিদেরকে ঢাকার সিএমএইচে চিকিৎসাসেবা দেওয়া হচ্ছে। আইনশৃঙ্খলা পরিস্থিতি নিয়ন্ত্রণে সেনাবাহিনীর চলমান কার্যক্রমের অংশ হিসেবে দিবা-রাত্রি যৌথ টহল পরিচালিত হয়, বিশেষ করে রাত্রিকালীন যৌথ টহল জোরদার করা হয়েছে। এতে বলা হয়, সম্প্রতি বিভিন্ন সামাজিক যোগাযোগমাধ্যমে সেনা সদস্যদের কর্মকাণ্ড সম্পর্কে বিভ্রান্তি সৃষ্টির লক্ষ্যে সত্য-মিথ্যার সংমিশ্রণে সংবাদ প্রচার করা হচ্ছে। এ ব্যাপারে সর্বসাধারণকে সব প্রকার অপপ্রচার বন্ধ করতে অনুরোধ করা যাচ্ছে। জনগণের স্বার্থে এবং রাষ্ট্রের যেকোনো প্রয়োজনে বাংলাদেশ সেনাবাহিনী সবসময় জনগণের পাশে আছে এবং থাকবে। সেই সঙ্গে বাংলাদেশ সেনাবাহিনীকে সুষ্ঠুভাবে দায়িত্ব পালনে সহযোগিতা করার জন্য সবাইকে অনুরোধ জানানো যাচ্ছে।"
2024/08/12,শারীরিক পরিশ্রম ছাড়াই ওজন কমবে যেভাবে,Unknown,"সকালে খালি পেটে পানি খেলেই ঝরবে ওজন। আপনি ওজন কমাতে ভরসা করতে পারেন কিছু পানীয় ওপর। শারীরিক পরিশ্রম ছাড়াই আপনার ওজন কমে যাবে। ওজন কমানোর অনেক উপায় আছে। আপনি জিমে গিয়ে শরীরচর্চা করুন, কড়া ডায়েট তো আছেই, পাশাপাশি ওজন কমাতে উপবাসও করতে পারেন। অনেকে পাখির মতো খাবার খেয়ে দিন গুজরান করেন শুধু ওজন কমিয়ে ছিপছিপে হওয়ার স্বপ্নপূরণ করতে। নিরোগ থাকতে ওজন নিয়ন্ত্রণে রাখা অত্যন্ত জরুরি। ওজনের পারদ যত চড়বে, বিভিন্ন রোগবালাইয়ের ঝুঁকি তত বাড়তে থাকবে। তাই ওজন বাড়তে দেওয়া যাবে না। কিন্তু ওজনের রাশ সব সময় টেনে ধরতে হবে। তেমন কয়েকটি ওজন কমানোর তথ্য জেনে নিন। আদা চা আপনি প্রতিদিন সকালে আদা চা খান। আদা ওজন কমানোর পক্ষে সহায়ক। আদায় রয়েছে ‘জিঞ্জেরন’ নামক উপাদান, যা শরীরের বাড়তি মেদ ঝরিয়ে দিতে সাহায্য করে। সকালে খালি পেটে আদা চা খাওয়ার অভ্যাস শুরু করলে, ওজন অনেক কমে যাবে। তা ছাড়া আদা হজমেও সাহায্য করে। আর হজম ভালো হলে মেদও থাকবে না। লেবু ও মধু পানিতে মিশিয়ে পান করুন প্রতিদিন সকালে লেবু ও মধু পানি মিশিয়ে পান করুন। লেবুর রস আর অল্প মধু নিয়ে পানিতে মিশিয়ে প্রতিদিন সকালে আপনার শরীর ঝরঝরে মনে হবে। এতে অনেক উপকার পাবেন। স্মার্ট হওয়ার জন্য এই পানীয় সত্যিই কার্যকরী। লেবু ও মধু শরীরে জমে থাকা টক্সিন বের করে দেয়। ঘন ঘন খিদে পাওয়ার প্রবণতাও নিয়ন্ত্রণ করে।এটি প্রতিদিন সকালে পান করার অভ্যাসে পরিণত করুন। ডাবের পানি পান করুন প্রতিদিন সকালে ডাবের পানি পান করুন। গলা ভেজাতে মাঝেমাঝে ডাবের পানিতে চুমুক দিলে আপনার শরীরের অনুভূতি ভিন্নরকম প্রকাশ পাবে। কয়েক দিনেই শরীরের মেদ ঝরতে শুরু করবে। ডাবের পানিতে রয়েছে ক্যালোরি ও উচ্চমাত্রার পটাশিয়াম। প্রতিদিন সকালে এই উপাদানগুলো শরীরে প্রবেশ করলে বিপাকক্রিয়ার হার বৃদ্ধি পাবে। ওজনও নিয়ন্ত্রণে থাকবে। বি. দ্র: প্রতিবেদনটি সচেতনতার উদ্দেশ্যে লেখা হয়েছে। কোনো সিদ্ধান্ত নেওয়ার আগে চিকিৎসকের পরামর্শ নিন।"
2024/08/12,আর্থিকখাত অস্থিতিশীল করতে নগদের বিপক্ষে চক্রান্ত হচ্ছে,Unknown,"দীর্ঘদিন ধরেই নানা ধরনের চক্রান্ত ও অপপ্রচারের শিকার হয়ে আসছে বাংলাদেশের অন্যতম শীর্ষ মোবাইল আর্থিক সেবা প্রতিষ্ঠান নগদ লিমিটেড। কিছু স্বার্থান্বেষী মহল নগদের বিরুদ্ধে উদ্দেশ্যমূলকভাবে বিভ্রান্তিকর ও অপপ্রচার চালিয়ে যাচ্ছে। এটি বাংলাদেশের অর্থনৈতিকখাতকে বিশৃঙ্খল ও অস্থিতিশীল করার একটা অপচেষ্টা কলে মনে করছে নগদ। চলমান এ ধরনের কর্মকাণ্ড অব্যাহত থাকলে আইনি পদক্ষেপ নিতে বাধ্য হবে নগদ। বাংলাদেশের আর্থিক অন্তর্ভূক্তি আজ ৫২ শতাংশ পার হয়েছে, এর পেছনে রয়েছে নগদের বিরাট অবদান। নগদ ২০১৯ সালে যাত্রা শুরুর আগে মোবাইল ব্যাংকিং ছিল শহরের কিছু মানুষের হাতে বন্দি এবং ব্যয়বহুল একটি পদ্ধতি। একটি অ্যাকাউন্ট খোলাও সেখানে বিরাট সময়সাধ্য ব্যাপার ছিল। নগদ ডিজিটাল ই-কেওয়াইসি চালু করে অ্যাকাউন্ট খোলার পদ্ধতি সহজ করে। যে পদ্ধতি এখন দেশের প্রায় সব আর্থিক প্রতিষ্ঠান অনুসরণ করছে। এরপর টেলিকম অপারেটর প্রতিষ্ঠাগুলোর সাথে চুক্তি করে *১৬৭# ডায়াল করে বাটন ফোন থেকে নিমেষেই অ্যাকাউন্ট খোলার পদ্ধতি সামনে আনে।  ফলে বাংলাদেশের প্রান্তিক অঞ্চলের বিশাল জনগোষ্ঠী প্রথমবারের মতো প্রথামগত আর্থিক লেনদেনের আওতায় আসে। এর সাথে নগদ ক্যাশআউট খরচ কমানো, ইউটিলিটি বিল প্রদানের খরচ তুলে দেওয়ার মতো পদক্ষেপ নিয়ে বাজারকে প্রতিযোগিতামূলক করে তোলে। ফলে একাধারে বাজার দখলকারী প্রতিষ্ঠানগুলোর মুনাফা কমে যায়; অন্যদিকে দেশের মানুষের জন্য সত্যিকারের ব্যবহারযোগ্য হয়ে ওঠে এমএফএস। আর এ কারণেই দেশের আর্থিক অন্তর্ভূক্তিতে বিপ্লব আসে। এমএফএস-এ আর্থিক বিপ্লব আনার পর দেশের প্রথম ডিজিটাল ব্যাংক নিয়ে কাজ শুরু করেছে নগদ। ইতিমধ্যে বাংলাদেশ ব্যাংক থেকে লাইসেন্স পেয়েছে নগদ ডিজিটাল ব্যাংক। নগদ সফলভাবে ডিজিটাল ব্যাংক চালুর দ্বারপ্রান্তে। সে জন্য নগদের সাথে হাত মিলিয়ে বিশ্বের নামকরা কিছু তথ্যপ্রযুক্তি ও নিরাপত্তা প্রতিষ্ঠান কাজ করছে। এখন কেবলই নগদের নতুন এক আর্থিক বিপ্লব শুরু করার অপেক্ষা। ঠিক সে সময়ে নগদের ধারাবাহিক সাফল্যে ঈর্ষান্বিত হয়ে একটি মহল নগদের বিরুদ্ধে অপপ্রচার ও কুৎসা রটিয়ে যাচ্ছে। বাজারে মনোপলি ভেঙে দিয়ে মানুষের আর্থিক সাশ্রয় করায় নগদের বিরুদ্ধে অনেকেই ঈর্ষাপরায়ণ মনোভাব প্রকাশ করেছে এবং বর্তমানে নামে-বেনামে ফেইসবুক পেইজ খুলে সেগুলো থেকে ভুয়া-অসত্য ও উদ্দেশ্যমূলক অপতথ্য ছড়ানো হচ্ছে। এমনকি অনেক পেইজ থেকে নগদের বিরুদ্ধে করা অপপ্রচার ‘বুস্ট’ করা হচ্ছে, যা কোনো ব্যক্তি মানুষ বা নগদ গ্রাহকের কাজ নয় বলে বাজার অভিজ্ঞজনেরা অবগত রয়েছেন। মাত্রাতিরিক্ত মুনাফা অর্জনের পথ বন্ধ হয়ে যাওয়ার আশঙ্কা থেকে একটি পক্ষ নগদের বিপক্ষে অপপ্রচার শুরু করেছে। নগদের বিপক্ষে লিফলেট বিতরণ, নগদের প্রচার-প্রচারনার জিনিসপত্র নষ্ট করে ফেলা, উদ্যোক্তাদের আক্রমণ করার মতো ঘটনাও ঘটেছে। যা নিয়ে নগদ আইনের আশ্রয়ও নিয়েছে একাধিকবার। এসব কাজে প্রতিপক্ষ প্রতিষ্ঠানগুলোর থেকে অনৈতিক সুবিধাভোগী কিছু কর্মকর্তাও জড়িয়েছেন কখনো কখনো। এবারও নগদ লক্ষ্য করছে, সেই চক্রটি আবার সক্রিয় হয়ে নগদ সম্পর্কে নানা ধরনের অন্যায়, মিথ্যা ও ভুয়া তথ্য ছড়াচ্ছে। নগদ অত্যন্ত উদ্বেগের সাথে এসব কর্মকাণ্ড পর্যবেক্ষণ করছে। সেই সাথে এসব কর্মকাণ্ডের ঘোরতর নিন্দা করছে। নগদ কর্তৃপক্ষ বলতে চায় যে, যারা এসব অনৈতিক ও মিথ্যা তথ্য নিয়ে অপ্রচার করছেন, তাদের বিরুদ্ধে প্রয়োজনে আইনি পদক্ষেপ নেওয়া হবে। নগদ বাজারে টিকে থাকলে দেশের জনগণের সাশ্রয় হবে, বাংলাদেশের আর্থিক ভিত্তি শক্তিশালী হবে। কারণ নগদে ক্যাশ আউট চার্জসহ সবকিছু সাশ্রয়ী মূল্যে উপভোগ করেন গ্রাহকেরা, সাড়ে আট কোটির বেশি গ্রাহকের নগদ নিয়ে এমন ষড়যন্ত্রে কান না দেওয়ার জন্য সম্মানিত গ্রাহক, শুভানুধ্যায়ী ও নীতিনির্ধারকদের আহ্বান জানায় নগদ।"
2024/08/12,"বাংলাদেশ কেমিক্যাল ইন্ডাস্ট্রিজ কর্পোরেশনে চাকরির সুযোগ, নেবে ১৯৩ জন",Unknown,"বাংলাদেশ কেমিক্যাল ইন্ডাস্ট্রিজ করপোরেশন (বিসিআইসি) নিয়োগ বিজ্ঞপ্তি প্রকাশ করেছে। শিল্প মন্ত্রণালয়ের অধীন প্রতিষ্ঠানটির নিয়ন্ত্রণাধীন কারখানায় ১৮টি পদে বিভিন্ন গ্রেডে ১৯৩ জনকে নিয়োগ দেওয়া হবে। আগামী ০৬ আগস্ট থেকেই আবেদন নেওয়া শুরু হবে। আবেদন করা যাবে আগামী ৩১ আগস্ট পর্যন্ত। আগ্রহী প্রার্থীরা অনলাইনে আবেদন করতে পারবেন। প্রতিষ্ঠানের নাম: বাংলাদেশ কেমিক্যাল ইন্ডাস্ট্রিজ করপোরেশন (বিসিআইসি)
পদের সংখ্যা: ১৮টি 
লোকবল নিয়োগ: ১৯৩ জন পদের নাম: চিকিৎসা কর্মকর্তা
পদসংখ্যা: ১টি 
বেতন: ২২,০০০–৫৩,০৬০ টাকা (গ্রেড–৯)
শিক্ষাগত যোগ্যতা: এমবিবিএস পাস পদের নাম: হিসাব/ অর্থ/ নিরীক্ষা কর্মকর্তা
পদসংখ্যা: ৪টি 
বেতন: ২২,০০০-৫৩,০৬০ টাকা (গ্রেড-৯)
শিক্ষাগত যোগ্যতা: প্রথম শ্রেণিতে বাণিজ্যে স্নাতকোত্তর/ এমবিএ অথবা পূর্বতন পাবলিক পরীক্ষার যেকোনো দুটি পরীক্ষায় প্রথম বিভাগসহ দ্বিতীয় শ্রেণিতে বাণিজ্যে স্নাতকোত্তর/ এমবিএ অথবা বাণিজ্যে চার বছর মেয়াদি দ্বিতীয় শ্রেণির স্নাতক (সম্মান) ডিগ্রি। পদের নাম: সহকারী প্রোগ্রামার
পদসংখ্যা: ২টি 
বেতন: ২২,০০০-৫৩,০৬০ টাকা (গ্রেড-৯)
শিক্ষাগত যোগ্যতা: বিএসসি ইন কম্পিউটার সায়েন্স অ্যান্ড ইঞ্জিনিয়ারিং ডিগ্রি। পদের নাম: সহকারী ব্যবস্থাপক (বাণিজ্যিক)
পদসংখ্যা: ১৪টি 
বেতন: ২২,০০০-৫৩,০৬০ টাকা (গ্রেড-৯)
শিক্ষাগত যোগ্যতা: নিজ নিজ ক্ষেত্রে প্রথম শ্রেণির স্নাতকোত্তর অথবা পূর্বতন পাবলিক পরীক্ষার যেকোনো দুটি পরীক্ষায় প্রথম বিভাগসহ দ্বিতীয় শ্রেণির স্নাতকোত্তর অথবা এমবিএ ডিগ্রি বা চার বছর মেয়াদি দ্বিতীয় শ্রেণির স্নাতক (সম্মান) ডিগ্রি। পদের নাম: সহকারী রসায়নবিদ
পদসংখ্যা: ২টি 
যোগ্যতা: প্রথম শ্রেণিতে রসায়নে এমএসসি অথবা পূর্বতন পাবলিক পরীক্ষার যেকোনো দুটি পরীক্ষায় প্রথম বিভাগসহ দ্বিতীয় শ্রেণির স্নাতকোত্তর বা রসায়নে চার বছর মেয়াদি দ্বিতীয় শ্রেণির স্নাতক (সম্মান) ডিগ্রি।
বয়স: ৩০ বছর
বেতন স্কেল: ২২,০০০-৫৩,০৬০ টাকা (গ্রেড-৯) পদের নাম: সহকারী প্রকৌশলী (কেমিক্যাল)
পদসংখ্যা: ২টি 
বেতন: ২২,০০০-৫৩,০৬০ টাকা (গ্রেড-৯)
শিক্ষাগত যোগ্যতা: সংশ্লিষ্ট বিষয়ে বিএসসি ইঞ্জিনিয়ারিং অথবা পাঁচ বছরের অভিজ্ঞতাসহ ডিপ্লোমা ইঞ্জিনিয়ারিং ডিগ্রি। পদের নাম: সহকারী প্রকৌশলী (বিদ্যুৎ)
পদসংখ্যা: ১৯ টি 
বেতন: ২২,০০০-৫৩,০৬০ টাকা (গ্রেড-৯)
শিক্ষাগত যোগ্যতা: সংশ্লিষ্ট বিষয়ে বিএসসি ইঞ্জিনিয়ারিং অথবা পাঁচ বছরের অভিজ্ঞতাসহ ডিপ্লোমা ইঞ্জিনিয়ারিং ডিগ্রি। পদের নাম: সহকারী প্রকৌশলী (যান্ত্রিক)
পদসংখ্যা: ১৮ টি 
বেতন: ২২,০০০-৫৩,০৬০ টাকা (গ্রেড-৯)
শিক্ষাগত যোগ্যতা: সংশ্লিষ্ট বিষয়ে বিএসসি ইঞ্জিনিয়ারিং অথবা পাঁচ বছরের অভিজ্ঞতাসহ ডিপ্লোমা ইঞ্জিনিয়ারিং ডিগ্রি। পদের নাম: সহকারী প্রকৌশলী (সিভিল)
পদসংখ্যা: ৪টি 
বেতন: ২২,০০০-৫৩,০৬০ টাকা (গ্রেড-৯)
শিক্ষাগত যোগ্যতা: সংশ্লিষ্ট বিষয়ে বিএসসি ইঞ্জিনিয়ারিং অথবা পাঁচ বছরের অভিজ্ঞতাসহ ডিপ্লোমা ইঞ্জিনিয়ারিং ডিগ্রি। পদের নাম: সহকারী প্রশাসনিক কর্মকর্তা
পদসংখ্যা: ১৩টি 
বেতন: ১৬,০০০-৩৮,৬৪০ টাকা (গ্রেড-১০)
শিক্ষাগত যোগ্যতা: স্নাতকোত্তর অথবা নিজ নিজ ক্ষেত্রে তিন বছরের অভিজ্ঞতাসহ স্নাতক ডিগ্রি অথবা চার বছর মেয়াদি দ্বিতীয় শ্রেণির স্নাতক (সম্মান) ডিগ্রি। পদের নাম: সহকারী নিরাপত্তা কর্মকর্তা
পদসংখ্যা: ৩টি 
বেতন: ১৬,০০০-৩৮,৬৪০ টাকা (গ্রেড-১০)
শিক্ষাগত যোগ্যতা: স্নাতকোত্তর অথবা নিজ নিজ ক্ষেত্রে তিন বছরের অভিজ্ঞতাসহ স্নাতক ডিগ্রি অথবা চার বছর মেয়াদি দ্বিতীয় শ্রেণির স্নাতক (সম্মান) ডিগ্রি। পদের নাম: সহকারী হিসাব/অর্থ/নিরীক্ষা কর্মকর্তা
পদসংখ্যা: ৮টি 
বেতন: ১৬,০০০-৩৮,৬৪০ টাকা (গ্রেড-১০)
শিক্ষাগত যোগ্যতা: এমকম/ এমবিএ অথবা তিন বছরের অভিজ্ঞতাসহ বিকম ডিগ্রি বা বাণিজ্যে চার বছর মেয়াদি দ্বিতীয় শ্রেণির স্নাতক (সম্মান) ডিগ্রি। পদের নাম: সহকারী বাণিজ্যিক কর্মকর্তা
পদসংখ্যা: ১০ টি 
বেতন: ১৬,০০০-৩৮,৬৪০ টাকা (গ্রেড-১০)
শিক্ষাগত যোগ্যতা: স্নাতকোত্তর অথবা নিজ নিজ ক্ষেত্রে তিন বছরের অভিজ্ঞতাসহ স্নাতক ডিগ্রি অথবা চার বছর মেয়াদি দ্বিতীয় শ্রেণির স্নাতক (সম্মান) ডিগ্রি। পদের নাম: উপসহকারী রসায়নবিদ
পদসংখ্যা: ২৯ টি 
বেতন: ১৬,০০০-৩৮,৬৪০ টাকা (গ্রেড-১০)
শিক্ষাগত যোগ্যতা: রসায়নে এমএসসি অথবা তিন বছরের অভিজ্ঞতাসহ বিএসসি অথবা রসায়নে চার বছর মেয়াদি দ্বিতীয় শ্রেণির স্নাতক (সম্মান) ডিগ্রি। পদের নাম: উপসহকারী প্রকৌশলী (কেমিক্যাল)
পদসংখ্যা: ২৯ টি 
বেতন: ১৬,০০০-৩৮,৬৪০ টাকা (গ্রেড-১০)
শিক্ষাগত যোগ্যতা: সংশ্লিষ্ট বিষয়ে তিন বছরের অভিজ্ঞতাসহ ডিপ্লোমা ইঞ্জিনিয়ারিং ডিগ্রি। পদের নাম: উপসহকারী প্রকৌশলী (যান্ত্রিক)
পদসংখ্যা: ১৫ টি 
বেতন: ১৬,০০০-৩৮,৬৪০ টাকা (গ্রেড-১০)
শিক্ষাগত যোগ্যতা: সংশ্লিষ্ট বিষয়ে তিন বছরের অভিজ্ঞতাসহ ডিপ্লোমা ইঞ্জিনিয়ারিং ডিগ্রি। পদের নাম: উপসহকারী প্রকৌশলী (বিদ্যুৎ)
পদসংখ্যা: ১৬ টি 
বেতন: ১৬,০০০-৩৮,৬৪০ টাকা (গ্রেড-১০)
শিক্ষাগত যোগ্যতা: সংশ্লিষ্ট বিষয়ে তিন বছরের অভিজ্ঞতাসহ ডিপ্লোমা ইঞ্জিনিয়ারিং ডিগ্রি। পদের নাম: উপসহকারী প্রকৌশলী (সিভিল)
পদসংখ্যা: ৪ টি 
বেতন: ১৬,০০০-৩৮,৬৪০ টাকা (গ্রেড-১০)
শিক্ষাগত যোগ্যতা: সংশ্লিষ্ট বিষয়ে তিন বছরের অভিজ্ঞতাসহ ডিপ্লোমা ইঞ্জিনিয়ারিং ডিগ্রি। চাকরির ধরন: সরকারি 
প্রাথীর ধরন: নারী-পুরুষ (উভয়) বয়সসীমা: ৬ আগস্ট ২০২৪ তারিখে প্রার্থীর বয়সসীমা ১৮ থেকে ৩০ বছর হতে হবে। বীর মুক্তিযোদ্ধা বা শহীদ বীর মুক্তিযোদ্ধার সন্তান ও শারীরিক প্রতিবন্ধীদের ক্ষেত্রে বয়সসীমা ১৮ থেকে ৩২ বছর। আবেদন ফি: পরীক্ষার ফি বাবদ নবম গ্রেডের পদের জন্য ৬০০ টাকা এবং দশম গ্রেডের পদের জন্য ৫০০ টাকা টেলিটক প্রিপেইড মোবাইল নম্বর থেকে এসএমএসের মাধ্যমে জমা দিতে হবে। আবেদন যেভাবে: আগ্রহী প্রার্থীরা আবেদন করতে ও বিস্তারিত বিজ্ঞপ্তিটি দেখতে এখানে ক্লিক করুন। 
আবেদনের শেষ সময়: ৩১ আগস্ট ২০২৪"
2024/08/12,"ওয়ান ব্যাংকে ক্যারিয়ার গড়ার সুযোগ, ৩৫ বছরেও আবেদন",Unknown,"ওয়ান ব্যাংক পিএলসি নিয়োগ বিজ্ঞপ্তি প্রকাশ করেছে। প্রতিষ্ঠানটির ক্রেডিট বিভাগ সিনিয়র অফিসার/প্রিন্সিপাল অফিসার পদে একাধিক জনবল নিয়োগের জন্য এ বিজ্ঞপ্তি দিয়েছে। গতকাল ১১ আগস্ট থেকেই আবেদন নেওয়া শুরু হয়েছে। আবেদন করা যাবে আগামী ২৫ আগস্ট পর্যন্ত। আগ্রহী প্রার্থীরা অনলাইনে আবেদন করতে পারবেন। নির্বাচিত প্রার্থীরা মাসিক বেতন ছাড়াও প্রতিষ্ঠানের নীতিমালা অনুযায়ী আরো বিভিন্ন সুযোগ-সুবিধা পাবেন। প্রতিষ্ঠানের নাম: ওয়ান ব্যাংক পিএলসি
পদের নাম: সিনিয়র অফিসার/প্রিন্সিপাল অফিসার 
বিভাগ: ক্রেডিট
পদসংখ্যা: ১০টি শিক্ষাগত যোগ্যতা: যেকোনো বিষয়ে স্নাতক/স্নাতকোত্তর ডিগ্রি
অন্যান্য যোগ্যতা: ক্লায়েন্ট পরিচালনায় দক্ষতা
অভিজ্ঞতা: কমপক্ষে ০৩ বছর চাকরির ধরন: ফুলটাইম
কর্মক্ষেত্র: অফিসে 
প্রার্থীর ধরন: নারী-পুরুষ (উভয়)
বয়সসীমা: সর্বোচ্চ ৩৫ বছর কর্মস্থল: চট্টগ্রাম, ঢাকা, নোয়াখালী
বেতন: আলোচনা সাপেক্ষে 
অন্যান্য সুবিধা: প্রতিষ্ঠানের নীতিমালা অনুযায়ী আবেদন যেভাবে: আগ্রহী প্রার্থীরা আবেদন করতে ও বিস্তারিত বিজ্ঞপ্তিটি দেখতে এখানে ক্লিক করুন। 
আবেদনের শেষ সময়: ২৫ আগস্ট ২০২৪"
2024/08/12,ইউজিসি চেয়ারম্যান ও পাঁচ উপাচার্যের পদত্যাগ,Unknown,"দেশের উচ্চশিক্ষা প্রতিষ্ঠানগুলোর তদারক সংস্থা বিশ্ববিদ্যালয় মঞ্জুরি কমিশনের (ইউজিসি) চেয়ারম্যান অধ্যাপক ড. কাজী শহীদুল্লাহ পদত্যাগ করেছেন। রোববার তার পাশাপাশি পদত্যাগ করেছেন জগন্নাথ বিশ্ববিদ্যালয়, জাতীয় বিশ্ববিদ্যালয়, বাংলাদেশ কৃষি বিশ্ববিদ্যালয়, কুমিল্লা বিশ্ববিদ্যালয়, বঙ্গমাতা শেখ ফজিলাতুন নেছা মুজিব বিজ্ঞান ও প্রযুক্তি বিশ্ববিদ্যালয়ের উপাচার্য এবং ভিকারুননিসা নূন স্কুল অ্যান্ড কলেজের অধ্যক্ষসহ দুই শিক্ষক, কবি নজরুল সরকারি কলেজের অধ্যক্ষ, সরকারি শহীদ সোহরাওয়ার্দী কলেজের অধ্যক্ষ, সরকারি তিতুমীর কলেজের অধ্যক্ষ। এদিকে প্রতিষ্ঠান প্রধানের পদত্যাগ দাবি করে তাকে অবাঞ্ছিত ঘোষণা করেছে চট্টগ্রাম বিশ্ববিদ্যালয়, সিলেট কৃষি বিশ্ববিদ্যালয়, কবি নজরুল বিশ্ববিদ্যালয়, নোয়াখালী বিজ্ঞান ও প্রযুক্তি বিশ্ববিদ্যালয়, সরকারি বাঙলা কলেজ, ঢাকা কলেজের অন্দোলনরত শিক্ষক, শিক্ষার্থী, কর্মকর্তা ও কর্মচারীরা। বৈষম্যবিরোধী ছাত্র আন্দোলনে শিক্ষার্থীদের পাশে না থাকা ও ছাত্রলীগের সঙ্গে মিলে শিক্ষার্থীদের হয়রানির অভিযোগে তারা এ দাবি করেন। নিজস্ব প্রতিবেদক, ব্যুরো ও প্রতিনিধিদের প্রতিবেদন- ঢাকা : বিশ্ববিদ্যালয় মঞ্জুরি কমিশনের (ইউজিসি) চেয়ারম্যান অধ্যাপক ড. কাজী শহীদুল্লাহ রোববার সকালে শিক্ষা মন্ত্রণালয়ে পদত্যাগপত্র জমা দেন। পদত্যাগপত্রে তিনি শারীরিক অসুস্থতার কারণ দেখিয়েছেন। একই সঙ্গে ইউজিসির সচিব ফেরদৌস জামানকে বদলি করা হয়েছে। নতুন সচিব হিসাবে নিয়োগ পেয়েছেন প্রতিষ্ঠানের রিসার্চ সাপোর্ট অ্যান্ড পাবলিকেশন বিভাগের পরিচালক ফখরুল ইসলাম। এদিকে শিক্ষার্থীদের আন্দোলনের মুখে ভিকারুননিসা নূন স্কুল অ্যান্ড কলেজের অধ্যক্ষসহ দুই শিক্ষক পদত্যাগ করেছেন। তারা হলেন ভারপ্রাপ্ত অধ্যক্ষ কেকা রায় চৌধুরী এবং কলেজ শাখার অধ্যাপক ও গভর্নিংবডির (কলেজ) সদস্য ফারহানা খানম। দুপুরে শিক্ষক-শিক্ষার্থীদের উপস্থিতিতে তারা পদত্যাগপত্রে সই করেন। কোটা সংস্কার আন্দোলনে অংশ নেওয়ায় শিক্ষার্থীদের টিসি দেওয়া ও হেনস্তা করার অভিযোগে তাদের পদত্যাগ করতে বাধ্য করেছেন ভুক্তভোগী শিক্ষার্থীরা। একই সঙ্গে সৈয়দা তানজিনা ইমাম নামে এক শিক্ষককে প্রকাশ্যে ক্ষমা চাওয়ার আলটিমেটাম দেন তারা। এছাড়া শিক্ষার্থীদের দাবির মুখে রাজধানীর কবি নজরুল সরকারি কলেজের অধ্যক্ষ অধ্যাপক আমেনা বেগম পদত্যাগ করতে বাধ্য হয়েছেন। জানা গেছে, অধ্যক্ষ একটি সাদা কাগজে ‘আমি পদত্যাগ করলাম’ লিখে স্বাক্ষর করেন। একই সঙ্গে কবি নজরুল সরকারি কলেজের শিক্ষক পরিষদও ভেঙে দেওয়া হয়েছে। 
রাজধানীর সরকারি শহীদ সোহরাওয়ার্দী কলেজের অধ্যক্ষ অধ্যাপক ড. মো. মোহসীন কবীর পদত্যাগ করেছেন। রোববার দুপুরে শিক্ষার্থীদের দাবির মুখে একটি সাদা কাগজে পদত্যাগের স্বাক্ষর করে তিনি প্রতিষ্ঠান ত্যাগ করেন। শিক্ষার্থীদের আন্দোলনের মুখে পদত্যাগ করেছেন রাজধানীর সরকারি তিতুমীর কলেজের অধ্যক্ষ প্রফেসর ফেরদৌস আরা বেগম। শিক্ষা মন্ত্রণালয়ের মাধ্যমিক ও উচ্চ শিক্ষা বিভাগের সচিব বরাবর লেখা এক চিঠিতে তিনি লিখেছেন, বর্তমানে উদ্ভূত পরিস্থিতিতে আমার পক্ষে অধ্যক্ষ পদে দায়িত্ব পালন সম্ভব হচ্ছে না। এদিকে সরকারি বাঙলা কলেজের অধ্যক্ষ ও উপাধ্যক্ষকে অবাঞ্ছিত ঘোষণা করেছে প্রতিষ্ঠানে শিক্ষার্থীরা। একই সঙ্গে একাডেমিক ও প্রশাসনিক কার্যক্রম অনির্দিষ্টকালের জন্য বন্ধ ঘোষণা করেছে। ঢাকা কলেজের অধ্যক্ষ মোহাম্মদ ইউসুফ এবং উপাধ্যক্ষ এটিএম মইনুল ইসলামের পদত্যাগের দাবিতেও বিক্ষোভ মিছিল করেছেন সাধারণ শিক্ষার্থীরা। মতিঝিল আইডিয়াল স্কুলে শিক্ষার্থীরা আন্দোলনের সময় নির্যাতনকারী শিক্ষকদের অপসারণের দাবি জানিয়েছেন। অভিযুক্ত শিক্ষকদের স্থায়ী বহিষ্কারের দাবিতে তারা অধ্যক্ষের কাছে রোববার স্মারকলিপিও দিয়েছেন। এতে সহকারী প্রধান শিক্ষক (বনশ্রী) কলিম মোরশেদ, সহকারী প্রধান শিক্ষক (মতিঝিল), মোকছেদুল ইসলাম, শিক্ষক প্রতিনিধি মহিউদ্দিন মাহিসহ আর বেশ কয়েকজন শিক্ষককে তারা দায়ী করেন। এদিকে রোববার মতিঝিল আইডিয়াল স্কুল, ভিকারুননিসা নূন স্কুল, মনিপুর স্কুলে অধ্যক্ষ পরিবর্তন করে আর্মির ব্রিগেডিয়ার জেনারেল পদবির প্রশাসক বসানোর দাবি তুলেছে সংশ্লিষ্ট শিক্ষা প্রতিষ্ঠানগুলোর অভিভাবকরা। এই দাবির সঙ্গে সহমত পোষণ করে একটি বিবৃতি দিয়েছেন অভিভাবক ঐক্য ফোরামের সভাপতি মো. জিয়াউল কবির দুলু ও সাধারণ সম্পাদক (ভারপ্রাপ্ত) মো. সেলিম মিয়া। জগন্নাথ বিশ্ববিদ্যালয় : উপাচার্য অধ্যাপক ড. সাদেকা হালিম, রেজিস্ট্রারসহ পুরো প্রক্টরিয়াল বডি পদত্যাগ করেছেন। বিশ্ববিদ্যালয়ের ভারপ্রাপ্ত রেজিস্ট্রার অধ্যাপক ড. আইনুল ইসলাম বিষয়টি নিশ্চিত করেন। তিনি বলেন, উপাচার্য অধ্যাপক ড. সাদেকা হালিম, প্রক্টর অধ্যাপক ড. জাহাঙ্গীর হোসেনসহ পুরো প্রক্টরিয়াল বডি আমার কাছে পদত্যাগপত্র জমা দিয়েছেন। রেজিস্ট্রার হিসাবে আমি নিজেও পদত্যাগ করেছি। এদিকে বিশ্ববিদ্যালয়ের বেগম ফজিলাতুন নেছা মুজিব ছাত্রী হলের প্রভোস্ট অধ্যাপক ড. দীপিকা রানী সরকার নিজেই তার পদত্যাগের বিষয়টি নিশ্চিত করেছেন। সিলেট : সিলেট কৃষি বিশ্ববিদ্যালয়ের (সিকৃবি) উপাচার্য প্রফেসর ডা. জামাল উদ্দিন ভূঁইয়ার পদত্যাগের দাবি করে অবাঞ্ছিত ঘোষণা করেছে আন্দোলনরত শিক্ষক-শিক্ষার্থী, কর্মকর্তা-কর্মচারীরা। রোববার সকালে কৃষি অর্থনীতি ও ব্যবসায় শিক্ষা অনুষদের সামনে আয়োজিত মানববন্ধনে বৈষম্যবিরোধী ছাত্র আন্দোলনের সংগঠক ছাত্র, শিক্ষক, কর্মকর্তা, কর্মচারীরা অংশ নিয়ে এ দাবি জানান। বাংলাদেশ কৃষি বিশ্ববিদ্যালয় : বাকৃবি উপাচার্য অধ্যাপক ড. এমদাদুল হক চৌধুরী ছাড়াও বিশ্ববিদ্যালয়ের ছাত্রবিষয়ক উপদেষ্টা ও সহযোগী ছাত্রবিষয়ক উপদেষ্টা, প্রক্টর, প্রক্টরিয়াল বডির সদস্য, কোষাধ্যক্ষ (ভারপ্রাপ্ত), উচ্চ-শিক্ষা কো-অর্ডিনেটর, পরিবহণ শাখার পরিচালক পদত্যাগ করেছেন। তাদের পদত্যাগের বিষয়টি নিশ্চিত করেছেন বাকৃবি শিক্ষক সমিতির সাধারণ সম্পাদক অধ্যাপক ড. মো. আসাদুজ্জামান সরকার। কুমিল্লা বিশ্ববিদ্যালয় : বিশ্ববিদ্যালয়ের উপাচার্য, প্রক্টরিয়াল বডি, আবাসিক হলের প্রাধ্যক্ষসহ মোট নয়জন পদত্যাগ করেছেন। উপাচার্য অধ্যাপক ড. এএফএম আবদুল মঈন ব্যক্তিগত কারণ দেখিয়ে পদত্যাগ করেন। শিক্ষার্থীদের আন্দোলনের মুখে প্রক্টর কাজী ওমর সিদ্দিকী, সহকারী প্রক্টর জাহিদ হাসান, অমিত পলাশ, আবু ওবায়দা রাহিদ, শারমিন সুলতানা, শেখ হাসিনা হলের প্রাধক্ষ্য অধ্যাপক ড. মেহের নিগার, বঙ্গবন্ধু শেখ মুজিবুর রহমান হলের প্রাধ্যক্ষ অধ্যাপক ড. মুহাম্মদ শামসুজ্জামান মিলকী, নওয়াব ফয়জুননেসা আবাসিক হলের শিক্ষক কাশমী সুলতানাও পদত্যাগ করেন। জাহাঙ্গীরনগর বিশ্ববিদ্যালয় : বৈষম্যবিরোধী ছাত্র আন্দোলনে জড়িত শিক্ষার্থীদের হেনস্তা, শিক্ষার্থীর গায়ে হাত তোলা, ছাত্রীকে যৌন নিপীড়ন, পরিকল্পিতভাবে রেজাল্টে নম্বর কমিয়ে দেওয়ার অভিযোগে দুই শিক্ষকের পদত্যাগসহ ৯ দফা দাবিতে মানববন্ধন করেছেন জাহাঙ্গীরনগর বিশ্ববিদ্যালয়ের (জাবি) আইন অনুষদের শিক্ষার্থীরা। রোববার বিশ্ববিদ্যালয়ের শহিদ মিনারের পাদদেশে এ মানববন্ধন কর্মসূচির আগে শিক্ষার্থীরা সামাজিক বিজ্ঞান অনুষদের সামনে থেকে একটি মিছিল নিয়ে শহিদ মিনার চত্বরে অবস্থান নেন। এ সময় শিক্ষার্থীরা আইন অনুষদের ডিন ও বিভাগের সভাপতি তাপস কুমার দাস ও সহযোগী অধ্যাপক সুপ্রভাত পালের পদত্যাগের দাবি জানান। চট্টগ্রাম বিশ্ববিদ্যালয় : চবি উপাচার্য অধ্যাপক ড. আবু তাহেরকে ক্যাম্পাসে অবাঞ্ছিত ঘোষণা করেছেন শিক্ষার্থীরা। রোববার তৃতীয় দিনের বিক্ষোভের পরও উপাচার্য পদত্যাগ না করায় তারা এ ঘোষণা দেন। এর আগে শুক্র ও শনিবার উপাচার্য, উপ-উপাচার্য, প্রক্টরিয়াল বডি ও হলের প্রভোস্টদের পদত্যাগের দাবি জানিয়ে বিক্ষোভ করেন শিক্ষার্থীরা। উপাচার্য পদত্যাগ না করা পর্যন্ত বিশ্ববিদ্যালয়ে সব কার্যক্রম বন্ধের ঘোষণা দিয়েছেন শিক্ষার্থীরা। তবে উপাচার্য ও দুই উপ-উপাচার্য ছাড়া প্রক্টরিয়াল বডি ও ১৪ হলের প্রভোস্ট পদত্যাগপত্র জমা দিয়েছেন বলে জানা গেছে। ত্রিশাল (ময়মনসিংহ) : অনিয়ম, দুর্নীতি, নিয়োগ বাণিজ্য ও স্বেচ্ছাচারিতার অভিযোগে জাতীয় কবি কাজী নজরুল ইসলাম বিশ্ববিদ্যালয়ের উপাচার্য প্রফেসর ড. সৌমিত শেখরের পদত্যাগের দাবিতে বিক্ষোভ মিছিল ও প্রশাসনিক ভবনের সামনে অবস্থান কর্মসূচি পালন করেছেন সাধারণ শিক্ষার্থীরা। বিশ্ববিদ্যালয়ের প্রশাসনিক ভবনের মূল ফটকে তালা দিয়ে বেলা সাড়ে ১১টা থেকে দুপুর ১টা পর্যন্ত বিক্ষোভ মিছিল ও অবস্থান কর্মসূচিতে অংশ নেন বিক্ষুব্ধ শিক্ষার্থীরা। শিক্ষার্থীরা জানান, শুধু দুর্নীতিবাজ ভিসির পদত্যাগ করলেই চলবে না, সঙ্গে তার সহচর ট্রেজারার, রেজিস্ট্রারকেও পদত্যাগ করতে হবে। বেগমগঞ্জ (নোয়াখালী) : নোয়াখালী বিজ্ঞান ও প্রযুক্তি বিশ্ববিদ্যালয়ের (নোবিপ্রবি) কোষাধ্যক্ষ অধ্যাপক ড. নেওয়াজ মোহাম্মদ বাহাদুর পদত্যাগ করেছেন। শনিবার রাতে তিনি নিজেই গণমাধ্যমকে বিষয়টি নিশ্চিত করেছেন। এদিকে শনিবার রাতে শিক্ষার্থীদের দেওয়া নির্ধারিত সময়ের মধ্যে পদত্যাগ না করায় উপাচার্য, প্রফেসর ড. দিদারুল আলম, উপ-উপাচার্য প্রফেসর ড. আবদুল বাকী এবং রেজিস্ট্রার মো. জসীম উদ্দিনকে বিশ্ববিদ্যালয় ক্যাম্পাসে অবাঞ্ছিত ঘোষণা করেছেন সমন্বয়করা ও শিক্ষার্থীরা। "
2024/08/12,সিন্ডিকেট-চাঁদাবাজির কারণে পণ্যের দাম বেড়ে যায়: ফরিদা আখতার,Unknown,"এক সপ্তাহের মধ্যে দ্রব্যমূল্য ক্রেতার ক্রয়সীমায় আনতে হবে। এই সময়ের মধ্যে দ্রব্যমূল্য পরিস্থিতি নিয়ন্ত্রণ ও প্রয়োজনীয় ব্যবস্থা না নিতে পারলে বাণিজ্য মন্ত্রণালয়ের অধীন সবকটি প্রতিষ্ঠান প্রধানকে পদত্যাগের আলটিমেটাম দিয়েছে বৈষম্যবিরোধী ছাত্র আন্দোলনের সমন্বয়ক ও শিক্ষার্থীরা। রোববার কাওরান বাজারে জাতীয় ভোক্তা অধিদপ্তর কার্যালয়ে মহাপরিচালকের সঙ্গে মতবিনিময় সভায় এই আলটিমেটাম দেওয়া হয়। এদিকে মৎস্য ও প্রাণিসম্পদ উপদেষ্টা ফরিদা আখতার বলেছেন, ‘শুনেছি অনেক লেভেলে সিন্ডিকেট ও চাঁদাবাজির কারণে পণ্যের দাম বেড়ে যায়। আমার দায়িত্ব দাম কমানো। আগে দেশের মানুষ ইলিশ পাবে। এরপর রপ্তানি। রোববার সচিবালয়ে নিজ দপ্তরে প্রথম কাজে যোগ দিয়ে সাংবাদিকদের সঙ্গে আলাপকালে তিনি এসব কথা বলেন। ভোক্তা অধিদপ্তর সভায় বৈষম্যবিরোধী ছাত্র আন্দোলনের অন্যতম সমন্বয়ক বিন ইয়ামিন মোল্লা জানান, বাজার নিয়ন্ত্রণে বাণিজ্যমন্ত্রণালয়ের বিভিন্ন সংস্থা ব্যর্থ হয়েছে। এতে সাধারণ মানুষের কষ্ট ও ক্ষোভ বেড়েছে। যা সবাইকে আন্দোলনে নামতে বাধ্য করেছে। এমন পরিস্থিতিতে সাত দিনের মধ্যে পণ্যের দাম সহনীয় পর্যায়ে আনতে হবে। তিনি জানান, বাজারে আর কোনো চাঁদাবাজি করতে দেওয়া হবে না। এছাড়া যারা চাটুকার, দালালি ও ভিনদেশি এজেন্ডা বাস্তবায়নের অবস্থানে ছিল, আমরা মনেকরি সেখানে তাদের থাকার কোনো জায়গা নেই। আমরা বলব আপনারা চলে যান। সমন্বয়ক ইয়াসিন মোল্লা বাজার পরিস্থিতি নিয়ন্ত্রণে ৯টি সুপারিশ করেন। সেগুলো হলো- বিপ্লবী ছাত্র জনতা টিম করে প্রতিটি শহর, জেলা, উপজেলা, পাড়া, মহল্লায় বাজার মনিটরিং করবে। তবে তারা কাউকে জরিমানা করতে পারবে না ও আইন নিজের হাতে তোলা যাবে না; প্রতিটি জেলা-উপজেলায় শিক্ষার্থীদের সঙ্গে ভোক্তা অধিকার সংরক্ষণ অধিদফতরের মতবিনিময় সভার আয়োজন করা; প্রতিটি বিক্রেতার নিত্যপণ্য ক্রয়ের রশিদ রাখা; প্রতিটি দোকানে মূল্য তালিকা টাঙানো; কেউ বাজার, রাস্তা, দোকান দখল করে ব্যবসা করলে তাকে উৎখাত করা; রাস্তায় চাঁদাবাজি প্রতিরোধ করা; ভোক্তা অধিকার সংরক্ষণ অধিদফতরের জনবল বৃদ্ধি ও দুর্নীতি-স্বজনপ্রীতি বন্ধ করা। এদিকে সভায় জাতীয় ভোক্তা অধিকার সংরক্ষণ অধিদফতরের সঙ্গে ছাত্রদের সভায় সভাপতিত্ব করেন প্রতিষ্ঠানটির মহাপরিচালক এএইচএম সফিকুজ্জামান। তিনি বলেন, আমরা চাপমুক্ত হতে চাই তোমাদের (শিক্ষার্থী) মাধ্যমে। তোমাদের হাতটা এত শক্তিশালী হয়েছে, আমার মনে হয়, তোমরা যেখানে হাত দেবে সেখানেই সোনা ফলবে। আমরা আসলেই ব্যর্থ হয়েছি। আমরা এখন তোমাদের নিয়ে স্বপ্ন দেখি। এএইচএম সফিকুজ্জামান আরও বলেন, আমাদের পেছন দিকে তাকালে হবে না, আমাদের সামনের দিকে এগিয়ে যেতে হবে। সামনের দিকে এগিয়ে যাওয়ার ক্ষেত্রে সরকারি দপ্তরগুলোকে অনেক সমালোচনার মুখে পড়তে হবে এবং সেটি স্বীকার করার সৎ সাহস রাখতে হবে। তিনি বলেন, সরকারি প্রতিষ্ঠান হিসাবে আমাদের অনেক সীমাবদ্ধতা থাকে। অনেক কিছু চাইলেই বলা যায় না। এরপরও আমি অনেক জায়গায় জনসমক্ষে বলেছি, যেখানেই হাত দিচ্ছি সেখানেই অনিয়ম পাচ্ছি। একটি সরকারি দপ্তরে থেকে এমন কথা বলা, তা এখন হয়তো তোমাদের (শিক্ষার্থী) কাছে স্বাভাবিক। কিন্তু ওই সময় (বিগত সরকারের আমল) স্বাভাবিক কোনো বিষয় ছিল না। এদিকে দুধ, ডিমের মতো পণ্যের দাম নিয়ন্ত্রণ করতে পারবেন কিনা- জানতে চাইলে উপদেষ্টা ফরিদা আখতার বলেন, পারব কিনা সেটা পরের কথা। কিন্তু আমার দায়িত্ব হলো দাম কমানো। এখানে অনেক সিন্ডিকেট আছে অনেক লেভেলে। যেমন : আমি একটি জায়গায় শুনেছি যে চাঁদাবাজির কারণে দাম বেড়ে যায়। দেশবাসী ইলিশ পাবে না আর বিদেশে রপ্তানি হবে জানিয়ে তিনি আরও বলেন, আগে দেশকে গুরুত্ব দিতে হবে, এরপর রপ্তানি হবে। দেশের মানুষ যাতে ইলিশ মাছ পায় এবং দাম কমে, সেই উদ্যোগ নেওয়া হবে। বাজার সিন্ডিকেট ও চাঁদাবাজির কারণে নিত্যপণ্যের দাম বেড়ে যায়, এ সিন্ডিকেট ভাঙতে হবে। ভবিষ্যৎ প্রজন্মকে রক্ষা করতে হলে সকল খাদ্যপণ্য ভেজালমুক্ত করতে হবে। সে সঙ্গে বাজারে পণ্যের সরবরাহ বাড়ালে দাম কমে আসবে। এজন্য সরবরাহ বাড়াতে হবে। ডিম, দুধ, মাছ ইত্যাদি জিনিসপত্রের দাম কমাতে হবে। পারবেন কিনা, পরের কথা; দায়িত্ব হলো দাম কমানোর। ফরিদা আখতার বলেন, ‘মন্ত্রণালয়ের নাম যদি ইলিশ মন্ত্রণালয় হতো আমি আপত্তি করতাম না। কারণ ইলিশ একটা বিশেষ মাছ যেটা একমাত্র বাংলাদেশেই হয়। এটা রপ্তানির চেয়েও বেশি আমাদের চেষ্টা করতে হবে দেশের মানুষ যেন ইলিশ মাছটা পায়। সেটার দামটা অহেতুকভাবে বাড়ানো কোনোমতেই যুক্তিসঙ্গত নয়। দেশের মানুষকে না খাইয়ে বাইরে পাঠানো আমি কোনোমতেই অ্যাপ্রুভ করি না। ফলে যদি সেটা রক্ষা করতে পারি আমরা সবাই মিলে ইলিশ খেতে পারি সেটা আমরা চেষ্টা করব।’ ফরিদা আখতার বলেন, আমাদের দেশের মাছ, গরু-ছাগলের যে প্রজাতি আছে তা বিশ্বে উল্লেখযোগ্য। এই মন্ত্রণালয়ে কাজের যে সুযোগ রয়েছে সেদিকে মনোযোগ দেব। এখানে অনেক গবেষণা হচ্ছে। এখান থেকে মানুষের জীবন-জীবিকা, পুষ্টির জোগান, আমিষের ঘাটতি পূরণের অনেক সুযোগ হবে। অনিয়মের কোনো সুযোগ রাখা উচিত হবে না। আমরা সেটা অবশ্যই দেখব। কিন্তু প্রথম কাজ হলো একদম গ্রাম পর্যায়ে বা মাঠ পর্যায়ে যে অফিসগুলো আছে সেখানে যাব। সেখানে যে সমস্যাগুলো আছে সেগুলো চিহ্নিত করব। ফরিদা আখতার আরও বলেন, প্রথম কাজ হচ্ছে মানসম্মত খাদ্য সরবরাহ নিশ্চিত করা। আমিষ নিশ্চিত করা। খাদ্য ও সরবরারের জোগান এমনভাবে নিশ্চিত করতে হবে যাতে কখনো সংকট তৈরি না হয়। মাত্র কাজে যোগ দিয়েছি। আমি খোঁজ-খবর নেব তারপর কোনো বিষয়গুলো অগ্রাধিকার দিতে হবে সেগুলো ঠিক করে কাজ এগিয়ে নেব। সহিংসতায় যেসব মৎস্য ও প্রাণিসম্পদ অধিদপ্তর ভাঙচুর করা হয়েছে, সেগুলোর সংস্কার কাজও শুরু করা হবে।"
2024/08/12,"ভারত, যুক্তরাষ্ট্র চীনসহ সবার সঙ্গে সুসম্পর্ক রাখব: পররাষ্ট্র উপদেষ্টা",Unknown,"পররাষ্ট্র উপদেষ্টা মো. তৌহিদ হোসেন বলেছেন, বর্তমান সরকার সবার সঙ্গে ভালো সম্পর্ক রাখতে বদ্ধপরিকর। কারও সঙ্গেই আমরা খারাপ সম্পর্ক রাখতে চাই না। আমরা ভারতের সঙ্গে যেমন সম্পর্ক ভালো রাখব, তেমনি চীনের সঙ্গেও রাখব। সেটি আমরা মেনটেইন করে এসেছি। আমরা মার্কিন যুক্তরাষ্ট্রের সঙ্গেও ভালো সম্পর্ক রাখতে চাই। আমাদের অন্যান্য পার্টনার যারা আছে পশ্চিম ইউরোপ, দক্ষিণ-পূর্ব এশিয়ার সবার সঙ্গে ভালো সম্পর্ক রাখতে চাই। এটি আমরা প্রতিষ্ঠা করতে সক্ষম হব। রোববার পররাষ্ট্র মন্ত্রণালয়ে সাংবাদিকদের ব্রিফিংয়ে তিনি এসব কথা বলেন। মো. তৌহিদ হোসেন বলেন, সরকারের লক্ষ্য হচ্ছে চূড়ান্তভাবে একটি নিরপেক্ষ এবং সঠিক নির্বাচনের মাধ্যমে ক্ষমতা হস্তান্তর। এটা নিয়ে সন্দেহের কোনো সুযোগ নেই। আমাদের প্রথম কাজ হচ্ছে, স্থিতিশীলতা ফিরিয়ে আনা। সেটি ৭ দিন লাগতে পারে, ১৫ দিন লাগতে পারে, আবার ২ মাসও লাগতে পারে। তিনি বলেন, নির্বাচন অবশ্যই করতে হবে। নির্বাচনের মাধ্যমে এ সরকার সরে যাবে। কিন্তু আমরা এখনই বলতে পারছি না যে, ঠিক কতদিন লাগবে। এটা নিয়ে আপাতত কোনো স্পেকুলেট না করি। জাতিসংঘের প্রসঙ্গ টেনে তিনি বলেন, জাতিসংঘ ইতোমধ্যেই আমাদের জানিয়েছে তারা যে কোনো বিষয়ে সহায়তা করতে চায়। এটি আমাদের জন্য একটি ভালো বিষয়। তিনি বলেন, অন্তর্বর্তীকালীন সরকার শুধু একটি প্যারামিটার ঠিক করে দিয়ে যেতে পারে। পরে যে সরকার আসবে তারা সেটা অনুসরণ করবে, পরিবর্তন, পরিবর্ধন করবে তাতে কোনো সমস্যা নেই। পররাষ্ট্র উপদেষ্টা এক প্রশ্নের জবাবে বলেন, শেখ হাসিনাকে ফিরিয়ে আনার বিষয়ে আইন মন্ত্রণালয় কিছু বললে পদক্ষেপে নেবে পররাষ্ট্র মন্ত্রণালয়। বাংলাদেশের মানুষ যেন ভাবে ভারত আমাদের বন্ধু। এই কাজে দিল্লিও সহযোগিতা করবে ঢাকাকে। ভারতের সঙ্গে সম্পর্কের বিষয়ে তিনি বলেন, দুই সরকারের মধ্যে অবশ্যই ঘনিষ্ট সম্পর্ক ছিল। তবে ব্যত্যয় যেটা ছিল, সেটা হলো মানুষের মাঝে কতটা সোনালি সম্পর্ক ছিল। আমাদের মানুষ যেন ভাবে ভারত আমাদের ঘনিষ্ট বন্ধু। আমরা চাইব, ভারত আমাদের সহযোগিতা করবে। সাম্প্রতিক আন্দোলন ও সহিংসতায় নিহতদের তালিকার ব্যাপারে পররাষ্ট্র উপদেষ্টা বলেন, নিহতের প্রকৃত সংখ্যা এখনও চূড়ান্ত হয়নি। প্রাথমিকভাবে ৪৫০ জনের তালিকা হয়েছে, তবে সরকারে থাকা দুই সমন্বয়কের অধীনে নির্ভুলভাবে এটা করা হবে। এই সময় তিনি বলেন, এত মৃত্যু যাদের কারণে ঘটেছে, অবশ্যই তাদের বিচারের আওতায় আনা হবে। তিনি বলেন, একটি বিষয় নিয়ে আন্তর্জাতিক গণমাধ্যমগুলোতে অনেক কথা এসেছে। সেটি হলো সংখ্যালঘুদের ওপর হামলার প্রসঙ্গে। আমি যদি বলি এমন কিছু হয়নি সেটি ক্রেডিবিলিটি পাবে না। বিষয় হলো ঘটনা ঘটেছে। আমরা জানি কিছু ভায়োলেন্স ঘটেছে। এর দুটো কারণ থাকতে পারে। যেমন একজন বলেছেন, এই জায়গায় হিন্দুদের ঘরে আক্রমণ হয়েছে। আক্রমণ মুসলমানদের ঘরেও হয়েছে। সংযুক্ত আরব আমিরাতে বিক্ষোভের দায়ে আটক বাংলাদেশিদের মুক্তির জন্য প্রধান উপদেষ্টা দেশটির সরকার প্রধানের সঙ্গে দু-এক দিনের মধ্যে কথা বলবেন বলেও জানান তিনি। তিনি বলেন, কতগুলো বিষয় খুব গুরুত্বপূর্ণ। আমাদের বিপুলসংখ্যক মানুষ বিশ্বের নানা দেশে কাজ করছেন, আমরা অঙ্গীকারবদ্ধ যে তারা যেন আমাদের মিশনগুলো থেকে আরও উন্নততর সেবা পান। এবং মিশনগুলো যেন আরও উন্নততর সেবা দেয় সে বিষয়ে আমরা জোর দেব। আমি চেষ্টা করব সবাইকে উদ্বুদ্ধ করতে। তিনি বলেন, একটি বিষয় বলে রাখতে চাই, আমাদের অনেক সীমাবদ্ধতা আছে। আমরা চাইলেই যেরকম সেবা দিতে চাই সেটা পারি না। মিশনগুলোতে কাঙ্ক্ষিত পর্যায়ের সেবা অনেক সময় দেওয়া সম্ভব হয় না। অনেক সময় কর্মকর্তাদের পুরো সময় ব্যয় করতে হয় রুটিন সেবাগুলো দিতে। যেমন পাসপোর্ট, ভিসা, ওয়ার্ক পারমিট এগুলো করতে করতেই তাদের অনেক সময় চলে যায়। ব্যক্তিগতভাবে একজনকে যে বিশেষভাবে সেবা দেবে সেটা অনেক সময় কঠিন হয়ে যায়। তারপরও আমরা চেষ্টা করব, হাসিমুখে সেবা দিতে।"
2024/08/12,অর্থনীতি সচল করতে দ্রুত পদক্ষেপ নিতে হবে,Unknown,"দেশের চলমান অর্থনীতি সচল করতে দ্রুত প্রয়োজনীয় কার্যক্রম শুরু করতে বলেছেন অর্থ ও পরিকল্পনা উপদেষ্টা ড. সালেহউদ্দিন আহমেদ। তিনি বলেন, এখন সবচেয়ে বেশি চ্যালেঞ্জ হচ্ছে মূল্যস্ফীতি নিয়ন্ত্রণ, জীবন-জীবিকা সচল এবং কর্মসংস্থান সৃষ্টি। এসব চ্যালেঞ্জ মোকাবিলা করতে হবে। কারণ মূল্যস্ফীতি দিন দিন বেড়ে যাচ্ছে। সাধারণ মানুষের প্রত্যাশা মূল্যস্ফীতি কমিয়ে আনা। সাধারণ মানুষ এক মাসে একবার মাংস খেতে পায় কিনা জানি না। বাংলাদেশ ব্যাংক, বন্দর ও কাস্টম হাউজ দ্রুত পুরোপুরি চালু করতে হবে। রোববার অর্থ মন্ত্রণালয়ের কর্মকর্তা-কর্মচারীদের সঙ্গে প্রথম বৈঠকে এসব নির্দেশনা দেন তিনি। পাশাপাশি উপদেষ্টার কার্যক্রম পরিচালনার ক্ষেত্রে সবার সহায়তা চান। বৈঠক সূত্রে পাওয়া গেছে এসব তথ্য। ‘অর্থের অপচয় না হয়, অর্থের সৎ ব্যবহার যেন হয়’ অর্থ মন্ত্রণালয়ের কর্মকর্তা-কর্মচারীদের এমন নির্দেশ দিয়ে বিশেষ কোনো উদ্দেশ্যে প্রকল্প নেওয়া হয়েছে কিনা সেটিও খতিয়ে দেখা হবে বলে জানান এ উপদেষ্টা। অর্থ মন্ত্রণালয়ের সম্মেলন কক্ষে কর্মকর্তা ও কর্মচারীদের নিয়ে ড. সালেহউদ্দিন আহমেদের প্রথম বৈঠক এটি। বৈঠক শেষে বের হওয়ার পথে সাংবাদিকরা অবহিত করেন, কিছুক্ষণ আগে ইসলামী ব্যাংকে গোলাগুলি হয়েছে। অন্য একটি ব্যাংক দখলের চেষ্টা হচ্ছে-জবাবে অর্থ ও পরিকল্পনা উপদেষ্টা বলেন, আইনের বাইরে কেউ থাকবে না। এই ঘটনায় যেই জড়িত থাকুক না কেন, দ্রুত তার বিরুদ্ধে আইনগত ব্যবস্থা নিতে হবে। এ সময় তিনি বলেন, নিশ্চয়ই জানেন এ ঘটনা কারা ঘটিয়েছে। এ বিষয়ে পুলিশের সঙ্গে আলোচনা করব। ব্যাংক থেকে বেশি টাকা তুলতে পারছে না গ্রাহকরা, বুথে টাকা মিলছে না-এ বিষয়ে তিনি বলেন, বেশি টাকা নিয়ে চলে যাবে এ শঙ্কা থেকে এটি করা হয়েছে। এ ছাড়া বুথের নগদ টাকা বহন করে বুথগুলোতে নেওয়া যাচ্ছে না। এজন্য সংকট সৃষ্টি হয়েছে। আজকের বৈঠকের বার্তা কী দেওয়া হয়েছে-এমন প্রশ্নে উপদেষ্টা বলেন, নিষ্ঠা, সততা ও মানুষের কল্যাণের জন্য ইতিবাচক কাজ করতে হবে। কোনো কাজ না ফেলে রেখে সংশ্লিষ্টদের বাস্তবায়ন করতে বলেছি। পাশাপাশি তাদের স্বচ্ছতা ও জবাবদিহিতা নিশ্চিত করতে হবে। বেলা সাড়ে ১১টা থেকে দুপুর দেড়টা পর্যন্ত চলে ওই বৈঠক। এ সময় উপদেষ্টা আরও বলেন, অন্তর্বর্তীকালীন সরকারের প্রথম চ্যালেঞ্জ আইনশৃঙ্খলা ঠিক করা। এখানে কিছু দ্বিধা ও ভয় আছে। সেগুলো কাটিয়ে ঠিক করা হচ্ছে। দ্বিতীয় হচ্ছে অর্থনীতির চ্যালেঞ্জ। অর্থনীতিকে সচল করতেই আমাকে এ দায়িত্ব দেওয়া হয়। প্রধান উপদেষ্টার কাছে আমি চেয়েছিলাম বন মন্ত্রণালয়। অর্থ ব্যয়ের ক্ষেত্র উল্লেখ করে তিনি বলেন, দেখা গেছে ভবন নির্মাণের নামে অনেক ব্যয় হচ্ছে। সেখানে কোনো উপকরণ থাকে না। কর্মকর্তা-কর্মচারীদের পরামর্শ দিয়ে তিনি বলেন, এখন থেকে কাজ বেশি করতে হবে। কথা কম বলতে হবে। আইনবিধি ও নিয়ম অনুসরণ করতে হবে। আমরা যেন পিছিয়ে না পড়ি। আমাদের সক্ষমতা আছে। সম্ভাবনা আছে। এখন চেষ্টা করতে হবে। তিনি বলেন, দেশে স্বচ্ছতা, জবাবদিহিতা এবং সুশাসনের অভাব আছে। এখন থেকে স্বচ্ছতা, জবাবদিহিতা ও সুশাসন নিশ্চিত করা হবে। আমি ছিলাম না, আমি এ কাজ করব না-এ ধরনের কথা বলা যাবে না। কর্মকর্তা-কর্মচারীদের মনে করিয়ে দিয়ে তিনি বলেন, অত্যন্ত ক্রান্তিলগ্নে আমরা এসেছি। আপনাদের সহযোগিতা দরকার। আপনাদের টিমওয়ার্ক কাজ করতে হবে। আমি আপনাদের একজন সদস্য। আমরা উন্নয়নশীল দেশের দিকে যাচ্ছি। স্বাভাবিকভাবে উন্নয়ন হয়েছে। এর ধারাবাহিকতা আছে। এই ধারাবাহিকতা দ্রুত এগিয়ে নিয়ে যেতে হবে। কেন্দ্রীয় ব্যাংকের প্রসঙ্গ তুলে ধরে উপদেষ্টা বলেন, বাংলাদেশ ব্যাংকের গভর্নর ও ডেপুটি গভর্নর নেই। কিন্তু বাংলাদেশ ব্যাংক পরিচালনা হবে সিস্টেম অনুযায়ী। এখানে রুলস-বিধি ও আইন অনুযায়ী কাজ করতে হবে। কিন্তু এর বাইরে গিয়ে কেউ বিশেষ ক্ষমতায় কাজ করে দেয়, সেটি ঠিক নয়।"
2024/08/12,বিতর্কিত সচিবদের বরখাস্তে ২ দিনের আলটিমেটাম,Unknown,"আওয়ামী লীগের শাসনামলে বঞ্চিত ক্যাডার ও নন-ক্যাডার কর্মকর্তা-কর্মচারীদের ক্ষতি দুইদিনের মধ্যে পুষিয়ে দেওয়ার আলটিমেটাম দিয়েছে বৈষম্যের শিকার কর্মচারী ফোরাম। ফোরামের নেতারা বলেছেন, বিতর্কিত সচিব, বিভিন্ন অধিদপ্তরের ডিজি, করপোরেশনের চেয়ারম্যান এবং পরিচালকদের ৪৮ ঘণ্টার মধ্যে অপসারণ করতে হবে। যেখানে যে পদেই হোক, চুক্তিভিত্তিক সব নিয়োগ ৪৮ ঘণ্টার মধ্যে বাতিল করতে হবে। উল্লিখিত পদে বিতর্কিত সব কর্মকর্তাকে বরখাস্ত করে বিগত সময়ে পদোন্নতিবঞ্চিত যোগ্য কর্মকর্তাদের পদায়ন করতে হবে। তারা বলেছেন, শেখ হাসিনা সরকারকে বারবার ক্ষমতায় বসানোর পেছনে যারা অসাংবিধানিকভাবে বিতর্কিত ভূমিকা রেখেছেন, তদন্ত করে তাদের বিচারের আওতায় আনতে হবে। বিশেষ করে পুলিশ ও প্রশাসন ক্যাডারের বিতর্কিত কর্মকর্তাদের বিচারের মুখোমুখি করতে হবে। সরকারি, আধা-সরকারি, স্বায়ত্তশাসিত, আধা-স্বায়ত্তশাসিত প্রতিষ্ঠান এবং করপোরেশনগুলোয় কর্মরত সরকারের পদলেহীদের বরখাস্ত করতে হবে। রোববার বেলা ১১টায় সচিবালয়ে জনপ্রশাসন মন্ত্রণালয়ের সম্মেলন কক্ষে সাবেক প্রধানমন্ত্রী খালেদা জিয়ার একান্ত সচিব আব্দুস সাত্তারের সভাপতিত্বে অনুষ্ঠিত সভায় কর্মকর্তা-কর্মচারীদের পক্ষ থেকে এসব আলটিমেটাম দেওয়া হয়। সভায় তিন শতাধিক কর্মকর্তা-কর্মচারী উপস্থিত ছিলেন। সভার সমাপনী বক্তব্যে আব্দুস সাত্তার বলেন, আমরা বুধবার আবার এখানে একটি সভা করে দাবি বাস্তবায়নের অগ্রগতি পর্যালোচনা করব। আজকের সভায় ফোরাম গঠন হলো এবং ফোরামের সদস্য সচিব করা হয়েছে মো. এহসানুল হককে। জানতে চাইলে আব্দুস সাত্তার যুগান্তরকে বলেন, আমরা বর্তমান সরকারকে স্বাগত জানাই। তাদের সার্বিক সহযোগিতা করতে সব সময় প্রস্তুত আছি। তিনি আরও বলেন, আমরা শহিদদের প্রতি গভীর সম্মান ও শ্রদ্ধা প্রদর্শন করছি। কর্মচারীরা জীবন দিয়ে দেশ গড়ে শহিদের ঋণ শোধে সচেষ্ট থাকবে। নবগঠিত ফোরামের সদস্য সচিব মো. এহসানুল হক যুগান্তরকে বলেন, পুলিশ প্রশাসনের যেসব কর্মকর্তা ছাত্র-জনতার আন্দোলন দমনে বিতর্কিত ভূমিকা রেখেছেন, তাদের তালিকা করে বিচার হবে। পুলিশ সদস্যরা প্রধান উপদেষ্টা নোবেলজয়ী ড. মুহাম্মদ ইউনূসসহ দেশের সব মানুষকে হয়রানি করেছে। তাদের বিচার অবশ্যই করতে হবে। পরবর্তী সময়ে আমরা আরও কিছু দাবিনামা পেশ করব। সভায় শুদ্ধাচার পুরস্কার, জনপ্রশাসনের পিপিএ এবং পুলিশের বিপিএম পদক বাতিলের দাবি জানানো হয়। সভায় সচিবালয় কর্মকর্তা-কর্মচারী ফোরামের সভাপতি বাদিউল কবির বলেন, অন্যায়ভাবে চাকরিচ্যুতদের চাকরিতে পুনর্বহাল করে তাদের বকেয়া পাওনা বুঝিয়ে দিতে হবে। সাময়িক বরখাস্তদের বরখাস্তের আদেশ প্রত্যাহার করতে হবে। যারা জ্যেষ্ঠতা হারিয়েছেন, তাদের জ্যেষ্ঠতা ফিরিয়ে দিতে হবে। সংবিধান ও আইনকানুন উপেক্ষা করে যারা সরকারের গোলামি করেছে, তাদের বরখাস্ত করতে হবে। অন্যথায় কর্মচারীরা তা মানবে না। অপরদিকে রোববার বিকালে ছয় দফা দাবিতে বাংলাদেশ সচিবালয় বৈষম্যবিরোধী কর্মচারী সংগঠনের ব্যানারে সচিবালয়ে বিক্ষোভ করেছে ১০ম-২০তম গ্রেডের এক দল কর্মচারী। পরে সচিবালয় বিটে কর্মরত সাংবাদিকদের সংগঠন বাংলাদেশ সেক্রেটারিয়েট রিপোর্টার্স ফোরাম (বিএসআরএফ) কার্যালয়ে আসেন তারা। এ সময় মন্ত্রিপরিষদ বিভাগে ব্যক্তিগত কর্মকর্তা হিসাবে কর্মরত মো. মনির হোসেন তাদের ছয় দফা দাবির কথা সাংবাদিকদের জানান। তিনি বলেন, আমি ২১ বছরে মাত্র একবার পদোন্নতি পেয়েছি। আওয়ামী লীগ সরকার আসার পর আমাদের এত বঞ্চিত করেছে, যা কল্পনা করা যায় না। মো. মনির হোসেন বলেন, ২০তম গ্রেডের একজন কর্মচারী ৮ হাজার ২৫০ টাকা বেতনের চাকরি করেন। তিনি সর্বসাকুল্যে ১৫ হাজার ৮৫০ টাকা বেতন পান। এ টাকা দিয়ে কি ঢাকা শহরে সংসার চলে? আমরা বৈষম্যের শিকার। এরপর ছয় দফা দাবি সাংবাদিকদের সামনে উত্থাপন করেন তিনি। তাদের দাবি হলো-সচিবালয়ে নিয়োজিত সব প্রশাসনিক ও ব্যক্তিগত কর্মকর্তাদের ১০ম গ্রেড থেকে ৯ম গ্রেডে উন্নীত করে উপসহকারী সচিব পদনাম দিতে হবে। বিদ্যমান আইনানুযায়ী ৭ বছরে ফিডার হওয়ার সঙ্গে সঙ্গে পদোন্নতি দিয়ে ক্যাডারে অন্তর্ভুক্ত করতে হবে, যা বিভিন্ন ক্যাডারে ইতঃপূর্বে করা হয়েছে। ১১-১৬ গ্রেডের কর্মচারীদের পদনাম অতিরিক্ত উপসহকারী সচিব করতে হবে। ১৭-২০ গ্রেডের কর্মচারীদের পদনাম সাচিবিক সহায়ক করতে হবে। সচিবালয় ভাতা চালু করতে হবে (যা বিভিন্ন দপ্তরে/বিভাগে বিদ্যমান আছে)। কর্মচারীদের স্বাধীন মতামত প্রকাশ করার জন্য সচিবালয়ে জারি করা ১৪৪ ধারা, সামাজিক যোগাযোগমাধ্যমে মতামত প্রকাশ করার স্বাধীনতাকে বাকরুদ্ধ করার জন্য আইসিটি আইন/সাইবার ক্রাইম আইন প্রত্যাহার করতে হবে। এদিকে আওয়ামী লীগ আমলে সরকারের সব সচিব ও জেলা প্রশাসক (ডিসি) এবং পুলিশ সুপার বহিষ্কার করতে হবে। অবৈধ পথে মালিক হওয়া সম্পদ জব্দ করতে হবে। তাদের বিরুদ্ধে মামলা করে বিচারের মুখোমুখি করতে হবে। রোববার সচিবালয়ের মূল ফটকে জাতীয়তাবাদী যুবদল ঢাকা মহানগর দক্ষিণের নেতাকর্মীরা বিক্ষোভ প্রদর্শন করে এসব দাবি করেন। সকাল সাড়ে ১০টায় তারা সচিবালয়ের মূল ফটকে অবস্থান নেন। এরপর শেখ হাসিনার বিরুদ্ধে তারা নানা ধরনের স্লোগান দেন। তারা বলেন, তার (শেখ হাসিনা) সময়ে যারা ডিসি ছিলেন, পরে পদোন্নতি পেয়ে সচিব হয়েছেন, তারা প্রত্যেকে অপরাধী। যারা এসপি ছিলেন এবং পদোন্নতি পেয়ে আইজিপি হয়েছেন, তারা সবাই খুনি। ডিসি-এসপিরা ভোট ডাকাতি করেছেন। এসপিরা পাখি শিকারের মতো মানুষ খুন করেছে। তারা সবাই হাসিনার দোসর এবং সম-অপরাধী। তাদের এখনো ক্ষমতার চেয়ারে বসিয়ে রাখার কোনো যুক্তি নেই। তাদের দ্রুততম সময়ের মধ্যে বরখাস্ত করতে হবে। পরে একই দাবিতে সচিবালয়ের সামনের সড়কে বিক্ষোভ প্রদর্শন করেন ছাত্রদলের নেতাকর্মীরা। ছাত্র-জনতার ব্যানারে কিছু নেতাকর্মী বিক্ষোভ প্রদর্শন করেন।"
2024/08/12,দুর্নীতির মামলায় খালাস পেলেন ড. ইউনূস,Unknown,"গ্রামীণ টেলিকমের শ্রমিক কর্মচারীদের কল্যাণ তহবিলের টাকা আত্মসাতের অভিযোগের মামলায় খালাস পেয়েছেন অন্তর্বর্তী সরকারের প্রধান উপদেষ্টা নোবেলজয়ী অধ্যাপক ড. মুহাম্মদ ইউনূস। রোববার ঢাকার বিশেষ জজ আদালত-৪ এর বিচারক মো. রবিউল আলম এ আদেশ দেন। এর আগে বুধবার শ্রম আইন লঙ্ঘনের মামলা থেকে ড. ইউনূসকে খালাস দেন আদালত। শ্রম আপিল ট্রাইব্যুনালের বিচারক এমএ আউয়াল এ আদেশ দেন। ওই দিন আদালতে ড. ইউনূসের পক্ষে শুনানি করেন ব্যারিস্টার আবদুল্লাহ আল মামুন। শ্রমিক কর্মচারীদের কল্যাণ তহবিলের ২৫ কোটি ২২ লাখ টাকা আত্মসাতের অভিযোগে করা মামলায় ১২ জুন ড. মুহাম্মদ ইউনূসসহ ১৪ জনের বিরুদ্ধে অভিযোগ গঠন করেন আদালত। সবশেষ রোববার ফৌজদারি কার্যবিধির ৪৯৪ ধারা অনুযায়ী মামলার প্রসিকিউশন প্রত্যাহারের জন্য আদালতে আবেদন করে দুর্নীতি দমন কমিশন (দুদক)। প্রসঙ্গত, দেশব্যাপী শিক্ষার্থীদের আন্দোলনের মধ্যে ৫ আগস্ট পদত্যাগ করে দেশ ছাড়েন সাবেক প্রধানমন্ত্রী শেখ হাসিনা। পরে ৮ আগস্ট অন্তর্বর্তী সরকারের প্রধান উপদেষ্টা হিসাবে রাষ্ট্রপতির কাছে শপথ নেন নোবেলজয়ী ড. মুহাম্মদ ইউনূস।"
2024/08/12,আশ্বাসের পর পুলিশের কর্মবিরতি প্রত্যাহার,Unknown,"দাবি মেনে নেওয়ার আশ্বাসে কর্মস্থলে ফিরছে পুলিশ। রোববার বিকালে সচিবালয়ে স্বরাষ্ট্র উপদেষ্টা, আইজিপি, ডিএমপি কমিশনারসহ পদস্থ কর্মকর্তারা বৈঠকে এ আশ্বাস দেন। স্বরাষ্ট্র মন্ত্রণালয়ের একটি সূত্র এ তথ্য নিশ্চিত করেছে। রাতে এ ব্যাপারে পুলিশ সদর দপ্তরের এআইজি (মিডিয়া) এনামুল হক সাগর যুগান্তরকে বলেন, কর্মবিরতিসহ সব কর্মসূচি প্রত্যাহার করেছেন আন্দোলনরত পুলিশ সদস্যরা। তারা শিগ্গিরই কাজে ফিরবেন। কর্মস্থলে নিরাপত্তা, ৫ আগস্ট এবং পূর্ববর্তী সহিংসতায় আহত-নিহতদের ক্ষতিপূরণ, পুলিশ সংস্কারসহ ১১ দফা দাবিতে বিক্ষোভ করছিলেন পুলিশ সদস্যরা। তারা কয়েকদিন ধরে রাজারবাগ পুলিশ লাইন্স এবং দেশের বিভিন্ন জেলা পুলিশ লাইন্সে কর্মবিরতি ও বিক্ষোভ করছিলেন। ৮ আগস্ট পরিস্থিতি বিবেচনায় বাংলাদেশ পুলিশের বিভিন্ন পর্যায়ের সদস্যরা আইজিপির সঙ্গে পুলিশ হেডকোয়ার্টার্সে সাক্ষাৎ করে ১১ দফা দাবি তুলে ধরেন। সেখানে দাবি বাস্তবায়নে কমিটি করে দেওয়া হয়। কমিটিতে রয়েছেন এআইজি নাজমুল ইসলাম, কেন্দ্রীয় পুলিশ হাসপাতালে কর্মরত পুলিশ সুপার মো. সাইফুল ইসলাম সানতু, নৌপুলিশের অতিরিক্ত পুলিশ সুপার মো. জুয়েল রানা, ডিএমপির সহকারী কমিশনার সৌম্য শেখর পাল, সিআইডির ইনস্পেকটর মো. জাহিদুল ইসলাম, সার্জেন্ট মো. আসাদুজ্জামান জুয়েল, সিআইডিতে কর্মরত এসআই মো. জহিরুল হক ও ডিএমপির কনস্টেবল মো. বরকত উল্লাহ। তাদের সবার সঙ্গে আলোচনা করে নিহত পুলিশ সদস্যদের পরিবারকে ক্ষতিপূরণ প্রদান, আহত পুলিশ সদস্যদের সুচিকিৎসা এবং তাদের প্রস্তাব স্বল্পতম সময়ের মধ্যে বাস্তবায়নকল্পে সুপারিশ প্রদান করার প্রয়োজনীয় ব্যবস্থা নেওয়া হয়। সে আলোকে কর্মসূচি প্রত্যাহার করেন পুলিশ সদস্যরা। পুলিশ সদস্যদের ১১ দফা দাবির মধ্যে রয়েছে-চলমান ছাত্র আন্দোলনকে কেন্দ্র করে পুলিশ হত্যাসহ সব পুলিশি স্থাপনায় ধ্বংসযজ্ঞ চালানো ব্যক্তিদের চিহ্নিত করে অতি দ্রুত বিচারের আওতায় আনা, নিহত পুলিশ সদস্যদের পরিবারকে এককালীন আর্থিক ক্ষতিপূরণ প্রদান, আজীবন পেনশন-রেশন প্রাপ্তি এবং পরিবারের একজন সদস্যের সরকারি চাকরি নিশ্চিত করা। আহত পুলিশ সদস্যদের চিকিৎসা এবং গুরুতর আহত পুলিশ সদস্যদের আর্থিক ক্ষতিপূরণ নিশ্চিত করা; পুলিশের নিয়োগবিধিমালা বিশেষত সাব ইনস্পেকটর এবং সার্জেন্ট নিয়োগ বাংলাদেশ সরকারি কর্ম কমিশনের (পিএসসি) অধীনে এবং পুলিশ হেডকোয়ার্টার্সের অধীনে কনস্টেবল নিয়োগে শতভাগ স্বচ্ছতা নিশ্চিত করা। সাব-ইনস্পেকটর এবং সার্জেন্ট পদে বিদ্যমান পদোন্নতিসংক্রান্ত জটিলতা নিরসন করা। সেক্ষেত্রে পুলিশ পরিদর্শক পদ থেকে সহকারী পুলিশ কমিশনার পদে ৩০ শতাংশ সরাসরি এবং ৭০ শতাংশ পদোন্নতির মাধ্যমে পূরণ এবং সেটি যথাসময়ে নিশ্চিত করা। সাব- ইনস্পেকটর এবং সার্জেন্ট থেকে ইনস্পেকটর পদে পিএল হওয়ার এক বছরের মধ্যে পদোন্নতি দিতে হবে। এছাড়া কনস্টেবল, নায়েক, এটিএসআই, এএসআই পদোন্নতির ক্ষেত্রে পরীক্ষায় পাশকৃতদের পরবর্তী বছর পুনঃপরীক্ষা দেওয়ার ব্যবস্থা বাতিল এবং পদোন্নতি প্রদানের ক্ষেত্রে পাশকৃতদের সিনিয়রিটি অনুসরণ করা। এছাড়াও রয়েছে-আন্তর্জাতিক মানদণ্ড অনুযায়ী পুলিশের কর্মঘণ্টা কমিয়ে আট ঘণ্টা করা এবং অতিরিক্ত কর্মঘণ্টার জন্য ওভারটাইম প্রদানের ব্যবস্থা করা অথবা বছরে দুটি বেসিকের সমপরিমাণ অর্থ প্রদান করা; পুলিশের ঝুঁকিভাতা বৃদ্ধিকরণ, টিএ-ডিএ বিল প্রতিমাসের ১০ তারিখের মধ্যে প্রদান এবং প্রযোজ্য সব সেক্টরে সোর্স মানি নিশ্চিত করা। এছাড়া পুলিশ সদস্যদের বাৎসরিক ২০ দিন নৈমিত্তিক ছুটি বৃদ্ধি করে অন্যান্য বাহিনীর সঙ্গে সমন্বয় করে ৬০ দিন করা, দেশ ও জনগণের স্বার্থে ছুটি ছাড়া সম্ভব না হলে অভোগকৃত ছুটির বিনিময়ে আর্থিক সুবিধা প্রদান করা; পুলিশবাহিনীর প্রচলিত পুলিশ আইন এবং পুলিশ রেগুলেশন অব বেঙ্গল সংস্কার করে যুগোপযোগী ও কার্যকরি করা। যার মাধ্যমে পুলিশ বাহিনীর মর্যাদা এবং অধস্তন কর্মকর্তা-কর্মচারীদের অধিকার নিশ্চিত হয়। পুলিশবাহিনীকে যেন কোনো দলীয় সরকার তার রাজনৈতিক এজেন্ডা বাস্তবায়নে ব্যবহার করতে না পারে, সেজন্য স্বাধীন পুলিশ কমিশন গঠন করার দাবি তাদের। পুলিশের সব থানা, ফাঁড়ি এবং ট্রাফিক বক্স আধুনিকায়ন করা এবং অধস্তন অফিসারদের জন্য সুযোগ-সুবিধা নিশ্চিত করা, নিরাপত্তা নিশ্চিত করার বিষয়টিও তাদের দাবির মধ্যে রয়েছে।"
2024/08/12,বিশৃঙ্খলা থেকে বিরত থাকুন অন্যথায় শাস্তি,Unknown,"সম্প্রতি কয়েকটি ব্যাংকের দপ্তরে শৃঙ্খলা পরিপন্থি কর্মকাণ্ড সংঘটিত হচ্ছে। এতে ব্যাংকের লেনদেন ব্যাহত হচ্ছে। আমানতকারীদের স্বার্থ ক্ষুণ্ন হচ্ছে। এ ধরনের কর্মকাণ্ড শাস্তিযোগ্য অপরাধ। এ ধরনের বেআইনি কার্মকাণ্ড বন্ধ না করলে শাস্তির আওতায় আনা হবে। রোববার বাংলাদেশ ব্যাংক থেকে জারি করা এক সার্কুলারে ও এক সংবাদ বিজ্ঞপ্তিতে এ হুঁশিয়ারি উচ্চারণ করা হয়েছে। রোববার কেন্দ্রীয় ব্যাংক থেকে পাঠানো এক সংবাদ বিজ্ঞপ্তিতে বলা হয়, সম্প্রতি কিছু কিছু ব্যাংকের দপ্তরে বা কার্যস্থলে ব্যাংকের শেয়ারধারক, বর্তমান ও প্রাক্তন কর্মকর্তা ও কর্মচারী কর্তৃক শৃঙ্খলা পরিপন্থি কতিপয় কার্যকলাপ সংঘটিত হচ্ছে। ব্যাংকের মালিকানা সম্পর্কিত বিরোধ নিষ্পত্তি কিংবা কর্মকর্তা ও কর্মচারীদের দাবি-দাওয়া পেশের সুনির্দিষ্ট আইনি প্রক্রিয়া ও নিয়মতান্ত্রিক ব্যবস্থা রয়েছে। অনিয়মতান্ত্রিক ও বিশৃঙ্খলা সৃষ্টিকারী এ ধরনের কার্যকলাপ ব্যাংকের স্বাভাবিক কার্যক্রম ও লেনদেনে ব্যাঘাত সৃষ্টি করছে। এতে ব্যাংকের ওপর আমানতকারীদের আস্থার সংকট দেখা দিতে পারে। দেশের অর্থনীতির চালিকাশক্তি ব্যাংকিং খাতে এরূপ বিশৃঙ্খলা একান্তই অনভিপ্রেত। এ পরিপ্রেক্ষিতে ব্যাংকের স্বাভাবিক কার্যক্রম অব্যাহত রাখার পাশাপাশি ব্যাংকের ওপর আমানতকারীদের আস্থা অক্ষুণ্ন রাখার জন্য সংশ্লিষ্ট সব মহলের সর্বাত্মক সহযোগিতা কামনা করা যাচ্ছে। এতে আরও বলা হয়, ব্যাংক কোম্পানি আইন অনুযায়ী ব্যাংকের দপ্তরে বা কার্যস্থলে আমানতকারীদের আস্থা ক্ষুণ্ন হয় এমন কোনো কার্যকলাপ হতে বিরত থাকার নির্দেশনা রয়েছে এবং এ ধরনের কার্যকলাপ শাস্তিযোগ্য অপরাধ। এদিকে কেন্দ্রীয় ব্যাংক থেকে জারি করা এক সার্কুলারে বলা হয়, সম্প্রতি কিছু কিছু ব্যাংকের দপ্তরে বা কার্যস্থলে শৃঙ্খলা পরিপন্থি কতিপয় কার্যকলাপ সংঘটিত হচ্ছে মর্মে বাংলাদেশ ব্যাংকের গোচরীভূত হয়েছে। এ ধরনের কার্যকলাপ ব্যাংকের স্বাভাবিক কার্যক্রম ও লেনদেনে ব্যাঘাত সৃষ্টি করছে বিধায় ব্যাংকের ওপর আমানতকারীদের আস্থার সংকট দেখা দিতে পারে। এ ধরনের কর্মকাণ্ড থেকে বিরত থাকার জন্য সংশ্লিষ্টদের আহ্বান জানানো হয়েছে। এতে আরও বলা হয়েছে, বিষয়টি সম্পর্কে সংশ্লিষ্ট সবাইকে সচেতন করার জন্য ব্যাংকগুলোর এমডিদের নির্দেশনা প্রদান করা হয়েছে। উল্লেখ্য, কয়েকটি ব্যাংকে সম্প্রতি হামলা ও বিক্ষোভের ঘটনা ঘটেছে। আওয়ামী লীগ সরকারের আমলে দখল করা কয়েকটি ব্যাংকে এ ঘটনা ঘটেছে। এ পরিপ্রেক্ষিতে কেন্দ্রীয় ব্যাংক এ নির্দেশনা দিয়েছে।"
2024/08/12,ঠিকাদারের টাকায় ইউরোপ ভ্রমণে ২ প্রকৌশলী,Unknown,"বৈষম্যবিরোধী ছাত্র আন্দোলন তুঙ্গে ওঠার পর থেকে ঢাকা উত্তর সিটি করপোরেশনের (ডিএনসিসি) মেয়র এবং কাউন্সিলররা লাপাত্তা। ভেঙে পড়েছে ডিএনসিসির সেবা কার্যক্রম। এ অবস্থায় গত শুক্রবার ঠিকাদারি প্রতিষ্ঠানের টাকায় ইউরোপ ভ্রমণে গেছেন ডিএনসিসির দুই প্রকৌশলী। তারা হলেন-বিদ্যুৎ বিভাগের তত্ত্বাবধায়ক প্রকৌশলী মো. রফিকুল ইসলাম এবং সিভিল বিভাগের নির্বাহী প্রকৌশলী মো. ফরহাদ। এ ঘটনায় হতবাগ ডিএনসিসির কর্মকর্তা ও কর্মচারীরা। তারা বলছেন, বিক্ষুব্ধ ছাত্র-জনতার আন্দোলনে পুলিশ ও আইনশৃঙ্খলা বাহিনী বল প্রয়োগ করেছে। গুলি, টিয়ারশেল ও রাবার বুলেট ছুড়েছে। জবাবে ইট, পাটকেল ও সড়কে অগ্নিসংযোগ করেছে আন্দোলনকারীরা। এতে ভঙ্গুর দশা সড়ক, ফুটপাত, সড়ক বিভাজক ও সড়কবাতিগুলো। এখনো নগরীর যত্রতত্র পড়ে আছে আবর্জনার স্তূপ, ইটপাটকেল এবং গৃহস্থালি বর্জ্য। মেয়র-কাউন্সিলরহীন নগর সংস্থায় প্রকৌশলীদের এই সময় নগরীর সেবা কার্যক্রমে গুরুত্ব দেওয়ার কথা থাকলেও তারা চলন্ত সিঁড়ি কেনার নামে ঠিকাদারের টাকায় ইউরোপের স্লোভাকিয়ায় গেছেন। বর্তমানে আত্মগোপনে থাকা মেয়রের এই উদ্যোগ বাস্তবায়ন নাও হতে পারে। এ ধরনের কেনাকাটায় অনিয়ম ও দুর্নীতির বিস্তর অভিযোগ রয়েছে। সে বিষয়গুলো তাদের ভাবা দরকার ছিল। জানা গেছে, প্রকৌশলী রফিকুল ইসলামের দায়িত্ব ডিএনসিসির বিদ্যুৎ বিভাগের তদারকি করা। ছাত্র-জনতার আন্দোলনের কারণে নগরীর সড়কবাতিগুলো মারাত্মকভাবে ক্ষতিগ্রস্ত হয়েছে। সেগুলোর তদারকি বাদ দিয়ে তারা এই মুহূর্তে ইউরোপ গেছেন। এই কর্মকর্তার বিরুদ্ধে এলইডি বাতি কেনা এবং কয়েকটি প্রকল্প থেকে অনিয়ম ও দুর্নীতির বড় অভিযোগ রয়েছে। অন্যদিকে সিভিল বিভাগের নির্বাহী প্রকৌশলী মো. ফরহাদের দায়িত্ব সড়ক, ফুটপাত সংস্কার, উন্নয়ন ও রক্ষণাবেক্ষণ করা। নগরীর সড়ক ও ফুটপাতে বেহাল বিরাজমান। সেসব সংস্কার ও উন্নয়নে মনোযোগী না হয়ে তিনিও গেছেন ইউরোপে। বিষয়টি স্থানীয় সরকার বিভাগ, ডিএনসিসির প্রধান নির্বাহী কর্মকর্তা এবং প্রকৌশলীরাও ভালোভাবে দেখছেন না। ডিএনসিসির এক প্রকৌশলী জানান, প্রকৌশলী রফিকুল ও মো. ফরহাদ ডিএনসিসির দুর্নীতিবাজ প্রকৌশলীদের তালিকায় শীর্ষে রয়েছেন। দরপত্রে কারসাজি, ঠিকাদারি প্রতিষ্ঠানকে জিম্মি করে ঘুস আদায় এবং নিুমানের কাজ করে ঘুস নেওয়ার এবং ঊর্ধ্বতনদের সেসব সুযোগ করে দেওয়ার অভিযোগ রয়েছে। বর্তমান প্রশাসনের সময়ে তারা আঙুল ফুলে কলাগাছ হয়ে উঠেছেন। শীর্ষ কর্তাদের সঙ্গে সখ্য থাকায় তারা আইনের কোনো তোয়াক্কা করেন না। নগরীর সেবা, উন্নয়ন বা সংস্কার কাজে মনোযোগ নেই তাদের। শুধু নিজেদের পকেট ভারী এবং চিত্তবিনোদনই মুখ্য তাদের কাছে। তিনি বলেন, গত ৩০ মে ঠিকাদারের টাকায় বিদেশ ভ্রমণে যেতে মন্ত্রণালয় থেকে অনুমোদন নিয়েছেন তারা। এই সময়ে না গিয়ে তারা পরেও যেতে পারত। কিন্তু সরকার পরিবর্তন হওয়ার কারণে তড়িঘড়ি করে তারা চলে গেলেন। এই বিদেশ সফর কার্যত তাদের চিত্তবিনোদন ছাড়া কোনো সুফল বয়ে আনবে না। এ প্রসঙ্গে স্থানীয় সরকার বিভাগের নগর উন্নয়ন অনুবিভাগের উপসচিব মো. সামছুল ইসলাম যুগান্তরকে বলেন, আগে তাদের বিদেশ যাওয়ার অনুমোদন নেওয়া ছিল। সেটা আগের বাস্তবতা বিবেচনায় অনুমোদন দেওয়া ছিল। এর মধ্যে সরকার পরিবর্তন হয়েছে। যে কারণে তাদের যাওয়ার অনুমোদন দেওয়া হয়েছিল; সেগুলো এখন ঠিক নাও থাকতে পারে। ইউরোপ যাওয়ার আগে তাদের এ বিষয়গুলো বিবেচনা করা দরকার ছিল। তিনি জানান, ছাত্র-জনতার আন্দোলনের কারণে নগরীর খুবই খারাপ অবস্থা। মানুষের চলাচলে কষ্ট হচ্ছে। এ পরিস্থিতিতে তাদের নগরবাসীর সেবা নিশ্চিতে মনোযোগী হওয়া দরকার ছিল। কিন্তু তারা সেদিকে মনোযোগী না হয়ে বিদেশ সফর বেছে নিলেন, এটা খুবই দুঃখজনক। এ বিষয়ে ডিএনসিসির প্রধান নির্বাহী কর্মকর্তা মীর খায়রুল আলম যুগান্তরকে বলেন, প্রকৌশলীদের মধ্যে কয়েকজন আকণ্ঠ দুর্নীতিতে নিমজ্জিত। তারা নগর সেবা ও নিয়ম-কানুনের তোয়াক্কা করেন না। সরকারি চাকরিজীবী হিসাবে এটা খুবই দুঃখজনক ঘটনা। এখন পরিবর্তিত সময়; আশা করি এসব দুর্নীতিবাজ বিচারের মুখোমুখি হবেন।"
2024/08/12,হুকুমদাতাদের বিচারের আওতায় আনা হবে,Unknown,"অন্তর্বর্তীকালীন সরকারের স্বরাষ্ট্র মন্ত্রণালয়ের উপদেষ্টা ব্রিগেডিয়ার জেনারেল (অব.) এম সাখাওয়াত হোসেন বলেছেন, পুলিশকে লাঠিয়াল বাহিনী হিসাবে ব্যবহার করে জনগণের ওপর অত্যাচার চালানো হয়েছে। অত্যাচার-নির্যাতন, গুম-খুনের প্রত্যেক হুকুমদাতাকে খুঁজে বের করে বিচারের আওতায় আনা হবে। এছাড়া যারা চাঁদাবাজি-দখলদারি করছেন, তাদের হাত-পা ভেঙে দেওয়ার অনুরোধ করেছি সেনাপ্রধানকে। রোববার দুপুরে রাজারবাগ কেন্দ্রীয় পুলিশ হাসপাতালে আহত পুলিশ সদস্যদের দেখতে গিয়ে সাংবাদিকদের বিভিন্ন প্রশ্নের উত্তরে তিনি এসব কথা বলেন। পুলিশের হাতে প্রাণঘাতী অস্ত্র দেওয়া ঠিক হয়নি-এমন মন্তব্য করে স্বরাষ্ট্র উপদেষ্টা বলেন, বাহিনীটিকে লাঠিয়াল হিসাবে ব্যবহার করা হয়েছে। চাটুকারিতা করলে মিডিয়া বন্ধ করে দেওয়া হবে বলেও হুঁশিয়ারি দেন উপদেষ্টা এম সাখাওয়াত হোসেন। আর যেসব শিক্ষার্থী ট্রাফিক নিয়ন্ত্রণে কাজ করছেন, তাদের সনদ দেওয়া হবে বলেও জানান তিনি। রাজারবাগ কেন্দ্রীয় পুলিশ হাসপাতাল থেকে এম সাখাওয়াত হোসেন সরাসরি আসেন স্বরাষ্ট্র মন্ত্রণালয়ে। উপদেষ্টা হিসাবে দায়িত্ব নেওয়ার পর রোববারই সচিবালয়ে প্রবেশ করেন। নিজ কার্যালয়ে প্রবেশের আগে মন্ত্রণালয়ের নিচতলায় সাংবাদিকদের মুখোমুখি হয়ে তিনি বলেন, আত্মগোপন ও কর্মবিরতিতে থাকা পুলিশ সদস্যদের বৃহস্পতিবারের মধ্যে কাজে ফিরতে হবে। বেঁধে দেওয়া সময়ের মধ্যে কাজে যোগ না দিলে অনুপস্থিতরা আর ‘চাকরি করতে ইচ্ছুক নন’ বলে ধরে নেওয়া হবে। এক্ষেত্রে তাদের চাকরি থাকবে না। আমি আইজিপির সঙ্গে আলাপ করেছি, র‌্যাবের ডিজির সঙ্গে আলাপ করেছি, মেট্রোপলিটন পুলিশ কমিশনারের সঙ্গে আলাপ করেছি। বৃহস্পতিবারের মধ্যে যে যার জায়গায় চলে যাবেন, ডিউটিতে থাকবেন। পুলিশ সদস্যরা নির্ধারিত সময়ে কাজে না ফিরলে তাদের ‘পলাতক’ ধরে নেওয়া হবে। ৫ আগস্ট গণ-আন্দোলন ও সহিংসতার মধ্যে প্রধানমন্ত্রীর পদ থেকে পদত্যাগ করে শেখ হাসিনা দেশ ছাড়ার পর থেকেই থানাসহ পুলিশের স্থাপনাগুলোয় একের পর এক হামলা হতে থাকে। ভাঙচুর ও লুটপাটও করা হয় অনেক থানায়। এসব ঘটনায় হতাহত হয়েছেন অনেক পুলিশ সদস্য। আত্মগোপনে চলে যান উচ্চপর্যায়ের বেশকিছু কর্মকর্তা। নিজেদের নিরাপত্তাহীনতা ও সহকর্মীদের হতাহত হওয়ার ক্ষোভ থেকে ৫ আগস্টের পর কাজে যোগ দেননি পুলিশের নন-ক্যাডার সদস্যরা। অনেকে নিরাপদ আশ্রয়ের খোঁজে পালিয়েও গেছেন। ফলে ঢাকাসহ দেশের বিভিন্ন অঞ্চলের রাস্তাঘাট ও থানাগুলো কার্যত পুলিশশূন্য হয়ে পড়ে। এ পরিস্থিতিতে পুলিশি ব্যবস্থা কার্যত ভেঙে পড়ে। পুলিশবিহীন অবস্থায় রাজধানীসহ দেশের নানা স্থানে ট্রাফিক ব্যবস্থাপনার দায়িত্বে দেখা যায় শিক্ষার্থীদের। পাশাপাশি রয়েছেন আনসার সদস্যরা। স্বরাষ্ট্র উপদেষ্টা সচিবালয়ে সাংবাদিকদের বলেন, পুলিশের গায়ে যেন অহেতুক কেউ হাত না দেয়। ছোট-বড় অপরাধ যাই হোক, তাদের বিচারপ্রক্রিয়ার মধ্য দিয়ে বিচারের আওতায় আনা হবে। ঢালাওভাবে কাউকে দোষারোপ করা যাবে না। জনগণকে আমি এটুকু বলতে চাই, আপনারা পুলিশের গায়ে হাত দেবেন না। আপনারা দেখছেন, আপনারা নিজেরাই সাফার করছেন। তিনি বলেন, ‘চেষ্টা করছি যাতে পুলিশ ফিরে আসে, যদি না ফেরে, আপনারা দেখছেন কী হতে পারে। একটু আগে দেখলাম ব্যাংকে মারামারি হয়েছে, ব্যাংক দখল করবে। যে যার মতো করে দখলদারি করছে। কিছুক্ষণ আগে রাস্তা বন্ধ করে দিয়েছে আনসারের একটি অংশ। তাদেরও কিছু দাবিদাওয়া আছে। সবারই দাবিদাওয়া আছে, আমারও দাবিদাওয়া আছে। আমার দাবিদাওয়া হলো-আপনারা ফিরে যান; আমি আপনাদের কথা দিচ্ছি, স্বরাষ্ট্র উপদেষ্টা হিসাবে আমার দায়িত্ব আপনাদের কাছে আসা, আপনাদের কথা শোনা। যতদূর সম্ভব আমার পক্ষে তাৎক্ষণিকভাবে যা করার করব। প্রতিটি বাহিনীর সঙ্গে আমি কথা বলব।’ অরাজকতা নিয়ন্ত্রণে অন্তর্বর্তীকালীন সরকারের অবস্থান স্পষ্ট করে স্বরাষ্ট্র উপদেষ্টা বলেন, ‘আমি এলাম দখল করব, বাজার দখল করব, ঘাট দখল করব, চাঁদাবাজি করব-কিছুদিন করেন; কিন্তু আমি সেনাপ্রধানকে বলেছি, অনুরোধ করেছি; পা ভেঙে দিতে আপনাদের। আই ডোন্ট কেয়ার, ইউ গো টু হেল।’ তিনি বলেন, কোনো রাজনৈতিক দল যদি দখল-চাঁদাবাজি করে, তাদের পা ভেঙে দিতে সেনাবাহিনীকে অনুরোধ করেছি। এম সাখাওয়াত হোসেন বলেন, এদেশে পলিটিক্স করতে হলে পলিটিক্যাল পার্টি অ্যাক্টের মধ্যে করতে হবে। এটা আপনাদের পছন্দ হলেও না হলেও। আমি যতদিন আছি, আমি এটা করে ছাড়ব। আপনারা স্বৈরাচারী হয়ে যাবেন, এটা তো হবে না। সব রাজনৈতিক দলকে আমি একটি মেসেজ দিচ্ছি। একটি পলিটিক্যাল পার্টির অবস্থা আপনারা দেখেন, এত বড় ঐতিহ্যবাহী একটা দল। যার নামের সঙ্গে স্বাধীনতা জড়িত, আজ তাদের সদস্যদের পালিয়ে বেড়াতে হচ্ছে। জনগণের উদ্দেশে উপদেষ্টা বলেন, যারা চাঁদাবাজি করবেন, তাদের ওখানেই ধরেন। কী করা লাগে, সেটা আমরা করব। শৃঙ্খলা ফেরাতে হবে। দেশ এভাবে চলতে পারে না। রাজারবাগ কেন্দ্রীয় পুলিশ হাসপাতালে স্বরাষ্ট্র উপদেষ্টা বলেন, পুলিশের হাতে প্রাণঘাতী অস্ত্র দেওয়া হয়েছে। পুলিশের হাতে এ অস্ত্র দেওয়া ঠিক হয়নি। তিনি বলেন, বিদায়ি সরকার ক্ষমতায় থাকতে মানুষ মেরেছে। পুলিশকে লাঠিয়াল বাহিনী হিসাবে ব্যবহার করে জনগণের ওপর অত্যাচার করেছে। প্রত্যেক হুকুমদাতাকে খুঁজে বের করা হবে। তাদের বিচারের আওতায় আনা হবে। কেউ ছাড় পাবে না। উপদেষ্টা বলেন, হাজার হাজার মানুষ মারার পরও ক্ষমতায় থাকতে চাওয়ার মানসিকতা নিয়ে তারা পুলিশকে লাঠিয়াল বাহিনীর মতো ব্যবহার করেছে। পুলিশের হাতে মারণাস্ত্র তুলে দেওয়া হয়েছে দেখে আমি আশ্চর্য হয়ে গেছি, এটা ঠিক হয়নি। তিনি বলেন, পুলিশকে আর লাঠিয়াল বাহিনীর মতো ব্যবহার করতে পারবেন না। পুলিশ চলবে পুলিশ কমিশনের অধীনে। এই পুলিশ জনগণের পুলিশ। তবে পুলিশ কমিশন কবে নাগাদ গঠন করা হবে-সে ব্যাপারে কিছু বলেননি। ছাত্র আন্দোলন ঘিরে যেসব অনাকাঙ্ক্ষিত ঘটনা ঘটেছে তাতে পুলিশের মনোবল ভেঙে পড়েছে। সাংবাদিকদের উদ্দেশে তিনি বলেন, পুলিশকে তারা ব্যবহার করেছে, আপনারা তাদের ধরুন। আমি চেষ্টা করব হুকুমদাতাদের ধরতে। কারা পুলিশকে এভাবে ব্যবহার করেছে, তাদের উদ্দেশ্য কী, এটাও খুঁজে দেখতে হবে। ব্রিগেডিয়ার জেনারেল (অব.) এম সাখাওয়াত হোসেন বলেন, পুলিশ সদস্যদের ওপর যে হামলা হয়েছে, এটা অত্যন্ত বেদনাদায়ক। মাথার চামড়া খুলে ফেলা, হাত-পা-মাথা থ্যাঁতলিয়ে ফেলা, এটা সহ্য করার মতো না। বহু তরুণ মারা গেছে পুলিশ ও অন্যদের গুলিতে, এটাও দুঃখজনক। পুলিশ ছাড়া আমাদের সমাজ চলতে পারে না উল্লেখ করে তিনি বলেন, প্রতিদিন সন্ধ্যায় ডাকাতি হচ্ছে। কী করবেন পুলিশ নেই, পুলিশ সদস্য ডিমোরালাইজড হয়ে গেছে। আমাদের সেনাবাহিনী ও বিজিবি মাঠে আছে। কিন্তু এটা তাদের কাজ না। পুলিশের যেটা কাজ, সেটা তারা পারে না। পুলিশ কর্মকর্তাদের উদ্দেশে তিনি বলেন, আপনারা অতিরিক্ত বল প্রয়োগ করবেন না। যাদের টার্গেট করছেন, তারা আপনার সন্তান। রংপুরে আবু সাঈদকে গুলি করে হত্যা করা হয়েছে; কিন্তু সেখানকার পুলিশ কমিশনারকে এখনো সরানো হয়নি, এ বিষয়ে এক প্রশ্নের জবাবে তিনি বলেন, আমি প্রথমে বলেছি, এটা মার্ডার। আমরা এ ধরনের লোক চাই না, যারা গাইড করতে পারে না। পুলিশ সদস্যদের দাবিদাওয়ার বিষয়ে সাংবাদিকদের প্রশ্নের জবাবে তিনি বলেন, ওনাদের কয়েকজন প্রতিনিধি আসবেন, তাদের শতভাগ কথা শুনব। তারা এমন কোনো দাবি করেননি, যেটা পূরণ করা সম্ভব নয়। কিছু জায়গায় হয়তো দেরি হবে। স্বরাষ্ট্র উপদেষ্টা বলেন, একটা রাষ্ট্র এভাবে চলে না। একজনের ইচ্ছামতো রাষ্ট্র চালানো যায় না। দেশটা কারও ব্যক্তিগত বা পারিবারিক সম্পত্তি না। হুকুম দিয়ে ছেলেপেলে আর জনগণকে মারবেন, এটা হতে পারে না। আবার আসেন, দেখেন জনগণ কী করে? জনগণ ছিঁড়ে ফেলবে এবার। তিনি বলেন, বাংলাদেশে রাজনীতি হয়ে গেছে চাটুকারদের রাজনীতি। আমরা কোনো রাজনীতিক তৈরি করিনি, চাটুকার তৈরি করেছি। মানুষ মরে যাচ্ছে, কিন্তু বলা হচ্ছে-না, সব ঠিক আছে। এরকম চাটুকারদের দল দিয়ে রাজনীতি করা যায় না। স্বরাষ্ট্র উপদেষ্টা বলেন, চাটুকারিতা করলে মিডিয়া বন্ধ করে দেওয়া হবে। আমি আপনাদের কাছে প্রতিজ্ঞা করছি, যদি মিডিয়া চাটুকারিতা করে, তাহলে মিডিয়া বন্ধ করে দেওয়া হবে। টকশোতে চাটুকারদের ডাকবেন না। মিডিয়া চাটুকার হবেন না। একটা দেশ ডুবে কখন, যখন মিডিয়া সত্য কথা বলে না। তিনি বলেন, মিডিয়াগুলো ওই সময় যদি সত্য ঘটনা তুলে ধরত, তাহলে পুলিশের এ অবস্থা হয় না। মিডিয়া বারবার বলেছে কিছুই হয়নি। কিন্তু বিবিসিতে আমি সব দেখেছি। বেসরকারি টেলিভিশনগুলোর টকশোতে জ্ঞানগর্ভ কোনো আলোচনা হয় না। মিডিয়া সঠিক তথ্য তুলে ধরে না। তিনি আরও বলেন, আপনারা টকশোতে কাকে ডাকা যাবে, কাকে ডাকা যাবে না লিস্ট করেন। অনুগ্রহ করে তাদের ডাকবেন না, চাটুকারদের ডাকবেন না। দয়া করে সঠিক তথ্য তুলে ধরেন, যাতে যারা ক্ষমতায় থাকেন, তাদের চোখটা যেন খোলে। স্বরাষ্ট্র উপদেষ্টা আরও বলেন, সাবেক তথ্য প্রতিমন্ত্রী লেখাপড়া জানা লোক, কিন্তু তিনি ছাত্রদের বললেন দুষ্কৃতকারী। এসবের বিচার হওয়া উচিত। মিডিয়ার মালিকদেরও বিচার হওয়া উচিত। প্রধানমন্ত্রীকে আপনারা প্রশ্ন করেন কী? আপনি অমুক, আপনি অমুক জয় করে আসছেন-এগুলো কেমন প্রশ্ন, যোগ করেন তিনি। সাংবাদিকদের উদ্দেশে তিনি বলেন, আপনারা সত্য ঘটনা তুলে ধরেননি। যদি ধরতেন, তাহলে পুলিশের এ অবস্থা হয় না। বারবার বলছেন, কিছু হয়নি। ‘শেম অন ইউ। শেম অন দ্য মিডিয়া ওনার’। ব্রিগেডিয়ার জেনারেল (অব.) এম সাখাওয়াত হোসেন বলেন, যা হয়েছে হয়েছে, ইতিহাসকে ফেরত আনতে পারব না। আমরা মনে করি, আওয়ামী লীগ অনেক পুরোনো পার্টি, সেখানে নতুন নেতৃত্ব আসবে। তারা এ শিক্ষাটা গ্রহণ করবে। আমি চেষ্টা করব, যাতে ‘পলিটিক্যাল পার্টি অ্যাক্ট’ থাকে। সে অনুযায়ী দল চালাতে পারলে চালাবেন, নয়তো বন্ধ করে দেবেন। তবে এই অ্যাক্টের বিষয়ে বিস্তারিত কিছু বলেননি তিনি। দেশে স্বাভাবিক পরিস্থিতি কবে নাগাদ ফিরবে-এমন প্রশ্নের জবাবে স্বরাষ্ট্র উপদেষ্টা বলেন, এটা স্বাভাবিক হওয়ার বিষয়টি সম্পূর্ণ নির্ভর করছে জনগণের ওপর। সংখ্যালঘু যারা আছেন, তারা আপনাদের সমাজেই বাস করেন। এ ধরনের হামলা কোথাও করতে দেবেন না। তাদের কোনো দোষ নেই। জনগণের কাছে অনুরোধ, আপনারা এলাকায় শান্তি ফিরিয়ে আনুন। দুষ্কৃতকারী যারা আছে, ধরে ফেলেছে অনেক জায়গায়। স্বরাষ্ট্র উপদেষ্টা বলেন, সড়কে যান চলাচল স্বাভাবিক রাখতে যেসব শিক্ষার্থী ট্রাফিকের কাজ করছে, তাদের তালিকা করে সবাইকে পুলিশের পক্ষ থেকে সার্টিফিকেট দেওয়া হবে। এ সার্টিফিকেট যেন তাদের চাকরির ক্ষেত্রে মূল্যায়ন হয়। শিক্ষার্থীরা নিজের টাকায় সড়কে কাজ করছে, সড়ক পরিষ্কার করছে, রং কিনে দেওয়াল সুন্দর করছে। এটা যদি সরকারি প্রজেক্ট হতো, তাহলে হাজার কোটি টাকা লাগত। একটা দেশে এর চেয়ে ভালো উদাহরণ হতে পারে না। তিনি বলেন, শিক্ষার্থীরা আমার গাড়িও ধরেছে। আমার গাড়ি থামিয়ে বলছে, পতাকাওয়ালা গাড়ি। তারপর তারা বলছে, পতাকা থাক আর যাই থাক গাড়ি চেক করব। এরপর আমাকে দেখে বলল, না, স্যার আপনি চলে যান। তিনি বলেন, যেটা পুলিশ করতে পারত না, সেটা তারা (শিক্ষার্থীরা) করছে। তারা কোনো চাঁদা নেয় না। কোনো দোকানে গিয়ে বলে না খাবার দাও। এ সময় আইজিপি মো. ময়নুল ইসলাম বলেন, আমরা ভিআইপি রোডে ইতোমধ্যে ট্রাফিক সদস্যদের ফিরিয়ে আনার ব্যবস্থা করেছি। ইতোমধ্যে হোটেল ইন্টারকন্টিনেন্টাল থেকে জাহাঙ্গীর গেট পর্যন্ত বেশি করে ফোর্স দিয়ে চালু করেছি। তিনি বলেন, আন্দোলনে সহিংসতায় ৪২ জন পুলিশ সদস্য নিহত হয়েছেন। এর মধ্যে পরিদর্শক ৩ জন এবং ২ জন র‌্যাব সদস্য। আহত অসংখ্য, শুধু রাজারবাগ পুলিশ হাসপাতালেই ৫০৭ জন চিকিৎসা নিয়েছেন। যারা বেশি আহত এমন ২৭ জন। তাদের মধ্যে আইসিইউতে আছেন ২ জন। যারা আহত হয়েছেন, তাদের আমরা সম্পূর্ণ সহায়তা দিচ্ছি। এ সময় ঢাকা মহানগর পুলিশ কমিশনার মো. মাইনুল হাসান ও র‌্যাবের মহাপরিচালক একেএম শহিদুর রহমান উপস্থিত ছিলেন।"
2024/08/12,আ.লীগ আমলে দখল ৩ ব্যাংকে বিশৃঙ্খলা,Unknown,"আওয়ামী লীগ সরকারের আমলে দখল করা বেসরকারি খাতের তিনটি ব্যাংকে বিশৃঙ্খলা দেখা দিয়েছে। সরকার পতনের পর থেকেই বিভিন্ন দাবিতে এমন পরিস্থিতি সৃষ্টি হয়েছে। এর মধ্যে ইসলামী ব্যাংকে টানা ৩ ধরে বিক্ষোভ চলছে। রোববার সেখানে গুলির ঘটনা ঘটেছে। এতে ৫ জন আহত হয়ে হাসপাতালে ভর্তি হয়েছেন। এদিন আইএফআইসি ব্যাংক বিক্ষোভের তালিকায় যুক্ত হয়েছে। আর সোশ্যাল ইসলামী ব্যাংকে ২ দিন ধরে বিক্ষোভ চলছে। আরও কয়েকটি ব্যাংকে চাপা উত্তেজনা আছে। এদিকে সরকারি খাতের কয়েকটি ব্যাংকের বিদ্যমান ব্যবস্থাপনার বিরুদ্ধে কর্মীরা চাপা ক্ষোভ প্রকাশ করছেন। যে কোনো সময় এই ক্ষোভ প্রকাশ্য রূপ নিতে পারে-এমন আশঙ্কা সংশ্লিষ্টদের। এদিকে রোববার বাংলাদেশ ব্যাংক এক সংবাদ বিজ্ঞপ্তিতে জানিয়েছে, কয়েকটি ব্যাংকে শৃঙ্খলা পরিপন্থি যেসব কর্মকাণ্ড হচ্ছে তা সম্পূর্ণ বেআইনি। এ ধরনের কর্মকাণ্ড আমানতকারীদের স্বার্থের পরিপন্থি। এ ধরনের কর্মকাণ্ড শাস্তিযোগ্য অপরাধ। ব্যাংকের মালিকানাসংক্রান্ত বিষয়গুলো সুনির্দিষ্ট আইন ধারা নিয়ন্ত্রিত হয়। আইনের আওতায়ই এগুলো নিষ্পত্তি হবে। ব্যাংকের স্বাভাবিক কার্যক্রম চলমান রাখার পাশাপাশি আমানতকারীদের স্বার্থ ক্ষুণ্ন হয় এমন কার্যক্রম থেকে বিরত থাকার জন্য সংশ্লিষ্ট সবার প্রতি আহ্বান জানিয়েছে কেন্দ্রীয় ব্যাংক। একই দিনে এ বিষয়ে কেন্দ্রীয় ব্যাংক থেকে একটি সার্কুলার জারি করে ব্যাংকগুলোর প্রধান নির্বাহীদের কাছে পাঠানো হয়েছে। এতে বলা হয়েছে, ব্যাংকে স্বাভাবিক পরিস্থিতি বজায় রাখার জন্য নির্দেশ দেওয়া হয়েছে। এ বিষয়ে সংশ্লিষ্ট সবাইকে সচেতন করার জন্য কেন্দ্রীয় ব্যাংক থেকে এমডিদের নির্দেশনা দেওয়া হয়েছে। ইসলামী ব্যাংকের ঘটনায় বিষয়ে অর্থ ও পরিকল্পনা উপদেষ্টা ড. সালেহউদ্দিন আহমেদের দৃষ্টি আকর্ষণ করা হলে তিনি সাংবাদিকদের বলেন, ব্যাংক দখল-পালটা দখল করতে দেওয়া হবে না। যারা এসব করবে তাদের আইনের আওতায় আনা হবে। আইন অনুযায়ী ব্যাংক চলবে। এ প্রসঙ্গে স্বরাষ্ট্র্র উপদেষ্টা ড. সাখাওয়াত হোসেন বলেন, যারা ব্যাংকে হামলা করবে তাদের আইনের আওতায় আনা হবে। কোনো ছাড় দেওয়া হবে না। আওয়ামী সরকারের পতনের পর থেকে ইসলামী ব্যাংকে বিশৃঙ্খলা চলছে। রোববার সকালে রাজধানীর দিলকুশায় অবস্থিত ইসলামী ব্যাংক বাংলাদেশের প্রধান কার্যালয়ের বাইরে গুলির ঘটনা ঘটেছে। এ ঘটনায় ৫ জন গুলিবিদ্ধ হয়ে হাসপাতালে ভর্তি হয়েছেন। ব্যাংকের সামনে এখন সেনাবাহিনী মোতায়েন করা হয়েছে। তারা বিশৃঙ্খলা সৃষ্টিকারীদের সরিয়ে দিয়েছেন। জানা যায়, ২০১৭ সালের ব্যাংকটির পর্ষদ নিয়ন্ত্রণে নেয় এস আলম গ্রুপ। তারা আগের পর্ষদ সদস্যদের পদত্যাগ করিয়ে তাদের অনুগত ব্যক্তিদের নিয়ে নতুন পর্ষদ গঠন করে। বিভিন্ন সময়ে ব্যক্তির রদবদল করে ওই গ্রুপটিই ব্যাংকটির নিয়ন্ত্রণ করছিল। ওই সময়ে তারা চট্টগ্রামের একটি এলাকার লোকদের প্রচলিত বিধিবিধান ভঙ্গ করে নতুন করে নিয়োগ দেয়। তারাই ব্যাংকটির নিয়ন্ত্রণ করছিল। ৫ আগস্ট সরকারের পতন হলে ব্যাংকে ২০১৭ সালে দখলের আগে নিয়োগ পাওয়া কর্মকর্তা-কর্মচারীরা বিক্ষোভ শুরু করেন। দখলের পর নিয়োগ পাওয়া ব্যক্তিদের ব্যাংকে প্রবেশে বাধার সৃষ্টি করেন। এতে ব্যাংকের একজন অতিরিক্ত ব্যবস্থাপনা পরিচালক পদত্যাগ করতে বাধ্য হন। রোববার সকালে দখলের আগে নিয়োগ পাওয়া কর্মীরা ব্যাংকের সামনে অবস্থান নেন। তারা সিদ্ধান্ত নেন দখলের পর যাদের নিয়োগ দেওয়া হয়েছে তাদের ব্যাংকে প্রবেশ করতে দেওয়া হবে না। এদিকে দখলের পর নিয়োগ পাওয়া কর্মীরা দিলকুশায় জড়ো হয়ে ব্যাংকে প্রবেশ করতে আসেন। এ সময় দুপক্ষের মধ্যে সংঘর্ষ বাধে। চলে ধাওয়া-পালটাধাওয়া। ঘটনার এ পর্যায়ে পিস্তল দিয়ে গুলি চালানো হয়। এতে ৫-৬ জন গুলিবিদ্ধ হন। পরে এদের হাসপাতালে ভর্তি করা হয়। এ ঘটনার পর নতুন নিয়োগ পাওয়া গ্রুপটি চলে যায়। তখন ব্যাংকের সামনে আগে নিয়োগ পাওয়া ব্যক্তিরা বিক্ষোভ করেন। এ সময় তারা গণমাধ্যমের কাছে অভিযোগ করেন ব্যাংকটি দখল করে এর আমানতকারীদের টাকা বিদেশে পাচার করা হয়েছে। তখন কেউ কিছু বলতে সাহস পায়নি। পাচারের টাকার সুবিধাভোগী সরকারের উচ্চপর্যায়ের লোকজন। ইসলামী ব্যাংকের পুরোনো কর্মীরা অভিযোগ করেছেন-দখলের পর নিয়োগ পাওয়া কর্মীরা গুলি ছোড়ার জন্য দায়ী। অনেকেই জানিয়েছেন, তারা সংশ্লিষ্ট এলাকার সিসিটিভির ফুটেজ বিশ্লেষণ করে দেখেছেন, একজন যুবক পিস্তল দিয়ে গুলি করছে। তিনি আগে থেকেই ব্যাংকের সামনে উপস্থিত ছিলেন। গুলিবিদ্ধদের রাজধানীর কাকরাইলে ইসলামী ব্যাংক সেন্ট্রাল হাসপাতালে ভর্তি করা হয়েছে। ঘটনার পর ব্যাংকের সামনে সেনাবাহিনী চলে আসে। তারা পরিস্থিতি নিয়ন্ত্রণে নিয়েছেন। দুপুরের পর ব্যাংকের কার্যক্রম স্বাভাবিকভাবে চলে। তবে দখলের পর নিয়োগ পাওয়া কর্মীরা ব্যাংকে আর প্রবেশ করতে পারেননি। ফলে তাদের আসনগুলো ফাঁকা ছিল। ওই ঘটনার পর ব্যাংকের সিবিএ নেতা আনিসুর রহমান জানান, ২০১৭ সালের পরে নিয়োগ পাওয়া যেসব নির্বাহী এখনও রয়েছেন, তাদের আর ব্যাংকে ঢুকতে দেওয়া হবে না। ২০১৭ সালের পর থেকে পরীক্ষা ছাড়া অনিয়মের মাধ্যমে যেসব নিয়োগ হয়েছে, সেসব নিয়োগ বাতিল করা হবে। একই সঙ্গে ওই সময়ে পরে যাদের চাকরি অবৈধভাবে বাতিল করা হয়েছে, তাদের পুনরায় চাকরিতে বহাল করা হবে। এছাড়া গত ৭ বছরে যারা পদোন্নতি পাননি, তদের যথাযথভাবে পদোন্নতি দেওয়া হবে। এদিকে ব্যাংকের ব্যবস্থাপনা পরিচালক মুনিরুল মওলা রোববার ব্যাংকে যাননি। পুরোনো কর্মীদের পক্ষ থেকে ঘোষণা দেওয়া হয়েছে, মুনিরুল মওলা ব্যাংকে ঢুকতে চাইলে তাকেও বাধা দেওয়া হবে। এদিকে সোশ্যাল ইসলামী ব্যাংকও এস আলম গ্রুপের নিয়ন্ত্রণে রয়েছে। ওই গ্রুপের বলয় থেকে মুক্ত করতে মানববন্ধন করেছেন ব্যাংকটির কিছু শেয়ারধারী। রোববার সকালে জাতীয় প্রেস ক্লাবের সামনে মানববন্ধনের পর এক সংবাদ সম্মেলনে তারা বলেন, ওই গ্রুপ ও তাদের সহযোগীরা আমানতকারীদের হাজার হাজার কোটি টাকা নামে-বেনামে তুলে নিয়ে পাচার করেছেন। ফলে শুধু এসআইবিএল নয়, পুরো আর্থিক খাতই হুমকির মুখে পড়েছে। সাধারণ আমানতকারীরা জমাকৃত অর্থ প্রয়োজন অনুযায়ী তুলতে পারছেন না। অর্থ সংকটের কারণে তাদের টাকা দেওয়া সম্ভব হচ্ছে না। মানববন্ধন ও সংবাদ সম্মেলনে উপস্থিত ছিলেন ব্যাংকটির সাবেক চেয়ারম্যান রেজাউল হক, সাবেক পরিচালক আনিসুল হক, আসাদুজ্জামান, সুলতান মাহমুদ চৌধুরী, আব্দুর রহমান, আবুল বসর ভূঁইয়াসহ সাধারণ ও উদ্যোক্তা শেয়ারধারীরা। সংবাদ সম্মেলনে অভিযোগ করা হয়, ২০১৭ সালে এসআইবিএলের মালিকানা অস্ত্রের মুখে দখল করে নেয় তৎকালীন ক্ষমতাসীন দল আওয়ামী লীগের সমর্থনপুষ্ট একটি গ্রুপ। ব্যাংকের প্রতিষ্ঠাতা উদ্যোক্তা ও পরিচালকদের চরমভাবে হেনস্তা করে ১ দিনের মধ্যে বাংলাদেশ ব্যাংকের তৎকালীন গভর্নরের যোগসাজশে অবৈধভাবে রাতের আঁধারে ব্যাংকটির মালিকানা পরিবর্তন করা হয়। এরপর ব্যাংকটি লুটপাট করা হয়। এদিকে ব্যাংকটিতে ২০১৭ সালের পর নিয়োগ পাওয়া কর্মকর্তারা রোববারও মতিঝিল এলাকায় অবস্থিত ব্যাংকটির প্রধান কার্যালয়ের সামনে জড়ো হয়ে লাঠিসোঁটা নিয়ে অবস্থান করেন। তাদের বেশিরভাগই চট্টগ্রাম এলাকার বলে জানা যায়। এ সময় তাদের হাতে ২০১৭ সালের আগে নিয়োগ পাওয়া কয়েকজন কর্মকর্তা লাঞ্ছিত হন বলে অভিযোগ পাওয়া গেছে। এদিকে ৮ আগস্ট ব্যাংকটির সাবেক চেয়ারম্যান রেজাউল হকের নেতৃত্বে সাবেক পরিচালক আনিসুল হক, সুলতান মাহমুদ চৌধুরী, রাব্বান আলীসহ কয়েকজন শেয়ারধারী ব্যাংকটিতে যান। এ সময় তারা ব্যাংকটির পর্ষদ পুনর্গঠন করে দ্রুত তাদের যুক্ত করার দাবি জানান। পাশাপাশি ব্যাংকটির অনিয়ম দূর করার দাবি জানান। এ সময় তাদের সঙ্গে ব্যাংকটির অনেক কর্মকর্তা যোগ দেন। বেসরকারি আইএফআইসি ব্যাংকের নিয়ন্ত্রণ ছিল আগে বিএনপি নেতা মোসাদ্দেক আলীর ফালুর নেতৃত্বাধীন পর্ষদের হাতে। ২০০৯ সালে আওয়ামী লীগ সরকার ক্ষমতায় এলে এর নিয়ন্ত্রণ নেন ক্ষমতাচ্যুত প্রধানমন্ত্রী শেখ হাসিনার বেসরকারি খাত বিষয়ক উপদেষ্টা সালমান এফ রহমান। তিনি এখন ব্যাংকের পর্ষদ চেয়ারম্যান। রোববার ব্যাংকের প্রধান কার্যালয়ের সামনে ব্যাংকটির চাকরিচ্যুত কর্মকর্তারা বিক্ষোভ করেছেন। তারা বর্তমান চেয়ারম্যানসহ পর্ষদের পরিচালকদের পদত্যাগ দাবি করেছেন। একই সঙ্গে সাবেক ব্যবস্থাপনা পরিচালক (এমডি) শাহ এ সরোয়ারের সময়ে ‘অন্যায়ভাবে’ যাদের চাকরিচ্যুত করা হয়েছে, তাদের চাকরিতে পুনর্বহালের দাবি করেছেন। রাজধানীর পুরানা পল্টনে অবস্থিত ব্যাংকটির প্রধান কার্যালয়ে রোববার ‘আইএফআইসি ব্যাংকের চাকরিচ্যুত সব কর্মকর্তা’ শীর্ষক একটি ব্যানার নিয়ে তিন শতাধিক লোক বিক্ষোভ কর্মসূচি পালন করেন। এ সময় ব্যাংকের কিছু কর্মকর্তাও তাদের সঙ্গে যোগ দেন। বিক্ষোভকারীরা অভিযোগ করেন, আইএফআইসি ব্যাংকের চেয়ারম্যান সালমান এফ রহমান হাজার হাজার কোটি টাকা লুটপাট করেছেন। তার সহযোগী হিসাবে কাজ করছেন সাবেক এমডি শাহ এ সরোয়ার, যিনি বর্তমানে ব্যাংকটির উপদেষ্টা। শাহ এ সরোয়ার ‘মানসিক চাপ সৃষ্টি করে’ অনেক কর্মকর্তা-কর্মচারীকে চাকরি থেকে পদত্যাগ করতে বাধ্য করছেন। বিক্ষোভে যারা অংশ নিয়েছেন, তাদের পক্ষ থেকে নয় দফা দাবি উত্থাপন করা হয়েছে। এসব দাবির মধ্যে রয়েছে যেসব কর্মকর্তা-কর্মচারীদের চাকরি থেকে পদত্যাগে বাধ্য করা হয়েছে, তাদের অবিলম্বে পুনর্বহাল করা। তবে যারা ইতোমধ্যে চাকরির বয়স অতিক্রম করেছেন, তাদের পদোন্নতি ও বেতন বৃদ্ধিসহ পাওনা পরিশোধ করা ইত্যাদি।"
2024/08/12,বদলাচ্ছে পুলিশের পোশাক,Unknown,"বদলে যাচ্ছে পুলিশের বর্তমান পোশাক এবং লোগো। অল্প সময়ের মধ্যে নতুন পোশাক পাচ্ছেন পুলিশ কর্মকর্তা ও সদস্যরা। রোববার সন্ধ্যায় স্বরাষ্ট্র মন্ত্রণালয়ের সম্মেলন কক্ষে অনুষ্ঠিত বৈঠকে এ সিদ্ধান্ত নেওয়া হয়েছে। সম্প্রতি ছাত্র-জনতার ওপর পুলিশের নির্বিচার গুলি চালানো, লাঠিচার্জ এবং পুলিশের ওপর ব্যাপকভাবে হামলার পরিপ্রেক্ষিতে এ সিদ্ধান্ত নেওয়া হলো। তবে নতুন পোশাকের রং ও ডিজাইন কী হবে এবং লোগোতে কী ধরনের পরিবর্তন আসবে তা চূড়ান্ত হয়নি। ওই বৈঠকে পুলিশ কমিশন গঠনের বিষয়েও আলোচনা হয়েছে। অন্তর্বর্তী সরকারের উপদেষ্টাদের বৈঠকে এ বিষয়ে সিদ্ধান্ত চূড়ান্ত হবে। এসব সিদ্ধান্ত নেওয়ার বিষয়টি গতকাল সন্ধ্যায় যুগান্তরকে জানিয়েছেন স্বরাষ্ট্র মন্ত্রণালয়ের দায়িত্বপ্রাপ্ত অন্তর্বর্তীকালীন সরকারের উপদেষ্টা ব্রিগেডিয়ার জেনারেল (অব.) ড. এম সাখাওয়াত হোসেন এবং বৈঠকে অংশ নেওয়া একাধিক পুলিশ সদস্য। ওই বৈঠকে পুলিশের পক্ষ থেকে ১১ দফা দাবি জানানো হয়। এছাড়া বৈঠকে বৈষম্যবিরোধী ছাত্র আন্দোলনের কর্মসূচিতে পুলিশের নির্বিচারে গুলিতে হতাহতের ঘটনায় দায়ী এবং নির্দেশদাতা কারা তা তদন্ত করতে আইনশৃঙ্খলা বাহিনীকে নির্দেশ দেওয়া হয়েছে। রংপুরে বেগম রোকেয়া বিশ্ববিদ্যালয়ের শিক্ষার্থী আবু সাঈদের মৃত্যুর ঘটনা এবং মামলা দায়েরের সঙ্গে জড়িত কারা তাও তদন্ত করতে বলা হয়েছে। ওই ঘটনায় ওসিকে ইতোমধ্যে সাসপেন্ডও করা হয়েছে বলে জানানো হয়েছে। পুলিশের পোশাক ও লোগো বদলির বিষয়ে ব্রিগেডিয়ার জেনারেল (অব.) ড. এম সাখাওয়াত হোসেন বলেন, ‘পুলিশের পোশাক ও লোগা পরিবর্তন হবে। যত তাড়াতাড়ি সম্ভব পরিবর্তন হবে। পুলিশের অনেকের মন খারাপ, এই পোশাক নিয়ে তারা বের হতে চান না। পোশাকের রং ঠিক হয়নি। সেটা আলোচনা করে নির্ধারণ করা হবে।’ পুলিশ কমিশন গঠনের বিষয়ে তিনি বলেন, আমি ব্যক্তিগতভাবে মনে করি পুলিশ কমিশন গঠন হওয়া উচিত। কমিশনের আওতায় পুলিশ ফাংশন করবে, কোনো রাজনৈতিক দলের নিচে নয়। রাজনৈতিক দল পুলিশকে অপব্যবহার করেছেন। ওই বৈঠকে অংশ নেওয়া পুলিশ সদস্যদের প্রতিনিধি কনস্টেবল সোয়াইবুর রহমান বলেন, আমি পুলিশ সংস্কারের ডাক দিয়েছিলাম। এতে পুলিশের সব ইউনিট সাড়া দিয়েছে। তারা সাড়া দেওয়ায় পুলিশের সংস্কার সম্ভব হচ্ছে। নইলে পুলিশ এখনো পরাধীন থাকত। বৈঠকের বিষয়ে তিনি বলেন, উপদেষ্টা মহোদয় আমাদের আশ্বস্ত করেছেন, অবিলম্বে পুলিশের পোশাক পরিবর্তন হবে। যত দ্রুত সম্ভব আমাদের নতুন পোশাক চলে আসবে। তখন নতুন পোশাক পরিধান করে আমরা ডিউটি করব। এখন আমরা সবাই নিজ নিজ কর্মস্থলে যোগ দেব। ছাত্র-জনতার গণঅভ্যুত্থানের মুখে গত ৫ আগস্ট প্রধানমন্ত্রীর পদ থেকে পদত্যাগ করেন আওয়ামী লীগের সভাপতি শেখ হাসিনা। ওইদিনই তিনি ও তার বোন শেখ রেহানা ভারতে পালিয়ে যান। গত বৃহস্পতিবার শান্তিতে নোবেলজয়ী ড. মুহাম্মদ ইউনূসের নেতৃত্বে অন্তর্বর্তী সরকারের উপদেষ্টারা শপথ নেন। শপথ নেওয়ার পর গতকালই প্রথম সচিবালয়ে স্বরাষ্ট্র মন্ত্রণালয়ে অফিস করেন ব্রিগেডিয়ার জেনারেল (অব.) ড. এম সাখাওয়াত হোসেন। পুলিশ সংস্কারের দাবিতে আন্দোলনকারীদের সঙ্গে বৈঠক করেন তিনি। ওই বৈঠকে সুরক্ষা সেবা বিভাগের সিনিয়র সচিব মশিউর রহমান, জননিরাপত্তা বিভাগের সচিব মো. জাহাংগীর হোসেন, পুলিশের আইজি ময়নুল ইসলাম এবং বিজিবি, পাসপোর্ট ও ইমিগ্রেশন অধিদপ্তর, ফায়ার সার্ভিস ও মাদকদ্রব্য অধিদপ্তরের মহাপরিচালকরা উপস্থিত ছিলেন। বৈঠকের পর ড. এম সাখাওয়াত হোসেন আরও বলেন, গণঅভ্যুত্থানকে কেন্দ্র করে সৃষ্ট ঘটনার পর পুলিশের মনোবল নিচু ছিল এবং তাদের কিছু দাবি-দাওয়া ছিল। সেসব বিষয় নিয়ে তাদের সঙ্গে আলোচনা করেছি। তাদের দাবি-দাওয়াগুলো পড়েছি। সেখানে অনেক যৌক্তিক দাবি আছে। কিছু দাবি দীর্ঘমেয়াদি এবং কিছু দাবি স্বল্পমেয়াদে পূরণ করা সম্ভব। আমি তাদের প্রতিশ্রুতি দিয়েছি, সবকিছু আমরা দেখব। কিছু দাবি এখনই পূরণ করা যাবে, কিছু পূরণে দীর্ঘ সময় লাগবে। তিনি বলেন, পুলিশকে রাজনৈতিক উদ্দেশ্যে ব্যবহার করা হয়েছে। পুলিশের যতটা দোষ, তার চেয়ে বেশি দোষ হচ্ছে রাজনৈতিক পর্যায় থেকে যারা পুলিশকে ওইসব কাজ করতে কমান্ড (নির্দেশ) দিয়েছেন। তাদের বিরুদ্ধে ব্যবস্থা নেওয়ার জন্য বলেছি। বিষয়টি নিয়ে ক্যাবিনেটেও আলোচনা করব। তিনি আরও বলেন, যেসব পুলিশ এতদিন মাঠে নামেননি, তারা (পুলিশ সদস্যরা) থানায় থাকার প্রতিশ্রুতি দিয়েছেন। আমি নাগরিকদের কাছে অনুরোধ করছি, পুলিশের গায়ে হাত দেবেন না। পুলিশ না থাকলে নাগরিকরা নিরাপদ নন। আমরা কোনো অন্যায়কারীকে ছাড় দেব না। আমি শিক্ষার্থীদের প্রতিনিধিদের সঙ্গে কথা বলেছি। তারাও বলেছে, পুলিশের সঙ্গে আমাদের বিরোধ নেই। যা হয়েছে তা হয়ে গেছে। পুলিশ সদস্যদের ডিউটি করার অনুরোধ করছি। পুলিশের বিভিন্ন ইউনিটের প্রধানরা দেশে আত্মগোপনে রয়েছেন। তারা কাজে যোগ দিচ্ছেন না-তাদের বিষয়ে জানতে চাইলে ড. এম সাখাওয়াত হোসেন বলেন, এটা নিয়ে সবাই বলেছেন যে যার জায়গায় কাজে যোগ দেবেন। তাদের মধ্যে কেউ অন্যায় করে থাকলে তা দেখার মালিক সরকার। কেউ অন্যায় করলে তদন্ত হবে, যতটুকু শাস্তি হওয়ার তা হবে। তিনি বলেন, রংপুরে শিক্ষার্থীর মৃত্যুর মামলা দায়েরে যারা যারা জড়িত তাদের বিরুদ্ধে ব্যবস্থা নেওয়ার সিদ্ধান্ত নিয়েছি। থানার ওসিকে সাসপেন্ড করা হয়েছে। বাকিদের বিষয়ে তদন্ত চলছে। দু-একদিনের মধ্যে জানতে পারবেন। পুলিশের ঊর্ধ্বতন কর্মকর্তাদের বিরুদ্ধে ব্যবস্থা নেওয়া হবে কি না-এমন প্রশ্নের জবাবে তিনি বলেন, হুকুমের আসামি বলে একটা কথা আছে। যে হাইকমান্ড পুলিশ সদস্যদের নির্দেশনা দিয়েছেন তাদেরও হাইকমান্ড ছিল। স্বরাষ্ট্রমন্ত্রীর চেয়ারেও হাইকমান্ড বসেছিলেন। তখন তিনি কী করেছেন? পুলিশ সদস্যদের দোষ দেওয়ার আগে আমি তাকে দোষ দেব। হাইকমান্ডের আদেশ না মানলে পুলিশের চাকরি থাকে না। ওই বৈঠকে অংশ নেওয়া ঢাকা সিআইডির পরিদর্শক জাহিদুল ইসলাম বলেন, পুলিশের অনেক অর্জন আছে। কিন্তু বিভিন্ন রাজনৈতিক দলের কারণে ওই অর্জন ম্লান হয়ে যায়। সেটা যাতে না হয় সেজন্য স্বাধীন কমিশন গঠনের দাবি ছিল। আমরা পুলিশকে স্বপ্নের বাহিনীতে রূপান্তর করতে চাই। আমাদের চাওয়া থেকে বেশি আশ্বাস পেয়েছি। তিনি বলেন, পুলিশ সদর দপ্তরের একটি কমিটি গঠন করা হয়েছে। তারা আমাদের ১১ দফা দাবি যাচাই-বাছাই করে প্রতিবেদন দেবে। পুলিশের ১১ দফা দাবির মধ্যে আরও আছে-সব পুলিশ সদস্য ও তাদের পরিবারের নিরাপত্তা নিশ্চিত করতে হবে। যেসব ঊর্ধ্বতন পুলিশ অফিসার ও দুষ্কৃতকারীর কারণে পুলিশ সদস্য ও সাধারণ ছাত্র-জনতা মৃত্যুবরণ করেছেন তাদের গ্রেফতার করে অবিলম্বে প্রচলিত আইনে বিচার করতে হবে। চলমান সহিংসতায় যেসব পুলিশ সদস্য আহত ও নিহত হয়েছেন তাদের পরিবারকে উপযুক্ত ক্ষতিপূরণ দিতে হবে। নিরাপত্তাহীনতার কারণে যেসব পুলিশ সদস্য দায়িত্ব পালন থেকে বিরত ছিলেন এবং চলমান পুলিশ বাহিনীর সংস্কারের সঙ্গে যুক্ত পুলিশ সদস্যদের বিরুদ্ধে বিভাগীয় ব্যবস্থা গ্রহণ করা হবে না মর্মে পুলিশ হেডকোয়ার্টার্স থেকে লিখিত আদেশের পরিপত্র জারি করতে হবে। নিয়োগ, প্রশিক্ষণ ও পদোন্নতিতে বৈষম্য দূর করতে হবে। নায়েক পদবিকে ১৪তম গ্রেড এবং এএসআইদের ১২তম গ্রেডে রূপান্তর করতে হবে। পুলিশ পরিদর্শক নবম গ্রেড থেকে এএসপি নবম গ্রেডের মধ্যে যে বৈষম্য তা নিরসন করে উচ্চতর গ্রেড প্রদান করতে হবে। সব পদে সর্বোচ্চ ছয় বছরের মধ্যে পদোন্নতির ব্যবস্থা নিশ্চিত করতে হবে। পুলিশ সদস্যদের অন্যান্য সংস্থার চাকরির মতো শ্রম আইন অনুযায়ী আট ঘণ্টা কর্মঘণ্টা নিশ্চিত করতে হবে। অপরাধ প্রমাণিত ও তদন্ত শেষ না হওয়া পর্যন্ত কোনো পুলিশ সদস্যকে পুলিশ অফিসার্স স্পেশাল অর্ডিন্যান্স এবং ডিএমপি অধ্যাদেশ ১৯৭৬ অনুযায়ী চাকরিচ্যুত করা যাবে না।"
2024/08/12,শিগগিরই বিচারক নিয়োগ সুপ্রিমকোর্টে,Unknown,"সুপ্রিমকোর্টের আপিল ও হাইকোর্ট বিভাগে শিগগিরই কিছু বিচারক নিয়োগ দিচ্ছে সরকার। সোমবার অথবা মঙ্গলবারের মধ্যে আপিল বিভাগে এ নিয়োগ সম্পন্ন হতে পারে বলে সংশ্লিষ্ট সূত্র জানিয়েছে। সূত্রমতে, আপিল বিভাগ থেকে প্রধান বিচারপতি ওবায়দুল হাসানসহ ছয় বিচারপতি শনিবার পদত্যাগ করায় আপিল বিভাগে বিচারক সংকট দেখা দিয়েছে। ফলে বিচার কাজ পরিচালনার ক্ষেত্রে এ শূন্যতা পূরণ করতে ত্বরিত সিদ্ধান্ত নিচ্ছে সরকার। এদিকে আপিল বিভাগে নিয়োগের পরপরই হাইকোর্ট বিভাগেও বেশকিছু বিচারক নিয়োগ দেওয়া হবে। কারণ আপিল বিভাগে নিয়োগের পর হাইকোর্ট বিভাগে বিচারক সংকট আরও বাড়বে। বর্তমানে আপিল বিভাগে ২ জন এবং হাইকোর্ট বিভাগে ৮১ জন বিচারপতি রয়েছেন। আপিল বিভাগে নিয়োগ পাচ্ছেন হাইকোর্ট বিভাগের এমন বেশ কয়েকজন বিচারপতির নাম শোনা যাচ্ছে। এদের মধ্যে সম্ভাব্য তালিকায় রয়েছেন-হাইকোর্ট বিভাগের বিচারপতি একেএম আসাদুজ্জামান, বিচারপতি জুবায়ের রহমান চৌধুরী, বিচারপতি এসএম এমদাদুল হক, বিচারপতি মো. রেজাউল হক, বিচারপতি মো. আতাউর রহমান খান, বিচারপতি সৈয়দ মোহাম্মদ জিয়াউল করিম, বিচারপতি শেখ আব্দুল আওয়াল, বিচারপতি মামনুন রহমান ও বিচারপতি ফারাহ মাহবুব। এরা সবাই বিএনপি আমলে নিয়োগপ্রাপ্ত বলে জানা গেছে। এর বাইরেও কারও কারও নাম শোনা যাচ্ছে। সংবিধানের ৯৫ অনুচ্ছেদে বিচারক নিয়োগ বিষয়ে বলা আছে। ৯৫ (১)-এ বলা হয়েছে, ‘প্রধান বিচারপতি রাষ্ট্র্রপতি কর্তৃক নিযুক্ত হইবেন এবং প্রধান বিচারপতির সঙ্গে পরামর্শ করে রাষ্ট্র্রপতি অন্যান্য বিচারপতিকে নিয়োগদান করবেন।’ ৯৫(২) অনুসারে, ‘কোনো ব্যক্তি বাংলাদেশের নাগরিক না হলে এবং (ক) সুপ্রিমকোর্টে অন্যূন ১০ বছর অ্যাডভোকেট না হয়ে থাকলে, বা (খ) বাংলাদেশের রাষ্ট্র্রীয় সীমানার মধ্যে অন্যূন ১০ বছর কোনো বিচার বিভাগীয় পদে অধিষ্ঠান না করে থাকলে, অথবা (গ) সুপ্রিমকোর্টের বিচারক পদে নিয়োগ লাভের জন্য আইনের দ্বারা নির্ধারিত যোগ্যতা না থাকলে, তিনি বিচারপতি পদে নিয়োগ লাভের যোগ্য হবেন না।’ সুপ্রিমকোর্টের এক কর্মকর্তা জানান, আপিল বিভাগের ছয়জন বিচারপতি পদত্যাগ করার পর হাইকোর্ট বিভাগের জ্যেষ্ঠ বিচারপতি সৈয়দ রেফাত আহমেদকে প্রধান বিচারপতি হিসাবে নিয়োগ দেওয়া হয়। বর্তমানে আপিল বিভাগে বিচারক আছেন ২ জন। বিচার কার্যক্রম চালু করতে হলে আপিল বিভাগে কমপক্ষে আরও ৬ জন বিচারপতি প্রয়োজন। তিনি বলেন, এমনিতেই সুপ্রিমকোর্টে বিচারক সংকট। নিয়োগ পাওয়ার পর নতুন প্রধান বিচারপতি বিচার কার্যক্রম স্বাভাবিক রাখার চেষ্টা করছেন। ইতোমধ্যে হাইকোর্ট বিভাগে ৮টি বেঞ্চ চালু করেছেন। সোমবার থেকে এসব বেঞ্চে বিচার কার্যক্রম শুরু হবে। দু-এক দিনের মধ্যে আপিল বিভাগে কিছু বিচারক নিয়োগ দিতে পারে সরকার।  এদিকে বিএনপিপন্থি আইনজীবীদের সঙ্গে কথা বলে জানা গেছে, হাইকোর্ট বিভাগে বিগত দিনে যারা আওয়ামী লীগ সরকারের এজেন্ডা বাস্তবায়ন করেছেন-এমন বেশ কয়েকজনের তালিকা করা হচ্ছে। এদের পদত্যাগের জন্য বাধ্য করা হবে। ইতোমধ্যে সুপ্রিমকোর্ট আইনজীবী সমিতির সভাপতি ও বিএনপি চেয়ারপারসনের উপদেষ্টা ব্যারিস্টার এএম মাহবুব উদ্দিন খোকন গত সপ্তাহে দুদফা সংবাদ সম্মেলন করেছেন। বিগত দিনে যারা দলবাজ বিচারপতি রয়েছেন তাদের পদ্যতাগ করার দাবি তোলেন তিনি। ৮ আগস্ট ৫০ বিচারপতিকে পদত্যাগের দাবি জানান সাধারণ আইনজীবীরা। সাধারণ আইনজীবীদের ব্যানারে আয়োজিত সংবাদ সম্মেলনে এ সংক্রান্ত লিখিত বক্তব্য পাঠ করেন অ্যাডভোকেট সৈয়দ মামুন মাহবুব। তারা জানান, দলবাজ বিচারপতিদের তালিকা প্রকাশ করা হবে। এদিকে রোববার নবাগত অ্যাটর্নি জেনারেল মো. আসাদুজ্জামান নিজ কার্যালয়ে সাংবাদিকদের বলেছেন, আপিল বিভাগের মতো হাইকোর্ট বিভাগেও সংস্কার প্রয়োজন। বিচার বিভাগে কোনো সিন্ডিকেট থাকবে না বলেও মন্তব্য করেন তিনি। হাইকোর্ট বিভাগ ঢেলে সাজানো প্রয়োজন মনে করেন কিনা, এমন প্রশ্নের জবাবে মো. আসাদুজ্জামান বলেন, অবশ্যই মনে করি। যে কারণে জনরোষ তৈরি হয়েছে, হাইকোর্ট বিভাগে সংস্কার কেন হবে না। "
2024/08/12,সাবেক মন্ত্রী হাছান মাহমুদের ব্যাংক হিসাব জব্দ,Unknown,"সাবেক পররাষ্ট্রমন্ত্রী ও আওয়ামী লীগের শীর্ষ পর্যায়ের নেতা ড. হাছান মাহমুদের সব ধরনের ব্যাংক হিসাব জব্দ করার নির্দেশ দিয়েছে বাংলাদেশ ফিন্যান্সিয়াল ইন্টেলিজেন্স ইউনিট (বিএফআইইউ)। একই সঙ্গে হাছান মাহমুদের স্ত্রী ও মেয়ের নামে থাকাও সব ব্যাংক হিসাব জব্দের নির্দেশ দেওয়া হয়েছে। এ বিষয়ে বিএফআইইউ থেকে একটি চিঠি সব ব্যাংক ও ফিন্যান্স কোম্পানিগুলোয় পাঠানো হয়েছে। ৫ আগস্ট শেখ হাসিনা সরকারের পতনের পর দেশ থেকে পালানোর সময় হাছান মাহমুদকে বিমানবন্দর থেকে আটক করা হয়েছে বলে গণমাধ্যমে সংবাদ প্রচারিত হয়েছে। বিএফআইইউ-এর নির্দেশে বলা হয়েছে, হাছান মাহমুদ, তার স্ত্রী নুরুন ফাতেমা এবং মেয়ে নাফিসা জুমাইনা মাহমুদের নামে ব্যাংক ও ফিন্যান্স কোম্পানিগুলোয় থাকা সব ব্যক্তিগত ও ব্যবসায়ী হিসাব জব্দ করতে হবে। ২০১২ সালের মানি লন্ডারিং প্রতিরোধ আইনের আওতায় এ নির্দেশ দেওয়া হয়। একই সঙ্গে ওই তিনজনের ব্যক্তিগত কিংবা ব্যবসায়ী হিসাব থেকে যাতে কোনো অর্থ উত্তোলন বা স্থানান্তর করা না যায়, সে বিষয়েও নির্দেশনা দেওয়া হয়েছে। এছাড়া ব্যাংকে ভল্টে থাকা সম্পদও জব্দ করতে বলা হয়েছে। তাদের হিসাবে জমা থাকা অর্থসম্পদের ও লেনদেনের তথ্য বিএফআইইউতে পাঠাতে বলা হয়েছে। হাছান মাহমুদ আওয়ামী লীগের যুগ্মসাধারণ সম্পাদক। ২০২৪ সালের জানুয়ারিতে অনুষ্ঠিত নির্বাচনের পর শেখ হাসিনার নেতৃত্বে যে সরকার গঠিত হয়, তাতে তাকে পররাষ্ট্রমন্ত্রীর দায়িত্ব দেওয়া হয়। এর আগের সরকারে তিনি তথ্য ও সম্প্রচারমন্ত্রীর দায়িত্বে ছিলেন। ৫ আগস্ট আওয়ামী লীগ সরকারের পতনের পর এই প্রথম একজন মন্ত্রীর ব্যাংক হিসাব জব্দ করা হয়েছে এবং তার ব্যাংক লেনদেনের তথ্য চাওয়া হয়েছে। জানা যায়, এ ধরনের আরও অনেক ব্যক্তির সম্পদের তথ্য চাওয়া হবে। একই সঙ্গে জব্দ করা হবে। ইতোমধ্যে বিএফআইইউ থেকে ব্যাংক ও ফিন্যান্স কোম্পানিগুলোকে নির্দেশনা দেওয়া হয়েছে প্রভাবশালীরা যাতে তাদের নিজের ও স্বার্থসংশ্লিস্ট হিসাব থেকে বড় অঙ্কের কোনো অর্থ উত্তোলন করতে না পারেন। কারণ, দেশ থেকে পালিয়ে যাওয়ার সময় তারা মোটা অঙ্কের অর্থ পাচার করে দিচ্ছেন। এ কারণে ব্যাংক লেনদেনে সতর্কতা অবলম্বন করা হচ্ছে।"
2024/08/12,১৫ আগস্ট থেকে চলবে আন্তঃনগর ট্রেন,Unknown,"আজ থেকে শুরু হচ্ছে মালাবাহী ট্রেন চলাচল। দীর্ঘ ২৭ দিন পর ট্রেন চলাচল স্বাভাবিক হচ্ছে। তবে ১৩ ও ১৪ আগস্ট থেকে চালু হবে লোকাল, মেইল ও কমিউটার ট্রেন। ১৫ আগস্ট থেকে দূরপাল্লার আন্তঃনগর ট্রেন পুরোদমে চালু হবে। এজন্য আজ থেকে বিক্রি করা হবে আন্তঃনগর ট্রেনের অগ্রিম টিকিট। এদিকে বৈষম্যবিরোধী ছাত্র আন্দোলনকে কেন্দ্র করে নাশকতাকারীরা বিভিন্ন ট্রেন ও স্টেশনে অগ্নিসংযোগসহ ভাঙচুর করে। এতে ক্ষতিগ্রস্ত হয়েছে ১৩টি স্টেশন ও অন্তত ১০টি ট্রেন। ক্ষতিগ্রস্ত ট্রেনের মধ্যে জামালপুর ও পারাবত এক্সপ্রেস ট্রেন চলাচল বন্ধ রাখার সিদ্ধান্ত নেওয়া হয়েছে। রেল কর্তৃপক্ষ জানায়, ক্ষতিগ্রস্ত ট্রেনগুলো মেরামত করা হচ্ছে। দ্রুত সময়ের মধ্যে জামালপুর ও পারাবত এক্সপ্রেস ট্রেন দুটি চালু করা হবে। এ প্রসঙ্গে রোববার বিকালে রেলওয়ে মহাপরিচালক সরদার সাহাদাত আলী যুগান্তরকে বলেন, দীর্ঘদিন ট্রেন চলাচল বন্ধ থাকার পর সোমবার থেকে ট্রেন চলাচল শুরু হচ্ছে। আমরা শুরুতে সোমবার শুধু মালবাহী ট্রেন পরিচালনা করব। মঙ্গলবার ও বুধবার থেকে মেইল, লোকাল, কমিউটার ট্রেনগুলো চালানো শুরু করব। ১৫ আগস্ট থেকে দূরপাল্লার সবকটি আন্তঃনগর ট্রেন পুরোদমে চালানো হবে। তবে বেশ কয়েকটি ট্রেন ক্ষতিগ্রস্ত হওয়ায় উল্লেখিত সময়ের মধ্যে জামালপুর ও পারাবত এক্সপ্রেস ট্রেন দুটি চালানো সম্ভব হবে না। মেরামত শেষে ট্রেন দুটি চালানো হবে। এদিকে রেলপথ মন্ত্রণালয় সূত্রে জানা যায়, কোটা সংস্কার আন্দোলনের মুখে ১৭ জুলাই রাত থেকে বিভিন্ন জায়গায় ট্রেন চলাচল বন্ধ হয়েছে। তবে সরকারের কারফিউ জারির পর ১৯ জুলাই থেকে পুরোপুরি বন্ধ ছিল ট্রেন চলাচল। এর মধ্যে ১-৩ আগস্ট পর্যন্ত সীমিত পরিসরে কমিউটার ট্রেন চলাচল করেছে। মন্ত্রণালয় সূত্র জানায়, দেশব্যাপী ছাত্র আন্দোলন চলাকালে দুষ্কৃতকারীরা আন্তঃনগর ট্রেনের কোচে আগুন লাগায়। কোচের দরজা ও জানালার কাচ ভেঙে ফেলে। ১৯ জুলাই ও ৫ আগস্ট দুষ্কৃতকারীদের হামলায় জামালপুর এক্সপ্রেস ট্রেনের ৬টি কোচের জানালার কাচ, জয়ন্তিকা এক্সপ্রেসের ১৩টি কোচের ৫৮টি জানালা ও ১৮টি দরজার কাচ এবং পারাবত এক্সপ্রেসের ১৬টি কোচের ১৪১টি জানালা ও ২৭টি দরজার কাচ ভেঙে যায়। বর্তমানে রেকগুলো আখাউড়া ও ময়মনসিংহে রয়েছে। ক্ষতিগ্রস্ত কোচগুলো বেজ স্টেশন এবং পাহাড়তলী শেডে পাঠিয়ে মেরামত করা হচ্ছে।"
2024/08/12,সরকার উৎখাতের পেছনে যুক্তরাষ্ট্র শিগ্গিরই ফিরব: শেখ হাসিনা,Unknown,"প্রবল গণ-আন্দোলনের মুখে প্রধানমন্ত্রীর পদ ছেড়ে ভারতে আশ্রয় নেওয়া আওয়ামী লীগ সভাপতি শেখ হাসিনা অবশেষে নীরবতা ভেঙেছেন। তিনি অভিযোগ করেছেন, ‘আমাকে উৎখাতের পেছনে যুক্তরাষ্ট্রের মতো বিদেশি শক্তির হাত আছে। সেন্টমার্টিন আর বঙ্গোপসাগর আমেরিকার হাতে ছেড়ে দিলে আমি ঠিকই ক্ষমতায় থাকতে পারতাম।’ আওয়ামী লীগ সমর্থকদের উদ্দেশে যে বার্তা শেখ হাসিনা দিয়েছেন, সেখানে এই অভিযোগ করেছেন তিনি। ভারতের সংবাদমাধ্যম দ্য প্রিন্ট এ খবর দিয়েছে। এর আগে ২০২৩ সালের মে মাসে বিবিসিকে দেওয়া এক সাক্ষাৎকারে শেখ হাসিনা একই অভিযোগ করেছিলেন। তিনি বলেছিলেন, ‘যুক্তরাষ্ট্র হয়তো আমাকে ক্ষমতায় দেখতে চায় না।’ চলতি বছরের জানুয়ারিতে দ্বাদশ জাতীয় সংসদ নির্বাচনের আগে তিনি বলেছিলেন, এক ‘শ্বেতাঙ্গ’ ব্যক্তির কাছ থেকে একটি প্রস্তাব পেয়েছিলাম। আমাকে বলা হয়েছিল, বিমানঘাঁটি করতে দিলে আমি সহজেই ক্ষমতায় আসতে পারব। সরকারি চাকরির কোটা সংস্কারের দাবিতে শুরু হওয়া শিক্ষার্থীদের আন্দোলন আগস্টের শুরুতে সরকার পতনের আন্দোলনে পরিণত হয়। জেলায় জেলায় সহিংসতায় মাত্র তিন সপ্তাহের মধ্যে প্রায় ৩০০ মানুষের প্রাণ যায়। ৫ আগস্ট আন্দোলনকারীদের ঢাকামুখী লংমার্চের মধ্যে শেখ হাসিনার দেশত্যাগের খবর আসে। সেদিন বিকালে সেনাপ্রধান ওয়াকার-উজ-জামান সাংবাদিকদের বলেন, ‘পদত্যাগ করেছেন প্রধানমন্ত্রী শেখ হাসিনা।’ প্রথমে হেলিকপ্টর এবং পরে সামরিক বিমানে চড়ে আগরতলা হয়ে সেদিন রাতেই দিল্লি পৌঁছান বাংলাদেশের টানা ১৫ বছরের প্রধানমন্ত্রী। এখন তিনি সেখানেই আছেন। প্রিন্ট লিখেছে, ভারত সরকারও ইতোমধ্যে বলেছে, বাংলাদেশে শেখ হাসিনার সরকার উৎখাতের পেছনে ‘বিদেশি হাত’ আছে কি না, তা খতিয়ে দেখা হচ্ছে। আওয়ামী লীগ নেতাকর্মীদের পাঠানো বার্তায় শেখ হাসিনা এ ধরনের বিদেশি শক্তির দ্বারা ‘ব্যবহৃত’ না হওয়ার জন্য নতুন অন্তর্বর্তীকালীন সরকারকে সতর্ক করেছেন। তিনি বলেন, ‘লাশের মিছিল যাতে দেখতে না হয়, সেজন্য আমি পদত্যাগ করেছি। তোমাদের (শিক্ষার্থী) লাশের ওপর দিয়ে তারা ক্ষমতায় আসতে চেয়েছিল। আমি তা হতে দিইনি। আমি দেশে থাকলে হয়তো আরও প্রাণহানি হতো, আরও অনেক সম্পদহানি হতো।’ প্রিন্ট লিখেছে, ‘শেখ হাসিনা আগামী সপ্তাহে ভারতেই সংবাদমাধ্যমের মুখোমুখি হতে পারেন বলে ধারণা করা হচ্ছে।’ সমর্থকদের উদ্দেশে পাঠানো বার্তায় শেখ হাসিনা আরও বলেন, ‘হয়তো আমাকে হার মেনে নিতে হয়েছে; কিন্তু আমি অচিরেই দেশে ফিরব। আমি শিগ্গিরই ফিরব, ইনশাআল্লাহ। পরাজয় আমার হয়েছে, কিন্তু জয়ী হয়েছে বাংলাদেশের মানুষ।’ তিনি বলেন, ‘আমি নিজেকে সরিয়ে নিয়েছি। আপনাদের বিজয়ে আমি (ক্ষমতায়) এসেছিলাম, আপনারা ছিলেন আমার শক্তি। আপনারা যখন আমাকে চাননি, আমি তখন নিজে থেকে সরে গেছি, পদত্যাগ করেছি।’ শেখ হাসিনা বলেন, ‘আমার যারা কর্মী দেশে আছেন, তারা কেউ মনোবল হারাবেন না। আওয়ামী লীগ বারবার উঠে দাঁড়িয়েছে।’ কোটা সংস্কার আন্দোলনের মধ্যে শেখ হাসিনার যে বক্তব্য ক্ষোভ বহুগুণ বাড়িয়ে দিয়েছিল, সেই বক্তব্য বিকৃত করে প্রচার করা হয়েছে বলে আবারও অভিযোগ করেন তিনি। আন্দোলনকারী শিক্ষার্থীদের উদ্দেশে সাবেক প্রধানমন্ত্রী বলেন, ‘আমার তরুণ ছাত্রদের আমি আবারও বলতে চাই, তোমাদের আমি কখনোই রাজাকার বলিনি। আমার কথা বিকৃত করা হয়েছে। তোমাদের বিপদে ফেলে একটি চক্র ফায়দা নিয়েছে।’"
2024/08/12,রাস্তা আটকে চলছেন না ড. মুহাম্মদ ইউনূস,Unknown,"অন্তর্বর্তীকালীন সরকারের প্রধান উপদেষ্টা নোবেল বিজয়ী ড. মুহাম্মদ ইউনূস ভিভিআইপি প্রটোকল পাচ্ছেন। কিন্তু তিনি রাস্তা আটকে (রোড ব্লকিং টু ভিভিআইপি মুভমেন্ট) বিশেষ সুবিধায় যাতায়াত করছেন না। চলমান সড়কে স্বাভাবিক নিয়মে তার গাড়িবহর চলতে দেখা গেছে। গুলশানের বাড়ি থেকে রাষ্ট্রীয় অতিথি ভবন যমুনায় আসা-যাওয়ার পথে বিভিন্ন সিগন্যালে গাড়ি বহরের ভিডিও করে অনেকে সামাজিক যোগাযোগমাধ্যমে দিচ্ছেন। দেশের ইতিহাসে এ এক নতুন নজির। সামাজিক যোগাযোগমাধ্যমে ছড়িয়ে পড়া ভিডিওতে দেখা গেছে, প্রধান উপদেষ্টার গাড়িবহর ট্রাফিক সিগন্যালে আটকে রয়েছে। তা দেখে রাস্তার দুই ধারে বিপুলসংখ্যক সাধারণ মানুষ জটলা বেঁধে দাঁড়িয়ে রয়েছেন। অবশ্য নিরাপত্তারক্ষীরা সশস্ত্র অবস্থায় প্রধান উপদেষ্টাকে বহনকারী গাড়িকে ঘিরে রয়েছেন। রোববার দুই উপদেষ্টার শপথ অনুষ্ঠানে যোগ দিতে বঙ্গভবনে গিয়েছিলেন প্রধান উপদেষ্টা। এ সময় তাকে বহনকারী গাড়িবহর মতিঝিল এলাকায় যানজটে আটকা পড়ে। চলমান এ সংকট-মুহূর্তে পুলিশের কর্মবিরতির কারণে ঢাকা মেট্রোপলিটনের (ডিএমপি) ট্রাফিক বিভাগ পুরোপুরি বন্ধ রয়েছে। ঢাকা শহরের সড়কে ও অলিগলিতে ট্রাফিকের কাজ করছেন শিক্ষার্থীরা। গুরুত্বপূর্ণ কিছু সড়কে আছে ফায়ার সার্ভিস ও আনসার ব্যাটালিয়নের সদস্যরা। রাস্তায় শিক্ষার্থীদের দায়িত্ব পালন করতে দেখেন ড. ইউনূস। স্বাভাবিকভাবে চলাচলের বিষয়টি সামাজিক যোগাযোগমাধ্যমে তুলে ধরে তাকে প্রশংসায় ভাসিয়েছেন অনেকে। সাইফুল হক নামে একজন লিখেছেন ‘নিরাপত্তার নামে ক্রমাগত জনভোগান্তি করে ঘণ্টার পর ঘণ্টা রাস্তা বন্ধ না রেখেও যে রাষ্ট্রপতি ও প্রধানমন্ত্রী চলাচল করতে পারেন তার দৃষ্টান্ত স্থাপন করে দিলেন ড. মুহাম্মদ ইউনূস। নিজেই জ্যামে বসে আছেন, সাধু সাবধান।’ গণপূর্ত অধিদপ্তরের একাধিক কর্মকর্তা জানিয়েছেন, দেশের ৫ম অন্তর্বর্তী সরকারের প্রধান হিসাবে দায়িত্ব শুরু থেকে রাষ্ট্রীয় অতিথি ভবন যমুনায় অফিস করছেন ড. মুহাম্মদ ইউনূস। তবে সোমবার (আজ) থেকে তিনি যমুনায় পূর্ণ নিরাপত্তা বেষ্টনীতে উঠবেন। এ অতিথি ভবনে বসবাসের পাশাপাশি সাময়িক অফিস পরিচালনার সুবিধা রয়েছে। এরই মধ্যে প্রধান উপদেষ্টার কার্যালয়ের জন্য দুটি স্থান নির্ধারণ করা হয়েছে। একটি বেইলি রোডের মিনিস্টার্স অ্যাপার্টমেন্ট, অপরটি হেয়াররোডের একটি ৮ তলা সুরক্ষিত বাড়ি প্রস্তুত রয়েছে। এসএসএফসহ গুরুত্বপূর্ণ কর্মকর্তারা দুটি স্থানই পরিদর্শন করেছেন। প্রধান উপদেষ্টার সঙ্গে পরামর্শ করে তার কার্যালয় সেভাবে সাজানোর কাজ শুরু করবে ঢাকার গণপূর্ত বিভাগ।"
2024/08/12,ওরা সবাই টাকার মেশিন পদে ছোট সম্পদে বড়,Unknown,"সাবরেজিস্ট্রি অফিসে যারা পদ-পদবিতে ছোট চাকরি করেন, তাদের অনেকের বাড়তি আয়-রোজগার বেশি। এছাড়া দুর্নীতি, জাল-জালিয়াতি আর তদবির বাণিজ্যে একধাপ এগিয়ে একশ্রেণির দলিল লেখক ও বাইরের দালালচক্র। সব মিলিয়ে তারাই একেকজন টাকার মেশিনে পরিণত হয়েছেন। দেশের প্রতিটি সাবরেজিস্ট্রি অফিসের প্রায় একই চিত্র। তবে সবচেয়ে বড় দপ্তর হলো ঢাকার তেজগাঁও রেজিস্ট্রেশন কমপ্লেক্স। এখানে এক ছাদের নিচে রয়েছে ১০টি সাবরেজিস্ট্রি অফিস। এছাড়া আছে সদর রেকর্ড রুম। ঢাকা জেলা সাবরেজিস্ট্রারের অধীনে রেজিস্ট্রি অফিসের সংখ্যা ২২টি। সবই নিয়ন্ত্রণ হয় এই কমপ্লেক্স ভবন থেকে। এদিকে শেখ হাসিনা সরকারের পতনের পর হাইব্রিড বিএনপিপন্থিদের দাপটে অস্থির তেজগাঁও রেজিস্ট্রেশন কমপ্লেক্স। এখানে প্রায় প্রতিদিনই এ চক্রের সদস্যরা দলবেঁধে মহড়া দিচ্ছেন। আর যে যেভাবে পারছেন কট্টর আওয়ামীপন্থি দলিল লেখক, উমেদার ও নকলনবিশদের সিট দখল করে নিচ্ছেন। সূত্র জানায়, দলিল রেজিস্ট্রি হলো একটি খুশির বিষয়। যিনি বিক্রি করেন, তিনি বিক্রির টাকা পেয়ে যেমন খুশি; তেমনই যিনি জমি বা সম্পদ কেনেন, তিনিও কিনতে পেরে খুশি হন। যে কারণে জমি কেনাবেচার সময় উভয় পক্ষ খুশি হয়ে দলিল রেজিস্ট্রিসংশ্লিষ্টদের হিসাবের বাইরে বকশিশ দিয়ে থাকেন। তবে অনেক ক্ষেত্রে খুশি মনের বকশিশের অঙ্ক ঠিক থাকে না। নানারকম ভুলত্রুটির সুযোগ নিয়ে সংশ্লিষ্টরা মোটা অঙ্কের ঘুস আদায় করেন। এছাড়া জাল-জালিয়াতির বিষয় হলে তো কথাই নেই। একেবারে হামলে পড়ে ঘুসখোর চক্রগুলো। সেখানে মোটা অঙ্কের দালালি আর ঘুসের চুক্তি করা হয়। এক্ষেত্রে অন্যতম ভূমিকা রাখেন দলিল লেখক ও উমেদাররা। এর প্রথম কারণ দুটি। প্রথমত, যিনি জমি রেজিস্ট্রি করবেন, তাকে প্রথমে একজন দলিল লেখকের কাছে যেতে হবে। আর দলিল লেখক মানে একজন আইনজীবীর মতো ব্যক্তি। তিনি কিন্তু সাবরেজিস্ট্রি অফিসে চাকরি করেন না। শুধু দলিল রেজিস্ট্রি করার জন্য ডিআর বা জেলা রেজিস্ট্রারের কাছ থেকে লাইসেন্স নিয়ে থাকেন। তাই তার ওপর তেমন কোনো নিয়ন্ত্রণ থাকে না সাবরেজিস্ট্রারদের। এজন্য প্রথম ক্রাইম শুরু হয় দলিল লেখকের হাত দিয়ে। এরপর সেখানে যুক্ত হন উমেদার। উমেদার পদটি চাকরি হলেও সেটি মাস্টার রোলে। ছুটির দিন ছাড়া কাজ করলে দৈনিক ৬০ টাকা মজুরি পান। বর্তমান যুগে একজন ভিক্ষুক যেখানে দৈনিক ২/৩শ টাকা ভিক্ষা পান, সেখানে দৈনিক ৬০ টাকা মজুরি বড়ই হাস্যকর। তবু রেজিস্ট্রি অফিসগুলোয় উমেদারের চাকরি পাওয়া সৌভাগ্যের বিষয়। কারণ উমেদারদের মাধ্যমে বেশির ভাগ ঘুসের দেনদরবার ও লেনদেন হয়ে থাকে। এজন্য রেজিস্ট্রি অফিসগুলোয় সবচেয়ে প্রভাবশালী ও সম্পৎশালী হলেন একশ্রেণির দলিল লেখক ও উমেদার। কেউ কেউ শতকোটি টাকার মালিক বনে গেছেন। কারও কারও ঢাকা শহরে মূল্যবান সহায়সম্পত্তির অভাব নেই। অথচ তাদের নুন আনতে পান্তা ফুরানোর কথা। ফলে তেজগাঁও রেজিস্ট্রেশন কমপ্লেক্সজুড়ে তাদের আধিপত্য সবচেয়ে বেশি। এর পরের ধাপে রয়েছে নকলনবিশ, অফিস সহকারী বা কেরানি, মোহরার, অফিস সহায়ক বা পিওন, নৈশপ্রহরী ও ঝাড়ুদার এবং স্থানীয় সরকার বিভাগের টিসি মোহরার বা রাজস্ব আদায়কারী। তারা সবাই কমবেশি অনিয়ম-দুর্নীতির সঙ্গে যুক্ত। বেশির ভাগ নৈশপ্রহরী টিপসই নেওয়া ও দলিল কমিশনের কাজ করেন। এছাড়া দলিল তল্লাশিকারকসহ রেকর্ড রুমের কর্মচারীরাও এসব অপকর্মে জড়িত। অভিযোগ আছে সবচেয়ে বড় দুর্নীতি ও জালিয়াতি হয় রেকর্ড রুমে। এখানে কর্মরত দলিল তল্লাশিকারক ও উমেদাররা বেশি প্রভাবশালী। তাদের অনেকে টাকার বিনিময়ে দলিল টেম্পারিং ও গায়েব করার মতো কাজ করে থাকেন। তথ্যানুসন্ধানে জানা যায়, তেজগাঁও রেজিস্ট্রেশন কমপ্লেক্সে প্রভাবশালী দলিল লেখকদের মধ্যে রয়েছেন মোহাম্মদপুরের এমএ রশীদ, ঢাকা সদরের নাসীর উদ্দিন, বশীর উদ্দিন, শামসুল আরেফিন, বাড্ডার আতিকুল্লাহ ও আহসানউল্লাহ, মোহাম্মদপুরের আবু তাহের, ফিরোজ আলম, আখতারুজ্জামান বুলবুল, সদরের দলিল লেখক ও খিলগাঁওয়ের সভাপতি সাখাওয়াত হোসেন, পল্লবীর দলিল লেখক সমিতির সভাপতি শাকিল প্রমুখ। অপরদিকে প্রভাবশালী উমেদারদের মধ্যে পল্লবীর মোসলেম, মোহাম্মদপুরের বাবু, বাড্ডার ফারুক, খিলগাঁওয়ের মেহেদী, শাহীন প্রমুখ। তাদের মধ্যে উমেদার জাহাঙ্গীর কয়েক মাস আগে সূত্রাপুর থেকে মোহাম্মদপুরে বদলি হয়েছেন মোটা অঙ্কের অর্থের বিনিময়ে। এছাড়া মোহাম্মদপুরের পিওন জাহাঙ্গীরও বেশ প্রভাবশালী। দলিল কমিশনে বড় বাণিজ্য : দলিল কমিশন করার ক্ষেত্রে বেশির ভাগ সাবরেজিস্ট্রি অফিসের অফিস সহায়ক বা পিওন এবং বড়জোর এক্সট্রা মোহরাররা করে থাকেন। তবে তথ্যানুসন্ধানে জানা গেছে, দলিল কমিশনে হচ্ছে বড় ধরনের আয় বাণিজ্য। নানান অজুহাতে মোটা অঙ্কের ঘুসের দেনদরবার করা হয় কমিশনে। বিশেষ করে যাদের খুব জরুরি কমিশন করা প্রয়োজন তাদের ক্ষেত্রে নানারকম ব্যস্ততার অজুহাত দেখিয়ে চুক্তিতে বেশি টাকা আদায় করা হয়। ভোল পালটানো কর্মচারী : সারা বছর আওয়ামী লীগ করলেও এখন বিএনপিপন্থি সেজে ইতোমধ্যে মাঠে দৌড়ঝাঁপ শুরু করেছেন সদরের নকলনবিশ শাহীন, পল্লবীর নকলনবিশ অপু, জাহিদ, কাউসার, সাবিনা ও পারুল। ২-৩ দিন ধরে তাদের মধ্যে কেউ কেউ দল বেঁধে হানা দিয়ে সিট দখল বাণিজ্য শুরু করেছেন। এমনকি কেউ কেউ সশস্ত্র অবস্থায় ভেতরে ঢুকে মস্তানি করছেন বলে অভিযোগ উঠেছে। অথচ বিগত সরকারের আমলে তারা জাঁকজমকভাবে ১৫ আগস্ট পালন করেন। আওয়ামীপন্থি সেজে রেজিস্ট্রেশন কমপ্লেক্সে ছড়ি ঘুরিয়েছে। এছাড়া সাবরেজিস্ট্রি অফিসের কর্মচারীদের বেশির ভাগ নিজের ওপর অর্পিত কাজ ফেলে সারাক্ষণ ঘুস কারবারে বেশি ব্যস্ত থাকেন। সরেজমিন অনুসন্ধান করতে চাইলে যে কারও চোখে এমন দৃশ্য ধরা পড়বে। শুধু অফিস খরচের নামে ঘুস : সূত্র বলছে, তেজগাঁও রেজিস্ট্রেশন কমপ্লেক্সে গড়ে প্রতিদিন ৫শ দলিল রেজিস্ট্রি হয়। দলিলপ্রতি ঘুস আদায় হয় গড়ে কমপক্ষে ১০ হাজার টাকা। এ হিসাবে প্রতিদিন ঘুস আদায় হয় ৫০ লাখ টাকা। সাপ্তাহিক দুদিনের ছুটি বাদ দিলে মাসে ২২ কার্যদিবসে ঘুস আদায়ের পরিমাণ কমপক্ষে ১০ কোটি টাকা। এছাড়া বড় ধরনের জালজালিয়াতি তো আছেই। সেখানে লাখ লাখ টাকার ঘুসের চুক্তি হয়। আর এ বিপুল অঙ্কের ঘুসের টাকা ভাগবাঁটোয়ারা হয় প্রভাবশালী নেটওয়ার্কজুড়ে। ঘুসের ৫০ শতাংশ চলে যায় কতিপয় অসাধু সাবরেজিস্ট্রারের পকেটে। এছাড়া এসব টাকার ভাগ পান দলিল লেখক, উমেদার, নকলনবিশ, অফিস সহকারী, মোহরার, এক্সট্রা মোহরার ও পিওন। কতিপয় উমেদারের ওপর পুরো নেটওয়ার্কের ঘুস আদায় এবং বণ্টনের দায়িত্ব অর্পিত। অবশ্য এর বাইরে বড় বড় কিছু বিশেষ জমি রেজিস্ট্রির বিষয় থাকে। যেখানে থাকে বড় ধরনের ফাঁকফোকর। করা হয় জালজালিয়াতি। ভুয়া নামজারিসহ প্রয়োজনীয় আরও কিছু জাল কাগজপত্র সৃষ্টি করে জমি রেজিস্ট্রি হয়। সরকারি রাজস্ব ফাঁকি দিতে ভিটি শ্রেণিকে নালা ও ডোবা হিসাবে দেখানো হয়। অনেক সময় ফ্ল্যাট রেজিস্ট্রির সময় সিস্টেম করে রাজস্ব ফাঁকি দিয়ে মোটা অঙ্কের ঘুসের চুক্তি করা হয়। অনেক সময় জালজালিয়াতি করে রেজিস্ট্রি হওয়ার পর ওই দলিল দিয়ে ব্যাংক থেকে মোটা অঙ্কের ঋণ নেওয়া হয়। এসব ক্ষেত্রে সমাজের প্রভাবশালীদের বিশেষ হাত থাকে। ঘুস দিতে হয় যেসব কাজে : জমির শ্রেণি পরিবর্তন নিষিদ্ধ হলেও ঘুস দিলে কোনো কিছু ‘অসম্ভব নয়’। বড় অঙ্কের ঘুস পেলে নাল জমিকে ভিটি, ভিটি জমি মুহূর্তেই বাড়িতে রূপান্তর হয়ে যায়। ওয়ারিশ নির্ধারণ সংক্রান্ত জটিলতায় ঘুস লেনদেন অবধারিত। দলিলের নকল, ভোটার আইডি জটিলতা ইত্যাদি কাজে ঘুস বাণিজ্য বেশুমার। এছাড়া জমি রেজিস্ট্রিতে স্থানীয় কর, উৎসে কর এবং ৫৩/এইচ ও ৫৩/এফএফ নিয়ে অস্পষ্টতার সুযোগে দুর্নীতি চলছে মহাসমারোহে। আবার পে-অর্ডার নিয়ে সরকারি গেজেটেও রয়েছে ধোঁয়াশা। কোন দলিলে উৎসে কর দিতে হবে, কোনটায় দিতে হবে না, কীভাবে দিতে হবে-তা জানেন না অনেকেই। এর সুযোগ নিচ্ছেন দুর্নীতিবাজরা। বকশিশের নামে ঘুস : রেজিস্ট্রি অফিসে বকশিশ বা শুভকাজের মিষ্টি খাওয়ানোর খরচ কমপক্ষে পাঁচ হাজার টাকা। এর উপরে যে যা নিতে পারেন। রেজিস্ট্রির শুরু থেকে শেষ পর্যন্ত ঘুসের লম্বা ফর্দ শোনা যায় দালাল-কর্মচারীদের মুখে মুখে। যেমন রেজিস্ট্রির পর দলিলে টিপসই দেওয়া হলেই তাৎক্ষণিক এক হাজার টাকা দেওয়া দীর্ঘদিনের রেওয়াজ। তাই আঙুলের ছাপ নেওয়ার পরপরই টাকার জন্য হাত বাড়িয়ে দেন সংশ্লিষ্ট কর্মচারী। এমনকি দলিলের বান্ডিল সেলাইয়ে আছে বিশেষ বকশিশ। সরকারি-বেসরকারি ব্যাংকে পে-অর্ডার করতে বকশিশের নামে ঘুস আদায়ের রেওয়াজ সম্প্রতি চালু হয়েছে। রেকর্ড রুমের ঘুস কারবার : রেকর্ড রুমে ভলিউম যাচাই বা নকল তুলতে ঘুস লেনদেন ওপেন সিক্রেট। সরকারি ফি যৎসামান্য হলেও নকলের সর্বনিু ঘুস পাঁচ হাজার টাকা। এর উপরে যে যা নিতে পারেন। এর মধ্যে ২৭০ টাকা আদায় করা হয় সেরেস্তা ফি হিসাবে। এ টাকার পুরোটাই ঘুস। যার ভাগ চলে যায় নকলনবিশ ও তল্লাশিকারকদের পকেটে। অথচ অনেকেই জানেন ‘সেরেস্তা ফি’ হলো সরকারি রাজস্ব। উমেদাররা কেন বেশি ক্ষমতাধর : রেজিস্ট্রি অফিসের ঘুস চ্যানেলের নেতৃত্ব দিচ্ছে অসাধু ‘উমেদার’ সিন্ডিকেট। সাবরেজিস্ট্রারের খাসকামরায় তাদের অবাধ যাতায়াত। রেকর্ডরুমসহ মূল্যবান দলিলদস্তাবেজও তাদের কবজায়। এ কারণে উমেদারদের অনেকেই প্রভাবশালী। এমনকি তাদের অনেকে হাত মিলিয়েছেন দলীয় রাজনীতি ও স্থানীয় সিন্ডিকেটের সঙ্গে। যে তদন্ত আলোর মুখ দেখেনি : ২০২০ সালের ২ মার্চ বাড্ডা সাবরেজিস্ট্রি অফিসের কেরানি রাসেল মিয়ার ইন্ধনে অফিসের নকলনবিশ মো. হুমায়ুন কবিরের সঙ্গে উমেদার নাসির আলীর মারামারি হয়। ওই ঘটনা তদন্তে বাড্ডা ও মোহাম্মদপুর সাবরেজিস্ট্রারকে দায়িত্ব দেওয়া হয়। যথারীতি ১৫ দিনের মধ্যে তদন্ত রিপোর্ট দেন সাবরেজিস্ট্রার লোকমান হোসেন ও মনিরুল ইসলাম। কিন্তু রহস্যজনক কারণে তৎকালীন জেলা সাবরেজিস্ট্রার সাবিকুন নাহার জড়িতদের বিরুদ্ধে ব্যবস্থা নিতে পারেননি।"
2024/08/12,দেখতে পারেন,Unknown,"ক্রিকেট * দ্য হানড্রেড সরাসরি, সনি স্পোর্টস-৫, রাত ৮টা ও ১১টা ৩০ টেনিস * মন্ট্রিল মাস্টার্স সরাসরি, সনি স্পোর্টস-২, রাত ১টা ফুটবল * ডুরান্ড কাপ সরাসরি, সনি স্পোর্টস-২, সন্ধ্যা ৭টা "
2024/08/12,অস্ট্রেলিয়ায় এইচপি দলের বড় জয়,Unknown,দারুণ ব্যাটিংয়ে ৬৯ রানের ইনিংস খেলেন পারভেজ হোসেন ইমন। তার সঙ্গে আরও পাঁচ ব্যাটার পৌঁছান দুই অঙ্কের ঘরে। অস্ট্রেলিয়ায় টপ অ্যান্ড টি ২০ সিরিজে রোববার প্রথমে ব্যাট করতে নেমে বাংলাদেশ হাইপারফরম্যান্স (এইচপি) দল ছয় উইকেটে ১৭০ রান করে। এরপর রিপন মন্ডল ও রাকিবুল হাসানের দুর্দান্ত বোলিংয়ে মেলবোর্ন রেনেগেডস মাত্র ৯৩ রানে অলআউট হয়। নয় দলের সিরিজে নিজেদের প্রথম ম্যাচেই ৭৭ রানের বড় জয় তুলে নেয় বিসিবি এইচপি দল। বাংলাদেশের সহজ জয়ের বড় কারিগর পারভেজ। তিন নম্বরে নেমে ৪৮ বলে ৬৯ রানের ইনিংস খেলেন তরুণ বাঁহাতি ব্যাটার। সাত চার ও দুই ছক্কার ইনিংসে তার হাতেই ওঠে ম্যাচ সেরার পুরস্কার। তার আগে পাওয়ার প্লের মধ্যেই এইচপি হারায় তিন উইকেট। পারভেজের কারণে এই সময়ে আসে ৫২ রান। এরপর আকবর আলীর সঙ্গে চতুর্থ উইকেট জুটিতে যোগ করেন ৪৭ রান। পরে শামীম হোসেন ও পারভেজের জুটিতে আসে ইনিংসের সর্বোচ্চ ৫১ রান। জবাবে পাওয়ার প্লেতে মাত্র এক উইকেট হারালেও কখনোই জয়ের সম্ভাবনা তৈরি করতে পারেনি মেলবোর্ন রেনেগেডস। নিয়মিত উইকেট হারিয়ে মাত্র ৯৩ রানে অলআউট হয় তারা। তিনটি করে উইকেট নেন রিপন মন্ডল ও রকিবুল হাসান। দুটি করে উইকটে নেন আলিস আল ইসলাম ও আবু হায়দার রনি। আজ দ্বিতীয় ম্যাচে তাসমানিয়ার মুখোমুখি হবে এইচপি।
2024/08/12,সালাউদ্দিন-কিরণের পদত্যাগ দাবি,Unknown,"‘আমাদের একদফা, এক দাবি-সালাউদ্দিন ও কিরণের পদত্যাগ না হওয়া পর্যন্ত এই আন্দোলন চলবে’, রোববার বাংলাদেশ ফুটবল ফেডারেশনের (বাফুফে) সামনে দাঁড়িয়ে কথাগুলো বলেন বাংলাদেশ ফুটবল আলট্রাসের সাধারণ সম্পাদক মেহেদী হাসান। দুর্নীতি ও স্বেচ্ছাচারিতার দায়ে বাফুফের সভাপতি কাজী সালাউদ্দিন ও মাহফুজা আক্তার কিরণের পদত্যাগ চেয়ে মার্চ টু বাফুফে প্রোগ্রামের আয়োজন করে এই ফুটবল সমর্থক সংগঠনটি। এই কর্মসূচির মধ্যেই বাফুফে ভবনে অবস্থিত জাতীয় নারী ফুটবল দলের আবাসিক ক্যাম্পে ১০ দিনের জন্য ছুটি ঘোষণা করা হয়। বাফুফে ভবনে জাতীয় ও বয়সভিত্তিক মিলিয়ে প্রায় ৫০ জন নারী ফুটবলার থাকেন। তাদের মধ্যে অধিনায়ক সাবিনা খাতুন, মারিয়া মান্দা, মনিকা চাকমা ও ঋতুপর্ণা চাকমা সোমবার যাচ্ছেন ভুটানে। সেখানে রয়্যাল থিম্পু কলেজ এফসির হয়ে খেলবেন এএফসি ওমেন্স চ্যাম্পিয়ন্স লিগে। বাকিরাও ক্যাম্প ছেড়ে বাড়ির পথ ধরছেন। বাফুফে সাধারণ সম্পাদক ইমরান হোসেন তুষার ফুটবলের স্বার্থেই আন্দোলন বন্ধ করতে অনুরোধ করে সমর্থকদের বলেন, ‘আমি দেশবাসী ও ফুটবলপ্রেমী যারা আছে তাদের সবাইকে বলতে চাই, আমাদের সামনে পাঁচটি টুর্নামেন্ট রয়েছে। এছাড়া সাফ নারী চ্যাম্পিয়নশিপ আছে। আমাদের সামনে দলবদলের কার্যক্রম রয়েছে। আমরা চেষ্টা করছি দলবদলের সময় বাড়াতে। ফিফার কাছে এরই মধ্যে আবেদনও করেছি। সব মিলিয়ে কোনো কারণে যদি এই মৌসুমে ফিফা থেকে সাসপেন্ড হয় বাংলাদেশ তাহলে ফুটবলাররা ক্ষতির সম্মুখীন হবে। আপনারা সবাই যেহেতু ফুটবলকে ভালোবাসেন। ফুটবলকে ভালোবাসেন বলেই এসেছেন এখানে। ওই জায়গা থেকে বলব, বাইরের কোনোরকম হস্তক্ষেপ যেন এখানে না আসে।’ তিনি যোগ করেন, ‘বাফুফেকে নিজস্ব গতিতে চলতে দেওয়া উচিত। যেহেতু ২৬ অক্টোবর বাফুফের নির্বাচন। সেখানে নির্বাচনি প্রক্রিয়া মেনে নির্বাচন করার সব সুযোগ তাদের সামনে রয়েছে। কারও যদি কোনো দাবি থাকে তারা আসুক, গণতান্ত্রিকভাবেই বাফুফের দায়িত্ব নিক।’"
2024/08/12,স্বেচ্ছাসেবীরা থাকবেন হৃদয়ে,Unknown,"রোববার। অলিম্পিক গেমসের বিদায়। আমাদেরও বিদায়। সন্ধ্যায় সমাপনী অনুষ্ঠান। যেতে হবে মিডিয়া সেন্টারে। সেখান থেকে বাসে স্তাদে ফ্রাসে। এমপিসির লবিতে ঢুকতেই লিন্ডার সঙ্গে দেখা। লিন্ডা স্বেচ্ছাসেবী। প্যারিসেরই একটি ইউনিভার্সিটির ছাত্রী। দুদিন আগে ওকে বলেছিলাম গেমসের একটা সামারি বানিয়ে দিতে। লিন্ডা অনেক কষ্ট করে আমার জন্য সামারি বানিয়ে ই-মেইলে দিয়েছে। অনেক গেমস কভার করে একটা ব্যাপারে নিশ্চিত হয়েছি, স্বেচ্ছাসেবীরা পৃথিবীর কোনো প্রাণী নন। এদের যেন অন্য কোনো গ্রহ থেকে নিয়ে আসা হয়। ২৪ ঘণ্টা কাজ করেন। আর মুখের হাসি এক মুহূর্তের জন্যও মিলিয়ে যায় না। প্যারিসের আরেক ইউনিভার্সিটির ছাত্রী হানসি। বাংলাদেশকে খুব ভালোবাসেন। ওর প্রতিবেশী বাংলাদেশি। চমৎকার সম্পর্ক ওদের। আমি বাংলাদেশের একটা কোটপিন দিয়েছিলাম হানসিকে। সেই পিন গলায় বাঁধা ফিতার সঙ্গে সেঁটে রেখেছেন। বাংলাদেশি সাংবাদিকদের দেখলেই অমলিন হাসি দেন। বিশ্বের সব জায়গায় স্বেচ্ছাসেবকদের চরিত্র একই হয়। ২০০৪ সালে ইসলামাবাদ সাফ গেমসে খালিদ, তালাত, শহিদ, রাশিদা, আলী, ফারহানাদের সঙ্গে কোনো পার্থক্য দেখি না। ২০০৮ বেইজিং অলিম্পিকের স্বেচ্ছাসেবী চিং নু, নিহ সিং, মিউ চা’দের। যেমনটা নেই প্যারিসের ক্রিস্টিনা-লিন্ডাদের। নতুন নতুন গেমস কভার করতে যাই। নতুন নতুন স্বেচ্ছাসেবীদের সঙ্গে পরিচয় হয়। তাদের কেউ কেউ আপন হয়ে ওঠেন। মনে হয় পরিবারেরই আপনজন। কেউ কেউ মনে গেঁথে থাকেন যুগের পর যুগ। আজও যোগাযোগ হয় খালিদ-তালাতদের সঙ্গে। ওদের সুখ-দুঃখের কথা শেয়ার করে। গেমস শেষ হয়ে গেছে। আমরা ফিরে যাব যার যার দেশে। স্বেচ্ছাসেবকরাও চলে যাবেন নিজেদের ঘরে। কিন্তু ওদের সঙ্গে গেল ১৭ দিনের মানবিক সম্পর্কগুলো কি ছিন্ন হয়ে যাবে? ভাবতেই কষ্ট হয়। এক সময় হারিয়ে যাব আমরা এই বিশ্বব্রহ্মাণ্ডের পথে-প্রান্তরে। এক জীবনে হয়তো আর কোনো দিন দেখাও হবে না। শুভ কামনা। ‘বন্ধুরা যে যেখানে থাকো, ভালো থেকো, মনে রেখো এই আমাদের।’"
2024/08/12,বিশ্ব উশু-কুংফু দিবস পালিত,Unknown,"দীর্ঘদিন পর ফের এক ছাদের নিচে একত্রিত হলেন উশুকারা। শনিবার বিশ্বব্যাপী অনুষ্ঠিত হয় বিশ্ব উশু-কুংফু দিবস। দিনটিকে বিশেষভাবে পালন করলেন আন্তর্জাতিক অঙ্গন থেকে দেশকে পদক এনে দেওয়া উশুকারা। বঙ্গবন্ধু জাতীয় স্টেডিয়াম কপ্লেক্সে সাধারণ সম্পাদক দুলাল হোসেনের নেতৃত্বে আনন্দ র‌্যালি বের করেন তারা। বিভিন্ন জেলা, ক্লাব ও সংস্থার প্রায় দেড়শ উশু ও কুংফু ক্রীড়াবিদ র‌্যালিতে অংশ নেন। দুলাল হোসেন বলেন, ‘এই দিনটি কেবলই উশুকাদের। তাই তারা আনন্দ র‌্যালিতে স্বতঃস্ফূর্তভাবে অংশ নিয়েছে।’ বৈষম্যবিরোধী ছাত্র আন্দোলনে শেখ হাসিনার পতন হয়েছে। অন্তর্বর্তীকালীন সরকার গঠনের পর ক্রীড়া ফেডারেশন হিসাবে উশুই ক্রীড়াঙ্গনে প্রথম কোনো অনুষ্ঠান করল।"
2024/08/12,সাকিবকে নিয়েই পাকিস্তান যাচ্ছে বাংলাদেশ দল,Unknown,"দেশের রাজনৈতিক প্রেক্ষাপট অন্য বিষয়ের মতো ক্রীড়াঙ্গনেও মোড় ঘুরিয়ে দিয়েছে। শেখ হাসিনা সরকারের পতনের পর সাকিব আল হাসান এখন শুধুই খেলোয়াড়। পাকিস্তান সফরে তার দলে থাকা, না থাকা নিয়ে ছিল জল্পনা। তবে পাকিস্তানের বিপক্ষে দুই ম্যাচের টেস্ট সিরিজের জন্য রোববার সাকিবকে রেখেই দল ঘোষণা করেছে বাংলাদেশ ক্রিকেট বোর্ড (বিসিবি)। এছাড়া এক সিরিজ পরই দলে ফিরেছেন ডানহাতি পেসার তাসকিন আহমেদ ও ইনজুরির কারণে আগের সিরিজ মিস করা মুশফিকুর রহিম। বাদ পড়লেন তরুণ মিডল-অর্ডার ব্যাটার শাহাদাত হোসেন। কাল সংবাদ বিজ্ঞপ্তির মাধ্যমে ১৬ সদস্যের দল ঘোষণা করে বিসিবি। আজ পাকিস্তানে যাবে টেস্ট দল। আইসিসি বিশ্ব টেস্ট চ্যাম্পিয়নশিপের অংশ সিরিজটি। কানাডা থেকে দুবাইয়ে দলের সঙ্গে যোগ দেবেন সাকিব। প্রধান নির্বাচক গাজী আশরাফ হোসেন লিপু বলেন, ‘এই ফরম্যাটে আমাদের সেরা খেলোয়াড়দের বেছে নেওয়ার চেষ্টা করেছি। এটা ভারসাম্যপূর্ণ স্কোয়াড। মুশফিক, মুমিনুল ও সাকিব মিলিয়ে ২১৬টা ম্যাচ খেলেছে। এ ধরনের অভিজ্ঞতার কোনো বিকল্প নেই।’ দলে ফেরানো হয়েছে তাসকিন আহমেদকেও। ২০২৩ সালের জুনে আফগানিস্তানের বিপক্ষে সবশেষ টেস্ট খেলেছেন তিনি। মাঝে ছড়িয়েছিল টেস্ট থেকে তার অবসরের গুঞ্জনও। চোটপ্রবণতার কারণেই মূলত টেস্ট থেকে দূর রাখা হয়েছিল তাকে। প্রধান নির্বাচক বলেন, ‘আমরা পাঁচজন পেসার নিয়েছি, মাথায় রাখতে হবে তাসকিন শুধু দ্বিতীয় টেস্ট খেলবে। গত বছরের জুনের পর আর টেস্ট খেলেনি, আমরা তাকে ‘এ’ দলের দ্বিতীয় চারদিনের ম্যাচে নেওয়ার সিদ্ধান্ত নিয়েছি। দীর্ঘ পরিসরের ম্যাচে তাকে ছন্দে আনতে চেয়েছি।’ মুশফিক ফেরায় জায়গা হারিয়েছেন শাহাদাত। পারফরম্যান্সও তার পক্ষে নেই। আট ইনিংসে ১৪.৭৫ গড়ে করেছেন ১১৮ রান, সর্বোচ্চ ৩১। সফরের প্রস্তুতির জন্য এরই মধ্যে ‘এ’ দলের সঙ্গে পাকিস্তান গেছেন মুশফিক। তিনি ছাড়াও প্রথম চারদিনের ম্যাচ খেলবেন মুমিনুল, মাহমুদুল হাসান জয়, জাকির হাসান, নাঈম হাসান ও হাসান মাহমুদ। দেশের পরিস্থিতি এখনো স্থিতিশীল না হওয়ায় পাঁচদিন আগেই পাকিস্তানে যাচ্ছে দল। গাদ্দাফি স্টেডিয়ামে ১৬ আগস্ট পর্যন্ত চলবে অনুশীলন। রাওয়ালপিন্ডিতে দুই ম্যাচের টেস্ট সিরিজের প্রথমটি শুরু হবে ২১ আগস্ট। বাংলাদেশ টেস্ট দল নাজমুল হোসেন শান্ত (অধিনায়ক), জাকির হাসান, মাহমুদুল হাসান জয়, সাদমান ইসলাম, লিটন দাস, মুশফিকুর রহিম, মুমিনুল হক, সাকিব আল হাসান, মেহেদী হাসান মিরাজ, তাইজুল ইসলাম, নাঈম হাসান, নাহিদ রানা, শরীফুল ইসলাম, হাসান মাহমুদ, তাসকিন আহমেদ, সৈয়দ খালেদ আহমেদ।"
2024/08/12,বিদায় প্যারিস দেখা হবে লস অ্যাঞ্জেলসে,Unknown,"ভাঙল মিলনমেলা। নিভে গেল আলো। ২৬ জুলাই সেইন নদীর তীরে যে উৎসবের ঢেউ আছড়ে পড়েছিল, তার যবনিকাপাত ঘটল রোববার। পর্দা নামল প্যারিস অলিম্পিক গেমসের। বিদায় প্যারিস। দেখা হবে লস অ্যাঞ্জেলসে। স্তাদে দে ফ্রাসে সমাপনী অনুষ্ঠানে রক সংগীতের সঙ্গে ছিল পারফরমারদের অনুপম শৈল্পিক প্রদর্শনী। পারস্পরিক সৌহার্দ ও সম্প্রীতির সেতুবন্ধ তৈরি করে গেমসে অংশ নেওয়া সাড়ে দশ হাজার ক্রীড়া ব্যক্তিত্ব হয়ে উঠেছিলেন এক অভিন্ন পরিবারের সদস্য। শুধু খেলার মাঠে নয়, সৌহার্দের সুর ছড়িয়ে পড়েছে ২০৬টি দেশে। শুরুতেই ঘোষণা করা হয়, ‘আবার আমরা এখানে সমবেত হয়েছি। যে যেখানেই থাকুন, সবাইকে স্বাগত জানাই আজকের এই আয়োজনে।’ ফ্রান্সের তারকাশিল্পীদের গান মন্ত্রমুগ্ধ করে রাখে দর্শকদের। সাংস্কৃতিক পরিবেশনায় উদ্বেলিত দর্শকরা। ছোট-বড় নানা সামাজিক সমস্যা মোকাবিলায় দৃপ্তকণ্ঠে বিশ্ববাসীকে ঐক্যবদ্ধ হওয়ার আহ্বান ছিল সমাপনী দিনে। বক্তৃতা-বিবৃতির পাশাপাশি নাচ-গানের অনবদ্য পরিবেশনায় উš§াতাল হয়ে ওঠে স্তাদে দে ফ্রাস স্টেডিয়াম। টম ক্রুজের পাশাপাশি øুপ ডগ, ইভা মেন্ডেস, রায়ান গসলিং এবং শ্যারন স্টোনসহ হলিউড তারকারা প্যারিসে পারফর্ম করে ২০২৮ লস অ্যাঞ্জেলসের অলিম্পিকে স্বাগত জানিয়েছেন বিশ্ববাসীকে। সমাপনী অনুষ্ঠানের মার্চপাস্টে বাংলাদেশের পতাকা বহনের জন্য কেউ ছিলেন না। ক্রীড়া দলের সবাই ফিরে গেছেন। অলিম্পিক গেমসের পতাকা প্যারিসের মেয়র অ্যান হিডালগোর লস অ্যাঞ্জেলসের মেয়র কারেন বাসের হাতে তুলে দেওয়ার মধ্য দিয়ে শেষ হলো গেমস। আনন্দঘন উদ্বোধনের পর বেদনার সুর ছড়িয়ে পর্দা নামল প্যারিস অলিম্পিক গেমসের।"
2024/08/12,চূড়ান্ত পদক তালিকা,Unknown,দেশ স্বর্ণ রুপা ব্রোঞ্জ মোট যুক্তরাষ্ট্র ৪০ ৪৪ ৪২ ১২৬ চীন ৪০ ২৭ ২৪ ৯১ জাপান ২০ ১২ ১৩ ৪৫ অস্ট্রেলিয়া ১৮ ১৯ ১৬ ৫৩ ফ্রান্স ১৬ ২৬ ২২ ৬৪ নেদারল্যান্ডস ১৫ ৭ ১২ ৩৪ গ্রেট ব্রিটেন ১৪ ২২ ২৯ ৬৫ দক্ষিণ কোরিয়া ১৩ ৯ ১০ ৩২ ইতালি ১২ ১৩ ১৫ ৪০ জার্মানি ১২ ১৩ ৮ ৩৩ নিউজিল্যান্ড ১০ ৭ ৩ ২০ কানাডা ৯ ৭ ১১ ২৭ উজবেকিস্তান ৮ ২ ৩ ১৩ হাঙ্গেরি ৬ ৭ ৬ ১৯ স্পেন ৫ ৪ ৯ ১৮ সুইডেন ৪ ৪ ৩ ১১
2024/08/12,সিফানের সোনার হাসি ম্যারাথনে,Unknown,"তিন বছর আগে টোকিও অলিম্পিকে মেয়েদের পাঁচ ও দশ হাজার মিটার দৌড়ে সোনা জেতার পাশাপাশি ১৫০০ মিটারে ব্রোঞ্জ জিতেছিলেন সিফান হাসান। প্যারিস অলিম্পিকে পাঁচ ও দশ হাজারের পাশাপাশি তিনি ম্যারাথনে প্রতিদ্বন্দ্বিতা করার ঘোষণা দিয়ে সবাইকে চমকে দেন। সেই ম্যারাথনেই শেষ পর্যন্ত নতুন অলিম্পিক রেকর্ড গড়ে সোনা জিতে ইতিহাস গড়লেন নেদারল্যান্ডসের সোনার মেয়ে। পাঁচ ও দশ হাজারে এবার ব্রোঞ্জে সন্তুষ্ট থাকতে হলেও রোববার গেমসের সমাপনী দিনে মেয়েদের ম্যারাথনে ২ ঘণ্টা ২২ মিনিট ৫৫ সেকেন্ডে ৪২.১৯৫ কিলোমিটারের দৌড় শেষ করে সোনার হাসি হাসেন ৩১ বছর বয়সি সিফান। ইথিওপিয়ান বংশোদ্ভূত এই দৌড়বিদ ভেঙেছেন ২০১২ অলিম্পিকে ইথিওপিয়ার টিকি জেলেনার গড়া ২ ঘণ্টা ২৩ মিনিট ৭ সেকেন্ডের রেকর্ড। শেষদিকে এসে ম্যারাথন রূপ নিয়েছিল স্প্রিন্টে। শেষ ১০০ মিটারে গতির ঝড় তুলে ইথিওপিয়ার তিগস্ত আসিফাকে সামান্য ব্যবধানে পেছনে ফেলে বাজিমাত করেন সিফান। মাত্র ৩ সেকেন্ড পিছিয়ে থেকে রুপা জেতেন আসিফা। কেনিয়ার হেলেন ওবিরি পেয়েছেন ব্রোঞ্জ। ম্যারাথনে নেদারল্যান্ডসের প্রথম সোনা জয়ী অ্যাথলেট সিফান। রেস শেষে প্রাপ্তির উচ্ছ্বাসে ভেসে ডাচ্ তারকা বলেন, ‘গরমের মধ্যে কাজটা সহজ ছিল না। ফিনিশ লাইন ছোঁয়ার জন্য আগে কখনও নিজেকে এতটা উজাড় করে দেইনি।’"
2024/08/12,প্রথমদিনে আসিফের তিন সিদ্ধান্ত,Unknown,"অন্তর্বর্তীকালীন সরকার গঠনের পর রোববার প্রথম অফিস করলেন যুব ও ক্রীড়া উপদেষ্টা আসিফ মাহমুদ সজীব ভূঁইয়া। প্রথমদিনেই তিনটি সিদ্ধান্ত নিয়েছেন বৈষম্যবিরোধী আন্দোলনের অন্যতম এই সমন্বয়ক। সাভারে অবস্থিত যুব ও ক্রীড়া মন্ত্রণালয়ের অধীন শেখ হাসিনা জাতীয় যুব উন্নয়ন ইনস্টিটিউটের নাম পরিবর্তন করে নতুন নাম দেওয়া হচ্ছে, বাংলাদেশ জাতীয় যুব উন্নয়ন ইনস্টিটিউট। এছাড়া বাংলাদেশ ক্রিকেট বোর্ডের ভবিষ্যৎ ও নারী টি ২০ বিশ্বকাপ নিয়ে কিছু সিদ্ধান্তের কথা জানান তিনি। সভার আগে মন্ত্রণালয়ে উপস্থিত হলে উপদেষ্টাকে বরণ করে নেন যুব ও ক্রীড়া মন্ত্রণালয়ের সচিব ড. মহিউদ্দীন আহমেদসহ অন্যরা। নিজের রুমে ঊর্ধ্বতন কর্মকর্তাদের সঙ্গে শুভেচ্ছা বিনিময় করেন নতুন এই ক্রীড়া উপদেষ্টা। সাংবাদিকদের তিনি বলেন, ‘আমরা তিনটি নীতিগত সিদ্ধান্ত নিয়েছি। যুব ও ক্রীড়া মন্ত্রণালয়ের অধীন শেখ হাসিনা জাতীয় যুব উন্নয়নের নাম পরিবর্তন করতে চাই।’ কেন নাম পরিবর্তন করা হচ্ছে? তিনি বলেন, ‘যেহেতু বাংলাদেশে একটা ম্যাসাকারের সঙ্গে শেখ হাসিনার নাম জড়িত আছে এবং সহস্র ছাত্র-জনতা মারা গেছেন, তিনি এসবের সঙ্গে সরাসরি যুক্ত। সে জায়গা থেকে, এটা শুধু আমাদের মন্ত্রণালয় নয়, প্রত্যেকটি স্থানে এটা করা হবে। এ বিষয়ে প্রক্রিয়া চলমান থাকবে এবং দ্রুতই এটা সম্পন্ন হবে।’ এছাড়া আইনশৃঙ্খলা পরিস্থিতির কারণে বাংলাদেশে নারী টি ২০ বিশ্বকাপ আয়োজন হুমকির মুখে পড়েছে। এ ব্যাপারে আসিফ মাহমুদ বলেন, ‘সবচেয়ে গুরুত্বপূর্ণ হচ্ছে দেশি-বিদেশি ক্রিকেটার ও কর্মকর্তাদের নিরাপত্তা নিশ্চিত করা। কিছু দেশের ভ্রমণ নিষেধাজ্ঞা আছে, সেগুলো দ্রুত সমাধানের চেষ্টা করব।’ তিনি বলেন, ‘বিসিবির সভাপতি (নাজমুল হাসান) অনুপস্থিত থাকায় অন্য পরিচালকদের সঙ্গে কথা বলেছি। তারা আইসিসির আইন মেনে যেটা করার, সেটাই করবেন।’ বিসিবি সভাপতির বিষয়ে আসিফ বলেন, ‘আমরা পরামর্শ দিয়েছি, যারা বিসিবির পরিচালক আছেন, তারা এ বিষয়ে আইসিসির আইনের মধ্যে থেকে কিভাবে সমাধান করা যায় সেটা দেখবে যে অন্তর্বর্তীকালীন কাউকে নেওয়া যায় কিনা।’ একইদিনে বিসিবিতে বর্তমান কমিটিকে অপসারণ করতে অবহেলিতরা সোচ্চার হয়ে ওঠেন।"
2024/08/12,ভুটানের বিপক্ষে প্রীতি ম্যাচ!,Unknown,"নামতে নামতে দেশের ফুটবল যেন তলানিতে গিয়ে ঠেকেছে। এখন ফিফা উইন্ডোতে খেলার জন্য দক্ষিণ এশিয়ার ছোট দলগুলোর কাছেও ধরনা দিতে হচ্ছে বাংলাদেশকে। সেপ্টেম্বরের ফিফা উইন্ডোতে প্রীতি ম্যাচ খেলার জন্য প্রতিপক্ষ হিসাবে ভুটানকে পাওয়ার চেষ্টা করছে বাংলাদেশ ফুটবল ফেডারেশন (বাফুফে)। ১১ জুন লেবাননের বিপক্ষে বিশ্বকাপ বাছাইয়ের শেষ ম্যাচটি খেলার পর আর মাঠে নামেনি জাতীয় ফুটবল দল। খেলা না থাকায় স্প্যানিশ কোচ হাভিয়ের কাবরেরাও ছুটিতে গিয়েছিলেন। ফিরেছেন দুদিন আগে। কাবরেরার লক্ষ্য এখন সেপ্টেম্বরের উইন্ডোতে প্রীতি ম্যাচ খেলা। ২ থেকে ১০ সেপ্টেম্বর ফিফার উইন্ডো। হাতে সময়ও কম। এ সময়ের মধ্যে প্রতিপক্ষ ঠিক করতেই ঘাম ছুটে যাচ্ছে বাফুফের। প্রীতি ম্যাচ খেলতে নেপাল, ভুটানসহ বেশ কয়েকটি দেশের সঙ্গেই চিঠি চালাচালি করছে তারা।"
2024/08/12,শীর্ষে যুক্তরাষ্ট্র্র,Unknown,যুক্তরাষ্ট্রের শ্রেষ্ঠত্বের মধ্য দিয়ে রোববার পর্দা নামল ২০২৪ প্যারিস অলিম্পিকের। শেষ ইভেন্ট মেয়েদের বাস্কেটবলের ফাইনালে স্বাগতিক ফ্রান্সকে ৬৭-৬৬ পয়েন্টে হারিয়ে টানা অষ্টম সোনা জিতে পদক তালিকায় চীনকে টপকে শীর্ষে উঠে আসে যুক্তরাষ্ট্র। যুক্তরাষ্ট্রের সমান ৪০টি সোনা জিতলেও মোট পদকে পিছিয়ে থাকায় দ্বিতীয় হয়েছে চীন। আগেরদিন ছেলেদের বাস্কেটবলেও স্বাগতিক ফ্রান্সকে ৯৮-৮৭ পয়েন্টে হারিয়ে টানা পঞ্চমবারের মতো সোনা জেতে যুক্তরাষ্ট্র্র। একাই ২৪ পয়েন্ট এনে দিয়ে ফরাসিদের হৃদয় ভাঙেন স্টিফেন কারি।
2024/08/12,হাতের নাগালেই মার্তা,Unknown,"মেসি-নেইমারকে পুরো পৃথিবীর সঙ্গে বাংলাদেশের ফুটবল সমর্থকরাও চেনেন। কিন্তু মার্তা? মার্তাকে কজন চেনেন? বাংলাদেশে যারা বিশ্বফুটবলের খোঁজ রাখেন তারা জানেন মার্তা কে? মহিলা ফুটবলের বিস্ময়। পাঁচবারের বিশ্বসেরা এই ব্রাজিলীয় সুপারস্টারের সামনে দাঁড়িয়ে স্বপ্নের মতো মনে হয়েছে। হাতের নাগালেই মার্তা। কল্পনা বাস্তবে চলে এসেছে। টেনিস কোর্ট রোঁলা গাঁরোর পাশেই প্যারিস সেন্ট জার্মেইর (পিএসজি) স্টেডিয়াম পার্ক দ্য প্রিন্সেস। দুদিন আগে এখানে পুরুষ ফুটবলের ফাইনালে স্পেনের কাছে হেরেছিল স্বাগতিক ফ্রান্স। স্বাভাবিকভাবেই মহিলা ফুটবলের ফাইনাল নিয়ে আগ্রহ থাকার কথা নয় প্যারিসবাসীর। কিন্তু দেখা গেল উলটো চিত্র। শনিবার যুক্তরাষ্ট্র ও ব্রাজিলের মধ্যকার ফাইনাল দেখতে ৪০ হাজার দর্শকে গ্যালারি কানায় কানায় পূর্ণ। ম্যাচে ব্রাজিল হারে ১-০ গোলে। নারী ফুটবলের কিংবদন্তি মার্তার এটাই শেষ অলিম্পিক। আর হয়তো বেশিদিন খেলা হবে না। মার্তাকে দেখার জন্য পরিমরি করে মিক্সড জোনের দিকে দৌড়াই। ঘণ্টাখানেক বাদে ড্রেসিংরুমে ফেরার পথে মিক্সড জোনে সাংবাদিকদের উপচে পড়া ভিড়। মার্তা এলেন। সাংবাদিকদের মধ্যে যেন আনন্দের বন্যা বইয়ে গেল। মার্তা স্বদেশি সাংবাদিকের প্রশ্নের উত্তর দিচ্ছিলেন। পর্তুগিজ ভাষায় কী সব বলছিলেন, মাথামুণ্ডু কিছুই বুঝছিলাম না। আমিও মাথা ঝাঁকাচ্ছিলাম, যেন সবই বুঝতে পেরেছি। পিছু ধরলাম ব্রাজিলের সাংবাদিক রদ্রিগোর। ভেন্যু মিডিয়া সেন্টারে ফেরার পথে রদ্রিগো জানালেন, ‘মার্তা বলেছেন, প্যারিসই তার শেষ অলিম্পিক। দেশের ফুটবলের সঙ্গেই থাকতে চান।’ পিএসজির হোম ভেন্যুটি চমৎকার স্থাপত্য। রয়েছে নান্দনিকতার ছোঁয়া। পার্ক দ্য প্রিন্সেসের গ্যালারিতে রয়েছে আইফেল টাওয়ারের চিত্র। গেট থেকে বেরোলেই পিএসজি অফিশিয়াল স্যুভেনির শপ। সেখানে জার্সি থেকে শুরু করে ফুটবলের যাবতীয় সামগ্রী পাওয়া যায়। প্যারিসে পিএসজির দুটি শপ রয়েছে। এই ক্লাবে একসঙ্গে খেলেছেন তিন বিশ্বসেরা ফুটবলার। মেসি, নেইমার, এমবাপ্পেরা এখন নেই পিএসজিতে। তাই তাদের কোনো নাম-নিশানাও নেই জার্সি শপে। পিএসজির মালিক এখন এক কাতারি ধনকুবের। এই কাতারি ক্লাবের পর এখন স্টেডিয়াম কেনার ঘোষণা দিয়েছেন। কিন্তু প্যারিস মেয়র এখনো হ্যাঁ বলেননি।"
2024/08/12,নতুন সরকারের কাছে প্রত্যাশা,Unknown,"আওয়ামী লীগ নেতৃত্বাধীন সরকার পতনের পর দেশের মানুষ এক উজ্জ্বল ভবিষ্যতের আশায় পথ চেয়ে রয়েছে। সন্দেহ নেই, নোবেলজয়ী বিশ্ববরেণ্য অর্থনীতিবিদ ড. মুহাম্মদ ইউনূসের নেতৃত্বাধীন নবগঠিত অন্তর্বর্তী সরকারে যারাই রয়েছেন, তারা জ্ঞান ও প্রজ্ঞার পরিচয় দিয়ে দেশ পরিচালনা করলে জনগণের এ প্রত্যাশা পূরণ অসম্ভব নয়। তবে সে পথ যে কণ্টকাকীর্ণ, এ কথা অনেকেই বলছেন। অর্থাৎ নানা চ্যালেঞ্জ মোকাবিলা করেই রাষ্ট্র পরিচালনা করতে হবে অন্তর্বর্তী সরকারকে। সমাজের রন্ধ্রে রন্ধ্রে যে দুর্নীতির শেকড় গেড়ে বসেছে, রাষ্ট্র সংস্কার করতে গেলে তা শক্ত হাতেই উপড়ে ফেলতে হবে। কিন্তু তা কীভাবে? প্রত্যাশার পাশাপাশি এ প্রশ্নও অনেকের মধ্যে রয়েছে। সম্প্রতি দুর্নীতিবিরোধী আন্তর্জাতিক সংস্থা ট্রান্সপারেন্সি ইন্টারন্যাশনাল বাংলাদেশ জানিয়েছে, স্বচ্ছতা, জবাবদিহিতা, ন্যায়বিচার ও মানবাধিকারের নিশ্চয়তাসহ একটি সুশাসিত ‘নতুন বাংলাদেশ’ বিনির্মাণে রাষ্ট্র কাঠামো সম্পূর্ণরূপে ঢেলে সাজাতে প্রয়োজন সুনির্দিষ্ট কৌশলনির্ভর পথরেখা প্রণয়ন ও বাস্তবায়ন। শনিবার গণমাধ্যমে পাঠানো এক বিবৃতিতে সংস্থাটি বিগত সরকারের দুঃশাসনের অবসানে ছাত্র-জনতার অজেয় শক্তির অভূতপূর্ব এ অর্জনে সবাইকে, বিশেষ করে শিক্ষার্থীদের অভিনন্দন জানিয়ে এক্ষেত্রে সর্বাত্মক সহযোগিতা প্রদানের আগ্রহের কথাও জানায়। ছাত্র-জনতার অভূতপূর্ব অভ্যুত্থানের মাধ্যমে দুঃশাসনের বিগত সরকারের পতনের পর জনগণের মধ্যে গগনচুম্বী যে প্রত্যাশার জন্ম নিয়েছে, তা পূরণে অন্তর্বর্তীকালীন সরকারকে রাষ্ট্র কাঠামো সম্পূর্ণরূপে যে ঢেলে সাজাতে হবে, তা বলাই বাহুল্য। স্বাধীনতার অর্ধশতাব্দী পর নতুন করে স্বাধীনতার চেতনায় বাংলাদেশকে পুনর্গঠনের যে সুবর্ণ সুযোগ তৈরি হয়েছে, তা কাজে লাগাতে নতুন সরকারকে সর্বশক্তি নিয়োগ করতে হবে। সমাজের প্রতিটি ক্ষেত্রে দুর্নীতিবাজদের চিহ্নিত করে তাদের দৃষ্টান্তমূলক শাস্তি নিশ্চিত করতে হবে। পরিতাপের বিষয়, বিজয়ের উল্লাসের মাঝে জাতীয় আশা-আকাঙ্ক্ষা ও অনুপ্রেরণার উৎস মহান মুক্তিযুদ্ধের স্মৃতিবিজড়িত অনেক নিদর্শন ও স্থাপনায় হামলার ঘটনা ঘটেছে। এসব ঘটনা অবিলম্বে বন্ধ করতে হবে। নতুন সরকারকে জনগণের মাঝে দেশাত্মবোধ সৃষ্টিতে ভূমিকা রাখার পাশাপাশি সমাজে সুশাসন প্রতিষ্ঠায় কার্যকর পদক্ষেপ নিতে হবে। জরুরি বিবেচনায় দেশের আইনশৃঙ্খলা পরিস্থিতির দ্রুত উন্নয়নের পাশাপাশি একটি জনবান্ধব পুলিশ বাহিনী তৈরিতে এর ব্যবস্থাপনা ও কর্মকাঠামো পুরোপুরি ঢেলে সাজানোর উদ্যোগ নিতে হবে। বাহিনীটির কাঙ্ক্ষিত পেশাগত উৎকর্ষ এবং প্রাতিষ্ঠানিক স্বচ্ছতা ও জবাবদিহি-কাঠামো নিশ্চিত করতে হবে। অবশ্য এরই মধ্যে সে কাজ শুরু হয়েছে। ‘নতুন বাংলাদেশ’ বিনির্মাণে অন্তর্বর্তীকালীন সরকার শতভাগ সফল হবে, এটাই প্রত্যাশা। "
2024/08/12,অর্থনীতির বড় চ্যালেঞ্জ,Unknown,"বর্তমানে দেশের সামষ্টিক অর্থনীতি কঠিন পরিস্থিতির মুখে পড়েছে; নতুন সরকারকে অনেক চ্যালেঞ্জ মোকাবিলা করে এগিয়ে যেতে হবে। দেশের সার্বিক অর্থনীতি স্বাভাবিক অবস্থায় ফিরিয়ে আনতে সবার আগে মানুষের মধ্যে আস্থা ফিরিয়ে আনা জরুরি। সাম্প্রতিক ছাত্র-জনতার আন্দোলনের কারণে সৃষ্ট পরিস্থিতিতে উৎপাদন যেমন বাধাগ্রস্ত হয়েছে, তেমনি ব্যবসা-বাণিজ্যও ব্যাহত হয়েছে। অর্থনৈতিক কর্মকাণ্ড স্বাভাবিক করতে নতুন সরকারের করণীয় সম্পর্কে দেশের শীর্ষস্থানীয় অর্থনীতিবিদ ও ব্যবসায়ীরা শনিবার যুগান্তরকে বলেছেন, সব উদ্যোক্তার জন্য নিরবচ্ছিন্ন কাজের পরিবেশ নিশ্চিত করতে হবে। একই সঙ্গে বাজারে ডলারের জোগান বাড়াতে হবে। চাহিদা অনুযায়ী নিশ্চিত করতে হবে গ্যাস ও বিদ্যুৎ সরবরাহ। পাশাপাশি সৃষ্টি করতে হবে নতুন বিনিয়োগের সুযোগ। ঋণের সুদের হার নামিয়ে আনতে হবে সহনীয় পর্যায়ে। অর্থনীতিবিদ ও ব্যবসায়ীদের অভিমত-দেশের অর্থনীতি আগে থকেই বহুমুখী চ্যালেঞ্জ মোকাবিলা করে এগিয়ে যাচ্ছিল। নতুন সরকারের প্রেক্ষাপটে এখন চ্যালেঞ্জের সংখ্যা আরও বাড়ল। বর্তমানে সবচেয়ে বড় চ্যালেঞ্জ হচ্ছে আইনশৃঙ্খলা পরিস্থিতি স্বাভাবিক করা। কারখানার নিরাপত্তা জোরদার করে উৎপাদন কার্যক্রম পুরোদমে শুরু করা। পাশাপাশি ভেঙে পড়া সরবরাহ ব্যবস্থাও দ্রুত স্বাভাবিক করা দরকার। বস্তুত সাম্প্রতিক ছাত্র-জনতার আন্দোলনের কারণে সৃষ্ট পরিস্থিতির প্রভাব পড়েছে সরবরাহ ব্যবস্থায়। যে কারণে পণ্যের দাম বেড়েছে। এখন পরিস্থিতি স্বাভাবিক হতে শুরু করায় ধীরে ধীরে সরবরাহ ব্যবস্থার উন্নতি হচ্ছে। ইতোমধ্যে পণ্যের দাম কিছুটা কমতে শুরু করলেও উৎপাদন ব্যবস্থা এখনো স্বাভাবিক হয়নি। জানা যায়, চট্টগ্রাম বন্দরে আমদানি-রপ্তানি কার্যক্রম বাধাগ্রস্ত হচ্ছে। কনটেইনার জট লেগে গেছে। নিরাপত্তার কারণে উদ্যোক্তারা পণ্যের ডেলিভারি নিচ্ছেন কম। এর নেতিবাচক প্রভাব পড়েছে আমদানি-রপ্তানিতে। বস্তুত নতুন সরকারের কাছে মানুষের প্রত্যাশা অনেক। আগে থেকে চলা সংকটের কারণে খুব শিগ্গির অর্থনীতিকে স্বাভাবিক ধারায় ফিরিয়ে আনার কাজটি খুব কঠিন। অনিয়ম, দুর্নীতি, টাকা পাচার, হুন্ডি এসব বন্ধ করা হলে আশা করা যায় দ্রুত পরিস্থিতির উন্নতি হবে। অর্থনীতিকে গতিশীল করতে হলে সবার আগে আস্থার পরিবেশ নিশ্চিত করা দরকার। দেশে ডলারের সংকট এখনো প্রকট। ডলারের দাম কৃত্রিমভাবে ধরে রাখা হয়েছে। কেন্দ্রীয় ব্যাংকের নির্ধারিত দামে ডলার মিলছে না। ফলে আমদানির এলসি খোলা বাধাগ্রস্ত হচ্ছে। সাম্প্রতিক আন্দোলনের নেপথ্যেও কাজ করেছে অর্থনৈতিক সংকট। কাজেই এসব সংকট দ্রুত দূর করার পদক্ষেপ নেওয়া দরকার। দেশের মানুষের প্রত্যাশা পূরণ করতে হলে অর্থনীতিকে গতিশীল করে এখন বিনিয়োগ বাড়ানোর সুযোগ সৃষ্টি করতে হবে এবং কর্মসংস্থান বাড়ানোর পদক্ষেপও নিতে হবে। সংশ্লিষ্টরা জানান, প্রাথমিকভাবে সরকারি খাতে কর্মসংস্থান বাড়ানোর পদক্ষেপও নেওয়া দরকার। সরকারি খাতের শূন্য পদগুলোতে নিয়োগ প্রদান করা হলে তারাও দেশের উন্নয়নে ভূমিকা রাখতে পারবেন। সরকারি খাতের বহু শিল্পপ্রতিষ্ঠান রয়েছে যেগুলোতে জনবল সংকট রয়েছে। সেসব শিল্পপ্রতিষ্ঠান নিয়োগ প্রদানের পাশাপাশি প্রতিষ্ঠানগুলোকে লাভজনক করার পদক্ষেপও নিতে হবে। দেশের মোট কর্মসংস্থানের বড় অংশই হচ্ছে বেসরকারি খাতে। কাজেই বেসরকারি খাতকে চাঙা করার পদক্ষেপ নিতে হবে। দেশে নতুন কর্মসংস্থান সৃষ্টি ও শিল্পের বিকাশে দরকার বিনিয়োগবান্ধব পরিবেশ। দেশের সামষ্টিক অর্থনীতির স্বার্থে ব্যাংক খাতসহ অন্যান্য নাজুক খাতের সংকট দূর করার জন্যও দ্রুত পদক্ষেপ নিতে হবে।"
2024/08/12,৩৬ মামলার আসামি ২৬ বছর পর শিবির নাছির কারামুক্ত,Unknown,"দীর্ঘ ২৬ বছর ৪ মাস পর কারামুক্ত হয়েছেন ৩৬ মামলার আসামি নাছির উদ্দিন ওরফে শিবির নাছির। রোববার সন্ধ্যা ৭টায় চট্টগ্রাম কেন্দ্রীয় কারাগার থেকে তিনি মুক্ত হন। রাতে কারাগারের সিনিয়র জেল সুপার মুহাম্মদ মঞ্জুর হোসেন বিষয়টি নিশ্চিত করেছেন। জানা যায়, ১৯৯৭ সালের প্রথম দিকে চট্টগ্রাম কলেজসংলগ্ন এলাকায় নাছিরকে ধরতে একবার বড় অভিযান চালানো হয়। সে সময় নাছিরের লোকজন ভারী অস্ত্র দিয়ে কাউন্টার অ্যাটাক করে। সন্ত্রাসীদের পক্ষ থেকে তখন প্রায় দেড় হাজার গুলি ছোড়া হয়। পুলিশের দুটি গাড়ি পুড়িয়ে দেওয়া হয়। এর পরও তাকে গ্রেফতার করা যায়নি। একই বছরের শেষের দিকে আবারও সেখানে অভিযান চলে। ওই অভিযানে ৭-৮টি অত্যাধুনিক আগ্নেয়াস্ত্র উদ্ধার করে পুলিশ। সে সময় বিডিআর সেলিমসহ কয়েকজনকে গ্রেফতার করা হলেও আবারও ফসকে যান নাছির। নাছিরের বিরুদ্ধে ডাবল, ট্রিপল মার্ডারসহ ৩৬টি মামলা ছিল। এর মধ্যে ৩১ মামলায় খালাস পেয়েছেন তিনি। দুটি মামলার সাজার মেয়াদ ভোগ করে ফেলেছেন। বাকি তিন মামলায় জামিন পেয়ে মুক্ত হন। এর মধ্যে সবশেষ ৮ আগস্ট একটি মামলায় জামিন হয়। আগেই অপর দুটি মামলায় জামিন হয়েছিল। নাছিরের আইনজীবী মনজুর মোরশেদ আনসারী বলেন, নাছিরের বিরুদ্ধে বর্তমানে তিনটি মামলা বিচারাধীন রয়েছে। সবকটি মামলায় তিনি জামিন পেয়েছেন। সন্ধ্যায় তিনি জামিনে মুক্ত হয়েছেন। "
2024/08/12,টেকনাফে ২৯ কেজি স্বর্ণসহ গ্রেফতার দুই,Unknown,"কক্সবাজার টেকনাফে ২৮ কোটি ৭৫ লাখ টাকা মূল্যমানের ২৯.১৫ কেজি বিভিন্ন প্রকার স্বর্ণালংকার ও ২৬ হাজার ১০ টাকা উদ্ধার করা হয়েছে। এ সময় দুজনকে আটক করেন বর্ডার গার্ড বাংলাদেশ-বিজিবি। তারা হলেন-উখিয়া ১৩নং কুতুপালং এফডিএমএন ক্যাম্পের মৃত লিয়াকত আলীর ছেলে ইয়াহিয়া খান ও মিয়ানমার মংডু সুইজা গ্রামের মৃত মীর আহমেদের ছেলে আনোয়ার সাদেক। রোববার সংবাদ বিজ্ঞপ্তিতে এ তথ্য নিশ্চিত করেন টেকনাফ ব্যাটালিয়ন (২ বিজিবির) অধিনায়ক লে. কর্নেল মো. মহিউদ্দীন আহমেদ। তিনি বলেন, শনিবার গোপন সংবাদের ভিত্তিতে জানা যায় উত্তর ফুলের ডেইল নামক গ্রামে পাচারের উদ্দেশ্যে চোরাকারবারিরা স্বর্ণের একটি বড় চালান একটি বাড়িতে লুকিয়ে রেখেছে। এরপর আনুমানিক রাত ২টায় বাড়িটি ঘেরাও করে তল্লাশি শুরু করা হয়। কিন্তু বিজিবি’র উপস্থিতি টের পেয়ে ওই বাড়িতে অবস্থানরত সন্দেহভাজন দুজন ব্যক্তি পালিয়ে যাওয়ার চেষ্টা করে। এসময় বিজিবি সদস্যরা চোরাকারবারিদের দুটি ব্যাগসহ আটক করে। জানা যায়, বাংলাদেশে এফডিএমএন ক্যাম্পে অবস্থানরত ইয়াহিয়া খান মিয়ানমারের মংডু থেকে আনোয়ার সাদেকের সহযোগিতায় এসব স্বর্ণ বাংলাদেশে নিয়ে আসে। উদ্ধার স্বর্ণ কক্সবাজার জেলা প্রশাসকের কার্যালয় (ট্রেজারি শাখায়) জমা করা হয়েছে।"
2024/08/12,"দিনাজপুরে ছিনতাইয়ের চেষ্টা, গণপিটুনিতে ২ যুবক নিহত",Unknown,"দিনাজপুরে ইজিবাইক ছিনতাইয়ের চেষ্টার অভিযোগে গণপিটুনিতে দুই যুবক নিহত হয়েছেন। এ সময় ছিনতাইকারীদের ছুরিকাঘাতে আব্দুর রহিম (৩০) নামে এক ইজিবাইকচালক আহত হয়েছেন। শনিবার রাতে দিনাজপুর সদর উপজেলার আউলিয়াপুর ইউনিয়নের নওশনদিঘি গ্রামে এ ঘটনা ঘটে। বিষয়টি নিশ্চিত করেছেন দিনাজপুর কোতোয়ালি থানার ভারপ্রাপ্ত কর্মকর্তা (ওসি) মো. ফরিদ হোসেন। নিহতরা হলেন-দিনাজপুর শহরের নিমনগর বালুবাড়ী মহল্লার সাব্বিরের ছেলে শুভ মেরাজ (২০) ও দিনাজপুর ৪নং উপশহর এলাকার জুয়েলের ছেলে তারেক (১৮)। স্থানীয়রা জানায়, শনিবার রাতে দিনাজপুর শহর থেকে চালক আব্দুর রহিমের ইজিবাইক ভাড়া করে সদর উপজেলার রামসাগর যান শুভ ও তারেক। রাত ১২টার দিকে তারা নওশনদিঘি এলাকায় পৌঁছলে চালককে ছুরিকাঘাত করে ইজিবাইকটি ছিনিয়ে নেওয়ার চেষ্টা করে ওই দুই যুবক। এ সময় চালকের চিৎকারে এলাকাবাসী ওই দুই যুবককে গণপিটুনি দেয়। আহত অবস্থায় চালকসহ অপর দুজনকে দিনাজপুর মেডিকেল কলেজ হাসপাতালে নেওয়া হয়। সেখানকার চিকিৎসক মর্তুজা রহমান দুই যুবককে মৃত ঘোষণা করেন। আব্দুর রহিমকে হাসপাতালে ভর্তি করা হয়। ওসি ফরিদ হোসেন বলেন, এ বিষয়ে সাধারণ ডায়েরি (জিডি) করা হয়েছে। লাশ ময়নাতদন্তের জন্য দিনাজপুর মেডিকেল কলেজ হাসপাতালে পাঠানো হয়েছে।"
2024/08/12,"চট্টগ্রাম প্রেস ক্লাবে অনুপ্রবেশ ভাঙচুর, বিচার চান সদস্যরা",Unknown,"ছাত্র-জনতার অভ্যুত্থানে শেখ হাসিনা সরকারের পতনের পর সুযোগসন্ধানী দুর্বৃত্তদের নৃশংসতা থেকে বাদ যায়নি চট্টগ্রাম প্রেস ক্লাবও। সাংবাদিক নামধারী কিছু দুর্বৃত্ত প্রেস ক্লাবে হামলা, ভাঙচুর ও লুটপাট করেছে, প্রেস ক্লাবে অবৈধ অনুপ্রবেশের মাধ্যমে নানা বিশৃঙ্খলার চেষ্টা চালাচ্ছে। চট্টগ্রাম প্রেস ক্লাবের সভাপতি সালাউদ্দিন মো. রেজা ও সাধারণ সম্পাদক দেবদুলাল ভৌমিক রোববার এক বিবৃতিতে এসব অভিযোগ করেন। ক্লাবের সদস্যরা এ ঘটনায় জড়িতদের বিরুদ্ধে কঠোর ব্যবস্থা নিতে অন্তর্বর্তী সরকারের প্রতি আহবান জানিয়েছেন বলে জানানো হয়। বিবৃতিতে বলা হয়, সরকারের পতনের পর কিছু সুযোগসন্ধানী দুর্বৃত্ত চট্টগ্রাম প্রেস ক্লাবে হামলা, লুটপাট ও ভাঙচুর করেছে। প্রেস ক্লাবে অনুপ্রবেশ করে এবং অবৈধভাবে পালটা কমিটি করার মতো ধৃষ্টতা দেখিয়েছে তারা। হত্যা, ধর্ষণ ও মাদক মামলার আসামিসহ কিছু দুর্বৃত্ত নিজেদের সাংবাদিক পরিচয় দিয়ে এক সপ্তাহ ধরে চট্টগ্রাম প্রেস ক্লাবে নানা বিশৃঙ্খলা ও নৈরাজ্য সৃষ্টি করেছে। বিবৃতিতে আরও উল্লেখ করা হয়, ৮ আগস্ট প্রেস ক্লাবের সদস্যদের নিয়ে জরুরি সভা হয়। সভায় দুর্বৃত্তদের বিরুদ্ধে আইনগত ব্যবস্থা নেওয়ার সিদ্ধান্ত হয়। শনিবার প্রেস ক্লাব ব্যবস্থাপনা কমিটি চট্টগ্রামের আঞ্চলিক দৈনিক পত্রিকার সম্পাদক ও সিনিয়র সাংবাদিকদের সঙ্গে মতবিনিময় করে। তারাও প্রেস ক্লাবে হামলাকারীদের বিরুদ্ধে কঠোর ব্যবস্থা নিতে রাজি হন।"
2024/08/12,যুবদল ও স্বেচ্ছাসেবক দলের ৬ নেতা বহিষ্কার,Unknown,"বগুড়ায় দলীয় শৃঙ্খলা ভঙ্গের অভিযোগে চার যুবদল নেতা ও দুই স্বেচ্ছাসেবক দল নেতাকে দলের প্রাথমিক সদস্য পদসহ সব পর্যায়ের পদ থেকে বহিষ্কার করা হয়েছে। শনিবার রাতে পৃথকভাবে এ সিদ্ধান্ত নেওয়া হয়। তবে বহিষ্কৃতরা বলছেন, ষড়যন্ত্র ও অন্যায়ভাবে তাদের বিরুদ্ধে এ সিদ্ধান্ত নেওয়া হয়েছে। বহিষ্কৃতরা হলেন- সদর উপজেলা যুবদলের যুগ্ম আহ্বায়ক রায়হান আলী রাঙ্গা, লাহিড়ীপাড়া ইউনিয়ন যুবদলের আহ্বায়ক সুমন সরকার, গোকুল ইউনিয়ন যুবদলের আহ্বায়ক বিপুল, শাজাহানপুর উপজেলা যুবদলের আহ্বায়ক নূর মোহাম্মদ, সারিয়াকান্দি উপজেলা স্বেচ্ছাসেবক দলের আহ্বায়ক কর্ণিবাড়ি ইউনিয়নের চেয়ারম্যান আনোয়ার হোসেন দীপন ও সদস্য সচিব সোহেল রানা। বগুড়া জেলা যুবদলের দপ্তর সম্পাদক শাহাদত হোসেন সোহাগ স্বাক্ষরিত প্রেস বিজ্ঞপ্তিতে শনিবার রাতে জানানো হয়, জেলা যুবদলের আহ্বায়ক খাদেমুল ইসলাম খাদেম ও যুগ্ম আহ্বায়ক জাহাঙ্গীর আলমের নির্দেশে তাদের বহিষ্কার করা হয়েছে। জেলা স্বেচ্ছাসেবক দলের দপ্তর সম্পাদক নাদিম মাহমুদ শনিবার রাতে প্রেস বিজ্ঞপ্তিতে জানান, সুনির্দিষ্ট অভিযোগের ভিত্তিতে সারিয়াকান্দি উপজেলা স্বেচ্ছাসেবক দলের আহ্বায়ক ও সদস্য সচিবকে বহিষ্কার করা হয়েছে। অভিযোগ প্রসঙ্গে আনোয়ার হোসেন দীপন জানান, তারা দলীয় শৃঙ্খলাবিরোধী কাজে জড়িত নন। জেলা শাখার নেতারা অজ্ঞাত কারণে তাদের সংগঠন থেকে বহিষ্কার করেছেন।"
2024/08/12,"হাতিয়ায় ট্রলার ডুবি, ৪ রোহিঙ্গার মৃত্যু",Unknown,"নোয়াখালীর হাতিয়ায় ঝড়ের কবলে পড়ে ট্রলারডুবির ঘটনায় শিশুসহ চার রোহিঙ্গা নিহত হয়েছেন। শনিবার বিকালে উপজেলার ভাসানচরসংলগ্ন বঙ্গোপসাগরের মোহনায় ছেঁড়াখাল এলাকায় দুর্ঘটনাটি ঘটে। নিহতরা হলেন-ভাসানচরের ৮৪নং ক্লাস্টারের মোহাম্মদ আবদুল্যাহর ছেলে আবদুল কাদের, ৮৫নং ক্লাস্টারের দিল মোহাম্মদের স্ত্রী লায়লা বেগম, ৮০নং ক্লাস্টারের মোহাম্মদ জাহারের ছেলে আজিজুল হক ও ৮নং ক্লাস্টারের মোহাম্মদ রশিদের মেয়ে আসমিদা বেগম। দুর্ঘটনাকবলিত ট্রলার থেকে ১৯ জনকে জীবিত উদ্ধার করেছে কোস্টগার্ড। জানা যায়, ওইদিন দুপুরে চট্টগ্রামের ফিশারিজঘাট থেকে যাত্রী ও মালামাল নিয়ে ট্রলারটি ভাসানচরের উদ্দেশে রওনা হয়। বিকালে ছেঁড়া খালের কাছে পৌঁছলে প্রচণ্ড ঝড় ও ঢেউয়ের আঘাতে ট্রলারটির নিচের অংশে ছিদ্র হয়ে পানি ডুকে যায়। এ সময় ট্রলারে ১৬ রোহিঙ্গা, পাঁচ মাঝি মাল্লা ও দুই যাত্রীসহ মোট ২৩ জন ছিল। ভাসানচর থানার ওসি মো. আবু জাফর জানান, উদ্ধার লাশগুলো তাদের পরিবারের কাছে হস্তান্তর করা হয়েছে এবং জীবিত উদ্ধারকৃতদের হাসপাতালে চিকিৎসা দেওয়া হচ্ছে।"
2024/08/12,হাতিয়ার সাবেক এমপি নৌবাহিনীর হেফাজতে,Unknown,"নোয়াখালী-৬ আসন হাতিয়ার সাবেক সংসদ-সদস্য মোহাম্মদ আলীকে বাংলাদেশ নৌবাহিনীর হেফাজতে নেওয়া হয়েছে। শনিবার রাতে উপজেলার ওছখালীর নিজ বাসভবন থেকে তাকে তুলে নেওয়া হয়। তিনি অসুস্থ থাকায় তার স্ত্রী সাবেক সংসদ-সদস্য আয়েশা ফেরদাউসও তার সঙ্গে রয়েছেন। মোহাম্মদ আলীর ভাই সাবেক উপজেলা চেয়ারম্যান মাহবুব মোর্শেদ লিটন যুগান্তরকে বলেন, রাত ৩টার দিকে বাসভবনের সামনে নৌবাহিনীর উচ্চপদস্থ কর্মকর্তা এলে তিনি ও তার স্ত্রী আয়েশা ফেরদাউস হেঁটে তাদের গাড়িতে ওঠেন। বৈষম্যবিরোধী ছাত্র আন্দোলনের অন্যতম সমন্বয়ক আব্দুল হান্নান মাসুদ সম্প্রতি বিভিন্ন অনুষ্ঠানে মোহাম্মদ আলীর নানা অনিয়মের কথা তুলে ধরেন। মোহাম্মদ আলীর কাছে হাতিয়ার প্রায় সাত লাখ মানুষ জিম্মি হয়ে আছে বলেও তিনি উল্লেখ করেন। এছাড়া স্থানীয় বিএনপি ও সহযোগী সংগঠনের নেতাকর্মীরা তার গ্রেফতারের দাবিতে মিছিল করেন। ১৯৮৬ সালে সর্বকনিষ্ঠ সংসদ-সদস্য হিসাবে নোয়াখালী-৬ হাতিয়া থেকে সংসদে যান মোহাম্মদ আলী। ২০০৯ সালে নৌকার প্রার্থী হয়েও তিনি নির্বাচনে অংশ নিতে পারেননি। পরে ২০১৪ ও ২০১৮ সালে স্ত্রী আয়েশা ফেরদাউস নৌকার মনোনয়ন নিয়ে সংসদ-সদস্য হয়েছিলেন। নৌবাহিনী হাতিয়ার কন্টিনজেন্ট কমান্ডার মুশফিকুর রহমান বলেন, হাতিয়ার মানুষের জানমালের নিরাপত্তার জন্য নৌবাহিনীকে দায়িত্ব দেওয়া হয়েছে। তাই শান্তিশৃঙ্খলা ফেরাতে মোহাম্মদ আলীকে আমাদের হেফাজতে রাখা হয়েছে। এ বিষয়ে ঊর্ধ্বতন কর্তৃপক্ষের সঙ্গে কথা বলে প্রয়োজনীয় ব্যবস্থা নেওয়া হবে।"
2024/08/12,শেখ হাসিনাকে বিচারের আওতায় আনতে হবে: দুলু,Unknown,"বিএনপি চেয়ারপারসন খালেদা জিয়ার উপদেষ্টা পরিষদের সদস্য অ্যাডভোকেট এম রুহুল কুদ্দুস তালুকদার দুলু বলেছেন, আওয়ামী লীগ সভাপতি সাবেক প্রধানমন্ত্রী শেখ হাসিনাকে গ্রেফতার করে দেশে এনে বিচারের আওতায় আনতে হবে। রোববার নাটোরের নলডাঙ্গা উচ্চ বিদ্যালয় মাঠে উপজেলা বিএনপি আয়োজিত জনসভায় প্রধান অতিথির বক্তব্যে তিনি এ কথা বলেন। নলডাঙ্গা উপজেলা বিএনপির সভাপতি আতিকুল ইসলাম তালুকদারের সভাপতিত্বে জনসভায় বিশেষ অতিথির বক্তৃতা করেন নাটোর জেলা বিএনপির আহ্বায়ক শহিদুল ইসলাম বাচ্চু, সদস্য সচিব রহিম নেওয়াজ, দুলুর সহধর্মিণী জেলা বিএনপির যুগ্ম আহ্বায়ক সাবিনা ইয়াসমিন ছবি, যুগ্ম আহ্বায়ক ফরহাদ আলী দেওয়ান শাহিন, নাটোর পৌরসভার সাবেক মেয়র কাজী শাহ আলম, নলডাঙ্গা উপজেলা বিএনপির সাধারণ সম্পাদক সাবেক উপজেলা পরিষদ চেয়ারম্যান অ্যাডভোকেট সাখাওয়াত হোসেন, সাংগঠনিক সম্পাদক শরিফুল ইসলাম বুলবুল, নলডাঙ্গা পৌর বিএনপির সভাপতি হাফিজ উদ্দিন ও সাধারণ সম্পাদক জাকির হোসেন প্রমুখ। দুলু বলেন, বৈষম্যবিরোধী ছাত্র আন্দোলনসহ গত ১৫ বছরে আওয়ামী লীগ, যুবলীগ ও ছাত্রলীগসহ তাদের নেতাকর্মীরা নাটোরসহ সারা দেশে যত হত্যা করেছে সবগুলোর বিচার করতে হবে। একই সময়ে বিএনপিসহ বিরোধী দলের নেতাকর্মীদের নামে তারা হাজার হাজার মিথ্যা মামলা দিয়ে হয়রানি করেছে। অবিলম্বে সব মিথ্যা মামলা প্রত্যাহার ও আটক সব নেতাকর্মীকে মুক্তি দিতে হবে। কোনো মন্দির ও সংখ্যালঘুর বাড়িতে যেন কোনোভাবেই কেউ হামলা করতে না পারে সেদিকেও সতর্ক থাকার জন্য নেতাকর্মীদের নির্দেশ দেন দুলু।"
2024/08/12,দিনে গড়লেন ১৫টি বিশ্বরেকর্ড,Unknown,"মার্কিন যুক্তরাষ্ট্রের বাসিন্দা ডেভিড রাশ। যার ধ্যানজ্ঞান জুড়ে শুধুই রেকর্ড ভাঙার চিন্তা। এখন পর্যন্ত ১৫০টি রেকর্ডের স্বীকৃতি আছে তার ঝুলিতে। সম্প্রতি তিনি লন্ডনে গিনেস বুক অব রেকর্ডসের কার্যালয়ে যান। সেখানে তিনি একদিনে ১৫টি রেকর্ড করেন। তার বিভিন্ন প্রতিভা দিয়ে তিনি রেকর্ডগুলো অর্জন করেন। পেশায় লেখক, বক্তা এবং বিনোদনকারী ডেভিড এদিন একটি টেবিল টেনিস বলকে মাত্র ২.০৯ সেকেন্ডে দুটি বোতলের ক্যাপে ১০ বার বাউন্স করেন। এরপর তিনি ৩০ সেকেন্ডে একটি বেসবল সর্বোচ্চ ১২৫ বার ছুঁয়েছেন। এছাড়া আরও নানা কীর্তি গড়েন তিনি। গিনেস ওয়ার্ল্ড রেকর্ডস।"
2024/08/12,সাউথইস্ট ব্যাংকে বুনিয়াদি প্রশিক্ষণ অনুষ্ঠিত,Unknown,সাউথইস্ট ব্যাংক সদ্য নিয়োগপ্রাপ্ত ৩১ জন ট্রেইনি অ্যাসিস্ট্যান্ট অফিসারের (গ্রেড-২) জন্য এক বুনিয়াদি প্রশিক্ষণ কার্যক্রমের আয়োজন করে। সাউথইস্ট ব্যাংক পিএলসির ব্যবস্থাপনা পরিচালক নুরুদ্দিন মো. ছাদেক হোসেন ওই প্রশিক্ষণ কর্মশালার সমাপনী দিনে প্রধান অতিথি থেকে অংশগ্রহণকারীদের মধ্যে সনদ বিতরণ করেন। সংবাদ বিজ্ঞপ্তি।
2024/08/12,আ.লীগের দখল থেকে উদ্ধার খুলনার বিসিডিএস অফিস,Unknown,"বাংলাদেশ কেমিস্ট অ্যান্ড ড্রাগিস্ট সমিতির (বিসিডিএস) খুলনা জেলা শাখার অফিস উদ্ধার করেছে নেতারা। এতদিন এটিকে জোর করে আওয়ামী লীগের নির্বাচনি প্রচার-প্রচারণার অফিস হিসাবে ব্যবহার করা হতো। রোববার দুপুরে সমিতির নেতারা গিয়ে তালাবদ্ধ অফিস খুলে দেন। আ.লীগ কার্যালয় হিসাবে ব্যবহার করায় দীর্ঘদিন ধরেই এখান থেকে ফার্মেসি কাউন্সিলের ক্লাসসহ সব ধরনের কার্যক্রম বন্ধ ছিল। এতে চরম ভোগান্তিতে পড়তে হয় এ অঞ্চলের মানুষদের। সমিতির নেতারা জানান, সমিতির খুলনা জেলা শাখার নির্বাচন উপলক্ষ্যে গ্রুপিং তৈরি হয়। এ সময় একটি অংশ খুলনায় আওয়ামী লীগের রাজনীতির নিয়ন্ত্রক শেখ বাড়ির সঙ্গে যোগাযোগ করে। তখন খুলনা-২ আসনের সংসদ-সদস্য শেখ সালাহউদ্দিন জুয়েল সমিতির নির্বাচন বন্ধ করে দিয়ে অফিসটিকে তালাবদ্ধ করে রাখার নির্দেশ দেন। এরপর থেকে সেটি বন্ধ ছিল। দ্বাদশ জাতীয় সংসদ নির্বাচনে অফিসটি তিনি নির্বাচনি প্রচারণার অফিস হিসাবে ব্যবহার করতে বলেন। এরপর থেকে সেটি স্থানীয় আ.লীগের অফিস হিসাবে ব্যবহার হতো। সমিতির সোনাডাঙ্গা থানার সাধারণ সম্পাদক নাসির উদ্দিন বলেন, দীর্ঘদিন ধরেই এই সমিতির অফিসটিতে সাধারণ সদস্যরা বসতে পারেননি। এখন সমিতির নেতারা কাজ করতে পারবেন। এ সময় উপস্থিত ছিলেন সদর থানার সভাপতি মো. লিটন, সাধারণ সম্পাদক মো. তুহিন, সমিতির নেতা শারাফাত হোসেন, সাইফুল ইসলাম লালন, সুমন দেবনাথ অপু, কামরুজ্জামান, রিয়াজ উদ্দিন সুজা, নাজমুস সাকিব পিন্টু প্রমুখ।"
2024/08/12,পায়রা বন্দরের কার্যক্রম স্বাভাবিক,Unknown,"পটুয়াখালীর পায়রা সমুদ্রবন্দরের আমদানি-রপ্তানি, পণ্য লোড-আনলোডিংসহ সব অপারেশনাল কার্যক্রম স্বাভাবিক রয়েছে। রোববার বিকালে বিজ্ঞপ্তির মাধ্যমে বিষয়টি নিশ্চিত করেন পায়রা বন্দর কর্তৃপক্ষের চেয়ারম্যান রিয়ার এডমিরাল আব্দুল্লাহ আল মামুন চৌধুরী। তিনি বলেন, পায়রা বন্দর কর্তৃপক্ষের প্রশাসনিক এবং পিপিএফটি এলাকায় নিজস্ব নিরাপত্তারক্ষী ও আনসারের পাশাপাশি অতিরিক্ত ৪২ জন নৌ-কন্টিনজেন্ট বন্দরের সার্বিক নিরাপত্তায় কাজ করছেন। এছাড়া বন্দরের প্রশাসনিক, আবাসিক ও প্রকল্প এলাকায় বিদেশি নাগরিকদের নিরাপত্তা জোরদার রয়েছে এবং তাদের সঙ্গে নিয়মিত যোগাযোগ রক্ষা করা হচ্ছে। এছাড়া বন্দর কর্তৃপক্ষ জানায়, রোববার দুপুরে এমভি আইকাতেরিনি নামে একটি মাদার ভেসেল ২৪ হাজার মেট্রিক টন কয়লা নিয়ে বন্দরের বিসিপিসিএল জেটিতে ভিড়েছে। একই সময়ে এমভি বারমোন্ডি মাদার ভেসেলটি বন্দর ছেড়ে যায়। পাশাপাশি এমভি জি বাং ডা জাইয়ান ২ হাজার ৪১৭ মেট্রিকটন পিএইচপি পাইল পাইপ নিয়ে খালাসের উদ্দেশে বন্দরের ইনার অ্যাংকোরেজে অবস্থান করছে। এছাড়া রোববার রাত সাড়ে ১২টার দিকে এমভি সামির নামে আরেকটি মাদার ভেসেল ২৪ হাজার মেট্রিকটন কয়লা নিয়ে পায়রা বন্দরের আউটার অ্যাংকোরেজে ঢুকবে।"
2024/08/12,রাজধানীতে নাজিরপুরের শিক্ষকের গুলিবিদ্ধ লাশ উদ্ধার,Unknown,"রাজধানী ঢাকায় নিখোঁজের ২৪ দিন পর রফিকুল ইসলাম (৫২) নামে এক শিক্ষকের গুলিবিদ্ধ লাশ উদ্ধার করা হয়েছে। তিনি পিরোজপুরের নাজিরপুরের সাতকাছিমা গ্রামের মৃত জব্বার শিকদারের ছেলে। রফিকুল পেশায় একজন কম্পিউটার শিক্ষক ছিলেন। বিষয়টি নিশ্চিত করে নিহতের স্ত্রী নাফিয়া ইসলাম (৪০) বলেন, শনিবার বিকালে ঢাকার মোহাম্মদপুরের রায়েরবাজার আঞ্জুমান মফিদুল ইসলাম কবরস্থানে আমার স্বামীর লাশ পাওয়া যায়। একই দিন দুপুরে ঢাকা মেডিকেল কলেজ হাসপাতাল মর্গে থাকা তার গুলিবিদ্ধ ছবি দেখে তাকে শনাক্ত করা হয়। ঢাকার গোপীবাগে তার একটি কম্পিউটার প্রশিক্ষণ কেন্দ্র রয়েছে। ১৯ জুলাই রাতে নিখোঁজ হন তিনি। তিনি আরও বলেন, কোটা আন্দোলনে আমার স্বামী বৈষম্যবিরোধী আন্দোলনকারী শিক্ষার্থীদের পক্ষে কয়েকটি মিছিলে অংশ নিয়েছিলেন। সে কারণে প্রাথমিকভাবে পরিবারের সদস্যরা মনে করেছিলেন, তিনি হয়তো পুলিশের হাতে গ্রেফতার হয়ে কারাগারে আছেন। এ কারণে পরিবারের পক্ষ থেকে বিভিন্ন থানা ও ডিবি পুলিশের কাছে খোঁজ নেওয়া হয়েছিল। নাজিরপুর উপজেলা যুবদলের সাধারণ সম্পাদক মিজানুর রহমান রিপন বলেন, অত্যন্ত নিরীহ ও ভদ্র ছিলেন রফিকুল।"
2024/08/12,ফরিদপুরে স্লুইসগেটে গোসলে নেমে নিখোঁজ কলেজছাত্র,Unknown,ফরিদপুর শহরের মদনখালীর স্লুইসগেট এলাকায় বন্ধুদের সঙ্গে গোসল করতে নেমে কলেজছাত্র সালেহ আহমেদ নিখোঁজ হয়েছে। রোববার দুপুরে সে নিখোঁজ হয়। সালেহ আহমেদ শহরের টেপাখোলা এলাকার হোসেন আহমেদের ছেলে। সে সরকারি রাজেন্দ্র কলেজের হিসাববিজ্ঞান বিভাগের অনার্স দ্বিতীয় বর্ষের শিক্ষার্থী। ফায়ার সার্ভিসের ডুবুরিদল ওই শিক্ষার্থীকে উদ্ধারের প্রচেষ্টা অব্যাহত রেখেছে বলে জানিয়েছেন ফরিদপুর ফায়ার সার্ভিসের সহকারী পরিচালক মো. আসাদুজ্জামান। এর আগে ৩ জুলাই ফারদিন শেখ নামে কলেজছাত্রও ওই স্লুইসগেট এলাকায় গোসল করতে গিয়ে নিখোঁজ হয়। নিখোঁজের দুদিন পর তার লাশ উদ্ধার করা হয়।
2024/08/12,স্ত্রী সন্তান নিয়ে পেছনের দরজা দিয়ে পালান সাদিক,Unknown,"শেখ হাসিনার পতনের পর হামলা ভাঙচুর অগ্নিসংযোগের সময়ে নিজ বাড়িতেই ছিলেন সাদিক আব্দুল্লাহসহ দুই শতাধিক নেতাকর্মী। হামলার প্রতিরোধে অবস্থান গড়ার নির্দেশনাও দিয়েছিলেন তিনি। তবে হাজার হাজার বিক্ষুব্ধ জনতার সামনে দাঁড়ানোর সাহস করেনি উপস্থিত নেতাকর্মীরা। তখন পেছনের দরজা দিয়ে পালিয়ে যান সাদিকসহ নেতাকর্মীরা। দেশব্যাপী বৈষম্যবিরোধী আন্দোলনে জনরোষের তোপের মুখে ৫ আগস্ট ক্ষমতা ছেড়ে পালিয়ে যান প্রধানমন্ত্রী শেখ হাসিনা। খবরটি ছড়িয়ে পরলে দেশব্যাপী আওয়ামী লীগের এমপি, মন্ত্রী ও নেতাকর্মীদের বাড়িঘরে হামলা ভাঙচুর অগ্নিসংযোগ করা হয়। বরিশাল সিটি কর্পোরেশনের সাবেক মেয়র ও মহানগর আওয়ামী লীগের সাধারণ সম্পাদক সেরনিয়াবাত সাদিক আব্দুল্লাহর কালিবাড়ি রোডের বাড়িতে বিকাল তিনটার দিকে হামলা ভাঙচুর লুটপাট করে আগুন ধরিয়ে দেয় বিক্ষুব্ধরা। সেসময় নগদ প্রায় ৩ কোটি টাকা ও স্বর্ণালংকার লুট করা হয়। আগুনে সাদিকপন্থি তিনজন নেতা নিহত হয়েছেন। তারা হলেন- বিসিসির ১৯নং ওয়ার্ড কাউন্সিলর গাজি নঈমুল হোসেন লিটু, যুবলীগ নেতা মঈন জমাদ্দার ও নাজির মহল্লার নুরু। আগুনে সাদিক আব্দুল্লাহর ছোট ছেলে আরশান আব্দুল্লাহর শরীরের কিছু অংশ পুড়ে যায়। গুরুতর আহত অবস্থায় পালিয়ে বেড়াচ্ছে তার পরিবারের সদস্যসহ নেতাকর্মীরা। পরে দেশ ছেড়ে পালিয়ে যাওয়ার সময়ে সাতক্ষীরার ভোমরা বর্ডারে বিজিবি সদস্যদের হাতে আটক হয় বরিশাল মহানগর আওয়ামী লীগের শিল্প ও বাণিজ্য সম্পাদক নিরব হোসেন টুটুল। নগরীর ৭নং পলাশপুর ফল ব্যবসায়ী জামালের বাসা থেকে শুক্রবার রাতে সাদিক আব্দুল্লাহর বাসা থেকে লুট হওয়া সাত লাখ টাকা উদ্ধার করা হয়। পরে কাউনিয়া থানা পুলিশের কাছে এসব টাকা জমা দেওয়া হয়।"
2024/08/12,গোপালগঞ্জে ছিনিয়ে নেওয়া অস্ত্র উদ্ধার করল সেনাবাহিনী,Unknown,"আওয়ামী লীগ সভাপতি শেখ হাসিনাকে দেশত্যাগে বাধ্য করার প্রতিবাদে এবং তাকে দেশে ফিরিয়ে আনার দাবিতে গোপালগঞ্জে বিক্ষোভ মিছিল থেকে ছিনিয়ে নেওয়া অস্ত্র উদ্ধার করেছে সেনাবাহিনী। রোববার দুপুর সাড়ে ১২টার দিকে গোপালগঞ্জ সদর উপজেলার জালাবাদ ইউনিয়নের ছোটফা খালিয়া গ্রামের আকবার সিকাদারের ছেলে আবিদ সিকাদারের বাড়ি থেকে ওই অস্ত্র ও দুটি মোবাইল ফোন উদ্ধার করেন গোপালগঞ্জে দায়িত্বরত সেনাবাহিনীর সদস্যরা। শনিবার বেলা সাড়ে ৩টার দিকে গোপালগঞ্জ সদরের গোপীনাথপুর বাসস্ট্যান্ডে আওয়ামী লীগের বিক্ষোভ মিছিল হয়। বিক্ষোভকারীরা সেনাবাহিনীর পাঁচ সদস্যকে আহত করে দুটি অস্ত্র ছিনিয়ে নিয়ে যায়। এ সময় সেনাবাহিনীর সদস্যদের দুটি গাড়ি ভাঙচুর ও একটি গাড়ি পুড়িয়ে দেয় বিক্ষোভকারীরা। ওই দিন সন্ধ্যায় একটি অস্ত্র উদ্ধার করলেও অন্যটি উদ্ধার হয় রোববার। ওই ঘটনার পর গোপালগঞ্জে সেনাবাহিনীর সদস্য সংখ্যা বৃদ্ধি করা হয়েছে। অপরদিকে, শনিবার রাতে গোপালগঞ্জে সেনাবাহিনীর অভিযানে নেতাকর্মী আটকের গুজব ফেসবুকে ছড়িয়ে পড়ে। এতে জনসাধারণের মাঝে আতঙ্ক সৃষ্টি হয়। পরে জেলা আওয়ামী লীগ সাধারণ সম্পাদক জিএম সাহব উদ্দিন আজম এটিকে গুজব বলে নেতাকর্মীদের আশ্বস্ত করেন। তিনি বলেন, রোববার সকালে ঘটনাস্থল পরিদর্শন করেছি। নেতাকর্মীদের বলে এসেছি সেনাবাহিনী আমাদের প্রতিপক্ষ নয়, সেনাবাহিনীর সদস্যদের আহত করা ও গাড়ি পুড়িয়ে দিয়ে অন্যায় করা হয়েছে। এ ধরনের কাজ বা বিশৃঙ্খলা করলে তাদের বিরুদ্ধে ব্যবস্থা নেওয়া হবে। নেতাকর্মীদের গ্রেফতার বিষয় জানতে চাইলে তিনি বলেন, আমার জানা মতে গোপালগঞ্জে কোনো নেতাকর্মীকে গ্রেফতার করা হয়নি। শনিবার রাতে সেনাবাহিনীর ক্যাম্পে জেলা আওয়ামী লীগ সভাপতি মাহবুব আলী খানকে ডেকেছিল। সেখানে কর্মকর্তাদের সঙ্গে আলোচনা হয়েছে। আমাদের আন্দোলনে দেশি-বিদেশি কোনো অস্ত্র প্রদর্শন করতে সেনাবাহিনী আপত্তি জানিয়েছে। তবে শান্তিপূর্ণ আন্দোলন করতে তাদের কোনো বাধা নেই।"
2024/08/12,শেখ হাসিনাকে দেশে ফেরাতে রাজৈরে আ.লীগের বিক্ষোভ,Unknown,"শেখ হাসিনাকে দেশে ফিরিয়ে আনার দাবিতে মাদারীপুরের রাজৈরে বিক্ষোভ মিছিল ও সমাবেশ করেছে আওয়ামী লীগ ও তার অঙ্গসংগঠন। রোববার উপজেলার টেকেরহাট বন্দরে এসব কর্মসূচি অনুষ্ঠিত হয়। বিকাল ৩টা বাজতেই টেকেরহাট এবং এর আশপাশের আওয়ামী লীগের লোকজন টেকেরহাট বাসস্ট্যান্ডে জড়ো হতে থাকেন। পরে ৪টায় মিছিলটি ঢাকা-বরিশাল মহাসড়ক ও টেকেরহাট বন্দরের প্রধান প্রধান সড়ক প্রদক্ষিণ করে। এ সময় কয়েক শ লোক মিছিলে যোগ দেন। মিছিল শেষে বাসস্ট্যান্ড গোল চত্বরে পৌর আওয়ামী লীগের সাধারণ সম্পাদক শেখ সাগর আহম্মেদ উজীরের সভাপতিত্বে বক্তব্য দেন উপজেলা আওয়ামী লীগের যুগ্মসাধারণ সম্পাদক আবুবকর সিদ্দিক, উপজেলা আওয়ামী লীগের সাংগঠনিক সম্পাদক সালাম খন্দকার, জেলা যুবলীগের উপদপ্তর সম্পাদক কাজী আনোয়ার হোসেন প্রমুখ।"
2024/08/12,বামনায় স্কুলছাত্রীকে কোপাল বখাটে শাস্তি দাবি,Unknown,"বরগুনার বামনায় শিক্ষার্থীর ওপর বখাটের হামলার প্রতিবাদ ও দৃষ্টান্তমূলক শাস্তির দাবিতে মানববন্ধন করেছে আসমাতুন্নেসা পাইলট মাধ্যমিক বালিকা বিদ্যালয়ের শিক্ষার্থী ও শিক্ষকরা। রোববার সকালে বামনা স্মৃতিসৌধ গোলচত্বরে প্রচণ্ড বৃষ্টি উপেক্ষা করে তারা এ মানববন্ধন করেন। মানববন্ধনে বক্তব্য দেন বিদ্যালয়ের সহকারী প্রধান শিক্ষক পরিতোষ হালদার, শিক্ষিকা মাকছুদা আক্তার লাভলী, আকলিমা বেগম, সহপাঠী শিক্ষার্থী মারিয়া আক্তার। তারা হামলাকারী বখাটে মো. হাসানের দৃষ্টান্তমূলক শাস্তি দাবি করেন। ওই শিক্ষার্থীর বাবা বলেন, ৫ বছর ধরে প্রতিবেশী খলিলুর রহমানের ছেলে বখাটে মো. হাসান (২০) আমার মেয়েকে উত্ত্যক্ত করে আসছে। ওই ছেলে ও তার পরিবারের জন্য আমার ব্যবসা-বাণিজ্য বন্ধ করে দিতে হয়েছে। শনিবার দুপুরে আমার মেয়ে বাসা থেকে প্রাইভেট পড়ার উদ্দেশে বের হচ্ছিল, এমন সময় হাসান তার পথ রোধ করে এলোপাতাড়ি মারধর করে এবং একটি ধারালো দা দিয়ে কয়েকটি কোপ দেয়। এ সময় আমি উপস্থিত হলে সে পালিয়ে যায়। পরে মেয়েকে বামনা হাসপাতালে নিয়ে গেলে চিকিৎসক উন্নত চিকিৎসার জন্য বরিশাল শের-ই বাংলা মেডিকেল কলেজ হাসপাতালে পাঠায়। বামনা থানার অফিসার ইনচার্জ তুষার কান্তি মন্ডল বলেন, এ ঘটনায় একটি মামলা নেওয়া হয়েছে। এরই মধ্যে ৩ জনকে গ্রেফতার করা হয়েছে। তবে প্রধান অভিযুক্ত হাসান এখনো পলাতক রয়েছে।"
2024/08/12,শেখ হাসিনা জাতীয় যুব ইনস্টিটিউটের নাম পরিবর্তন হচ্ছে: যুব ও ক্রীড়া উপদেষ্টা,Unknown,"শেখ হাসিনা জাতীয় যুব ইনস্টিটিউটের নাম পরিবর্তন করা হবে বলে জানিয়েছেন যুব ও ক্রীড়া উপদেষ্টা আসিফ মাহমুদ সজীব ভূঁইয়া। রোববার সচিবালয়ে নিজ দপ্তরে সাংবাদিকদের সঙ্গে মতবিনিময়কালে তিনি এ কথা বলেন। ইনস্টিটিউটের নতুন নাম ‘বাংলাদেশ জাতীয় যুব উন্নয়ন ইনস্টিটিউট’ করা হচ্ছে জানিয়ে আসিফ মাহমুদ বলেন, প্রথম দিনে তিনটি বিষয়ে সিদ্ধান্ত নিয়েছি। যার প্রথমটি হলো- শেখ হাসিনা জাতীয় যুব উন্নয়ন ইনস্টিটিউটের নাম পরিবর্তন করা। তিনি বলেন, এরইমধ্যে বিসিবির সঙ্গে কথা বলেছি। যুব ও ক্রীড়া উপদেষ্টা বলেন, যে কাজগুলো চলমান আছে, সেগুলো যাতে দ্রুত শেষ করা যায়, সেই বিষয়ে পদক্ষেপ নেওয়া হবে। আর বিসিবির বিষয়ে বলতে চাই, তারা যেহেতু স্বায়ত্তশাসিত প্রতিষ্ঠান। তাদেরকে আমরা তো আর নিয়ন্ত্রণ করতে পারব না। আমরা তাদেরকে পরামর্শ দিতে ও নিতে পারব। আর বিসিবির সভাপতি যেহেতু অনুপস্থিত, তাই যারা পরিচালক আছেন তাদের সঙ্গে কথা বলেছি। তারা আইসিসির আইন মেনে কাজ করতে চাইছেন। তবে অন্তর্বর্তী সময়ের জন্য কাউকে নিয়োগ দেওয়া যায় কি-না সেই বিষয়টিও দেখা হচ্ছে বলে তিনি উল্লেখ করেন।"
2024/08/12,আবারও বৃষ্টিতে ডুবল চট্টগ্রাম ভোগান্তি,Unknown,"চট্টগ্রামে রোববার সকাল থেকে মুষলধারে বৃষ্টি হয়েছে। বৃষ্টিতে কোনো কোনো সড়ক হাঁটুসমান পানিতে ডুবে যায়। তলিয়ে গেছে মূল সড়ক থেকে শুরু করে বিভিন্ন অলিগলি পর্যন্ত। বিভিন্ন এলাকায় জলাবদ্ধতার কারণে যানবাহন চলাচলও ব্যাহত হয়। পরিবহণের অভাবে পানি মাড়িয়ে অনেককে হেঁটে গন্তব্যে যেতে হয়েছে। এতে দৈনন্দিন কাজে বের হওয়া লোকজনকে চরম ভোগান্তিতে পড়তে হয়। চট্টগ্রাম আবহাওয়া অফিসের পূর্বাভাস কর্মকর্তা জহিরুল ইসলাম যুগান্তরকে বলেন, মৌসুমি বায়ুর প্রভাবে বৃষ্টিপাত হচ্ছে। রোববার বিকাল ৩টা পর্যন্ত পূর্ববর্তী ২৪ ঘণ্টায় ৪১ দশমিক ২ মিলিমিটার বৃষ্টিপাত রেকর্ড করা হয়েছে। পতেঙ্গা আবহাওয়া অফিসের বিজ্ঞপ্তিতে বলা হয়েছে, মৌসুমি বায়ুর প্রভাবে হালকা থেকে মাঝারি বৃষ্টিপাত হচ্ছে। এটি আরও কয়েকদিন অব্যাহত থাকতে পারে। বৃষ্টিতে আগ্রাবাদ, বহদ্দারহাট, মুরাদপুর, ষোলশহর, জিইসি মোড়, ওয়াসা মোড়, চকবাজার, কাতালগঞ্জ, বাকলিয়ার ডিসি রোড, পশ্চিম খুলসী, রিয়াজউদ্দিন বাজার, তিন পুলের মাথাসহ বিভিন্ন এলাকা হাঁটুসমান পানিতে তলিয়ে যায়। নগরীর কয়েকজনের সঙ্গে কথা বলে জানা যায়, পানি মাড়িয়ে কাকভেজা শরীরে কর্মজীবীরা সকালে কর্মস্থলে পৌঁছান। তবে যানবাহন সংকটে রিকশা-সিএনজিচালিত অটোরিকশায় বাড়তি ভাড়া দিতে হয়েছে তাদের। এছাড়া বরাবরের মতোই নগরীর নিচু এলাকার বাসাবাড়ি, দোকানপাটও পানিতে তলিয়েছে। এ কারণে চরম দুর্ভোগে পড়েছেন সবাই।"
2024/08/12,দোহার-নবাবগঞ্জবাসীর যে কোনো দুর্যোগে পাশে আছি: অ্যাডভোকেট সালমা ইসলাম,Unknown,"সাবেক প্রতিমন্ত্রী, সাবেক সংসদ-সদস্য ও যমুনা গ্রুপের চেয়ারম্যান অ্যাডভোকেট সালমা ইসলাম বলেছেন, আমি আপনাদের পাশে ছিলাম, আছি, থাকব, ইনশাআল্লাহ। দোহার-নবাবগঞ্জবাসীর যে কোনো দুর্যোগে পাশে আছি। দেশের এ ক্রান্তিকালে আপনাদের সহযোগিতার কোনো বিকল্প নেই। নবাবগঞ্জ উপজেলার বাগমারা কোর্ট বিল্ডিং প্রাঙ্গণে রোববার সকাল ১০টায় বীর মুক্তিযোদ্ধা নুরুল ইসলাম ফাউন্ডেশনের ত্রাণ বিতরণের আগে ভিডিও কনফারেন্সে তিনি এ কথা বলেন। তিনি আরও বলেন, সংখ্যালঘু সম্প্রদায় বলতে কিছু নেই। প্রত্যেকে এ দেশের নাগরিক। তাই দোহার ও নবাবগঞ্জ উপজেলার কোনো ব্যক্তি কিংবা প্রতিষ্ঠানের ওপর আক্রমণ, ভাঙচুর ভয়ভীতি না দেখানোর আহ্বান জানান তিনি। এলাকায় সবাই মিলে সহাবস্থানের আহ্বান জানান। সালমা ইসলাম আরও বলেন, চলমান পরিস্থিতি মোকাবিলা করতে সবার সহযোগিতার বিকল্প নেই। প্রশাসনকে সব ধরনের সহযোগিতা করার আশ্বাস দেন তিনি। এ সময় নবাবগঞ্জ উপজেলা জাতীয় পার্টির নেতারা বলেন, নুরুল ইসলাম একজন বীর মুক্তিযোদ্ধা, আদর্শ দেশপ্রেমিক। দেশের অর্থনৈতিক ভিত্তিকে শক্তিশালী করতে বেকার সমস্যা দূরীকরণে ৪৩টি শিল্পকারখানা প্রতিষ্ঠা করেছেন। দেশকে ভালোবেসে বিদেশের মাটিতে বাড়ি-গাড়ি, কলকারখানা স্থাপনের সুযোগ থাকা সত্ত্বেও তিনি তা করেননি। এত শিল্পপ্রতিষ্ঠানের মালিক হয়েও তিনি কখনো ঋণখেলাপি ছিলেন না। দোহার ও নবাবগঞ্জ উপজেলাকে শিক্ষা, স্বাস্থ্য, যোগাযোগে উন্নত এবং বেকারত্ব মোচনে কর্মসংস্থান সৃষ্টির লক্ষ্যে শিল্পকারখানা স্থাপনের নানামুখী উদ্যোগ নিয়েছিলেন। কিন্তু বিধাতা তার সব স্বপ্ন পূরণ করার সুযোগ হয়তো তাকে দেননি। আজকের এ দিনে স্বপ্নদ্রষ্টার রুহের মাগফিরাত কামনা করি। তার অসমাপ্ত কাজ শেষ করতে তার সহধর্মিণী অ্যাডভোকেট সালমা ইসলাম ঐকান্তিক প্রচেষ্টা চালিয়ে যাচ্ছেন। নেতারা আরও বলেন, যমুনা গ্রুপের প্রয়াত চেয়ারম্যান বীর মুক্তিযোদ্ধা নুরুল ইসলাম দোহার ও নবাবগঞ্জ উপজেলার মানুষের আবেগের নাম। আমরা তাকে নিয়ে গর্ব করি। তিনি এ এলাকার মানুষের ভাগ্যোন্নয়নে কাজ করে গেছেন। তিনি ছিলেন একজন স্বপ্নদ্রষ্টা কর্মবীর। তিনি মানুষের কর্মসংস্থান সৃষ্টির লক্ষ্যে একের পর এক শিল্পকারখানা গড়েছেন। বেকারত্ব দূর করে অর্থনীতির চাকা চাঙা করার জন্য তিনি বিশেষ ভূমিকা পালন করে গেছেন। নুরুল ইসলাম ফাউন্ডেশনের উদ্যোগে কলাকোপা, যন্ত্রাইল, বাহ্রা, বক্সনগর ইউনিয়নে সহস্রাধিক সুবিধাবঞ্চিত অসহায়ের মাঝে ত্রাণসমাগ্রী বিতরণ করা হয়। ত্রাণসামগ্রীর মধ্যে ছিল শাড়ি, শার্ট, প্যান্ট, চাল, ডাল, আটা, ন্যাচারাল মিনারেল ওয়াটার, দুধ, চা পাতাসহ নিত্যপ্রয়োজনীয় পণ্য। ত্রাণ বিতরণে সহায়তা করে হুর, কোয়ালিটি এবং ভি ওয়াটার। এ সময় উপস্থিত ছিলেন নুরুল ইসলাম ফাউন্ডেশনের প্রকল্পপ্রধান মো. তোফায়েল গাজ্জালী, নবাবগঞ্জ উপজেলা জাতীয় পার্টির জুয়েল আহমেদ, সাধারণ সম্পাদক খলিলুর রহমান, যুগ্মসম্পাদক এমএ মজিদ, সাংগঠনিক সম্পাদক বোরহান উদ্দিন, উপদেষ্টা মো. টিপু, নয়নশ্রী ইউনিয়নের সাবেক চেয়ারম্যান মো. রিপন মোল্লা, কলাকোপা ইউনিয়ন জাতীয় পার্টির সভাপতি কেরামত মাতব্বর, সাধারণ সম্পাদক আরশাদ আলী, জাতীয় পার্টির নেতা তসলিম, মন্টু আব্দুল, মহিউদ্দিন, বক্সনগর ইউনিয়ন জাতীয় পার্টির সাধারণ সম্পাদক আক্তার মেম্বার, সহসভাপতি জালাল উদ্দীন, উপজেলা স্বেচ্ছাসেবক পার্টির সাধারণ সম্পাদক সুভ্র তালুকদার, জাতীয় পার্টির নেত্রী লুৎফা আক্তার, নান্টু, মুকবুল, আসাদ, রফেজ, নয়নশ্রী ইউনিয়ন জাতীয় পার্টির সভাপতি শেখ ওয়াসিম, সাধারণ সম্পাদক শাহাদাত হোসেন, ২নং ওয়ার্ড সভাপতি মো. জাহাঙ্গীর আলম প্রমুখ।"
2024/08/12,বাবুগঞ্জে মাদকের টাকা নিয়ে দ্বন্দ্বে বৃদ্ধ খুন,Unknown,"বরিশালের বাবুগঞ্জে মাদক ব্যবসার ভাগের টাকা নিয়ে দ্বন্দ্বে যুবদল নেতা ও তার লোকদের হামলায় সুলতান হাওলাদার (৬৫) নামে এক বৃদ্ধ খুন হয়েছেন। রোববার বেলা সাড়ে ১১টার দিকে উপজেলার ঘটকেরচর গ্রামে এ ঘটনা ঘটে। বৃদ্ধের লাশ ময়নাতদন্তের জন্য বরিশাল শের-ই-বাংলা মেডিকেল কলেজ হাসপাতাল মর্গে রাখা হয়েছে। বিষয়টি নিশ্চিত করেছেন বরিশাল এয়ারপোর্ট থানার ভারপ্রাপ্ত কর্মকর্তা (ওসি) লোকমান হোসেন। তিনি বলেন, এ ঘটনায় আইনানুগভাবে পরবর্তী ব্যবস্থা নেওয়া হবে। নিহত সুলতান হাওলাদার ঘটকেরচর গ্রামের হাশেম আলী হাওলাদারের ছেলে। নিহতের স্বজন ও স্থানীয়রা জানায়, সুলতানের ছেলে মনিরুজ্জামান জুয়েল বাবুগঞ্জে মাদক কারবারি করে। মনিরুজ্জামানের কাছে মাদক ব্যবসার ভাগের টাকা চাইতে যান উপজেলা যুবদলের সাধারণ সম্পাদক এবায়দুল, তার সহযোগী সোহেল, জুয়েল, মনির এবং আল আমিনসহ বেশ কয়েকজন। তখন মনিরুজ্জামানের বাবার সঙ্গে এ বিষয়ে কথা কাটাকাটি হয় প্রতিপক্ষের। একপর্যায়ে মারধর করে সুলতানকে ধাক্কা দিয়ে মাটিতে ফেলে দেওয়া হয়। এতে ঘটনাস্থলেই তার মৃত্যু হয়। জুয়েলের স্ত্রী সাদিয়া আফরিন জানান, আমার স্বামী অনেক আগেই মাদকের ব্যবসা ছেড়ে ইজিবাইক চালিয়ে সংসার চালাচ্ছেন। সরকার পদত্যাগের পর আবারও জুয়েলকে দিয়ে মাদক ব্যবসা করাতে চাপ দেন এবায়দুল ও তার সহযোগীরা। এ কারণে চাঁদা চাইতে বাড়িতে আসেন তারা।"
2024/08/12,নকলায় পল্লি চিকিৎসককে কুপিয়ে হত্যা,Unknown,"শেরপুরের নকলায় এক পল্লি চিকিৎসককে কুপিয়ে হত্যা করেছে দুর্বৃত্তরা। তার নাম শফিকুল ইসলাম শফিক (৫৫)। শনিবার রাতে নকলা উপজেলার টালকী ইউনিয়নের সাইলামপুর পূর্বপাড়া এলাকায় এ ঘটনা ঘটে। শফিকুল ওই এলাকার মৃত আব্দুল মান্নানের ছেলে। পারিবারিক সূত্রে জানা যায়, সাইলামপুর পূর্বপাড়া এলাকায় ‘দিহান স্টোর অ্যান্ড মেডিসিন পয়েন্ট’ নামে একটি মুদি ও ওষুধের দোকান রয়েছে শফিকের। দীর্ঘদিন তিনি সেই দোকানেই রাতে থাকেন। শনিবার রাত সাড়ে ৯টায় দোকানে আসেন শফিক। ১১টার দিকে দোকান বন্ধ করে ঘুমিয়ে পড়েন। এদিকে রোববার সকাল ৮টায় শফিকের পুত্রবধূ কিছু জিনিসপত্র আনতে দোকানে যান। দোকান বন্ধ দেখে ডাকাডাকি করেন। সাড়াশব্দ না পেয়ে দোকানের পেছনের দরজা দিয়ে ভেতরে প্রবেশ করে মেঝেতে শ্বশুরের রক্তাক্ত লাশ দেখতে পান। তার ডাক-চিৎকারে স্থানীয়রা সেখানে জড়ো হন। খবর পেয়ে পুলিশ গিয়ে লাশ উদ্ধার করে। ধারণা করা হচ্ছে, দুর্বৃত্তরা রাতে দোকানে প্রবেশ করে তাকে এলোপাতাড়িভাবে কুপিয়ে হত্যা করে মালামাল লুট করেছে। নকলা থানার ভারপ্রাপ্ত কর্মকর্তা (তদন্ত) আবুল কাশেম জানান, লাশ ময়নাতদন্তের জন্য ২৫০ শয্যাবিশিষ্ট শেরপুর জেলা সদর হাসপাতালের মর্গে পাঠানো হয়েছে। আইনগত ব্যবস্থা প্রক্রিয়াধীন।"
2024/08/12,"নিয়ন্ত্রণ হারিয়ে বাস ওভারপাসের নিচে, নিহত ১ আহত ৪৪",Unknown,"নরসিংদীতে নিয়ন্ত্রণ হারিয়ে ওভারপাস থেকে যাত্রীবাহী বাস পড়ে নিহত হয়েছেন এজজন। আহত হয়েছেন অন্তত ৪৪ জন। শনিবার মধ্যরাতে নরসিংদী পৌরশহরের বাসাইল ঢাকা-সিলেট মহাসড়কে ফ্লাইওভারে এ দুর্ঘটনা ঘটে। এছাড়া রাজধানীসহ তিন স্থানে আরও তিনজন নিহত হয়েছেন। তাদের মধ্যে রাজধানীতে মোটরসাইকেলচালক, নাটোরে সাবেক ইউপি সদস্য এবং সুনামগঞ্জে শিক্ষার্থী রয়েছেন। প্রতিনিধিদের পাঠানো খবর- মোহাম্মদপুর (ঢাকা) : শ্যামলী এলাকায় ট্রাকের ধাক্কায় মোটরসাইকেলচালক মোহন শেখ নিহত হয়েছেন। রোববার বেলা সাড়ে ১১টায় শ্যামলীর শিশু মেলার সামনে এ দুর্ঘটনা ঘটে। মোহন জামালপুর সদর উপজেলার নালু শেখের ছেলে। তিনি রাইড শেয়ারিং করে জীবিকা নির্বাহ করতেন। নরসিংদী : নিহত ওই ব্যক্তি সিলেট গোবিন্দগঞ্জ বিশ্বনাথ এলাকার আবুল মন্নাফের ছেলে নুরুল ইসলাম। বাসটি একটি ট্রাককে ওভারটেক করতে গিয়ে অপর ট্রাকের মুখোমুখি হলে নিয়ন্ত্রণ হারিয়ে ওভারপাসের নিচে পড়ে যায়। এতে ঘটনাস্থলে একজনের প্রাণ যায়। আহত হন অন্তত ৪৪ জন। পরে স্থানীয়, ফায়ার সার্ভিস ও সেনাসদস্যদের সহায়তায় আহতদের উদ্ধার করে হাসপাতালে নেওয়া হয়। আহতদের মধ্যে ১০ জনের অবস্থা আশঙ্কাজনক। সিংড়া (নাটোর) : ট্রাকচাপায় মোটরসাইকেলচালক মাহবুব আলম বুলবুল নিহত হয়েছেন। রোববার দুপুরে নাটোর-বগুড়া মহাসড়কের রনবাঘা এলাকায় এ দুর্ঘটনা ঘটে। বুলবুল সিংড়া উপজেলার চৌগ্রাম ইউনিয়নের ৮ নম্বর ওয়ার্ডের সাবেক ইউপি সদস্য ও বড়িয়া গ্রামের মৃত আজাহার আলীর ছেলে। ছাতক (সুনামগঞ্জ) : ছাতকে মোটরসাইকেল-পিকআপ সংঘর্ষে শিক্ষার্থী ফেরদৌস আহমদ নিহত হয়েছেন। শনিবার বিকালে সিলেট-সুনামগঞ্জ সড়কের চৌকা এলাকায় দুর্ঘটনাটি ঘটে। তিনি উপজেলার গোবিন্দগঞ্জ-সৈদেরগাঁও ইউনিয়নের তকিপুর গ্রামের হারিছ আলীর একমাত্র ছেলে এবং গোবিন্দগঞ্জ আবদুল হক স্মৃতি কলেজের ডিগ্রি প্রথম বর্ষের ছাত্র।"
2024/08/12,হাবিপ্রবি ও ববিতে ছাত্র রাজনীতি নিষিদ্ধ,Unknown,"দিনাজপুরের হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয় (হাবিপ্রবি) এবং বরিশাল বিশ্ববিদ্যালয়ে (ববি) সব ধরনের দলীয় রাজনীতি নিষিদ্ধ করেছে বিশ্ববিদ্যালয় প্রশাসন। শিক্ষার্থীদের দাবির মুখে রোববার এ ঘোষণা দেওয়া হয়েছে। রাজশাহী বিশ্ববিদ্যালয়ের (রাবি) হলগুলোতে রাজনৈতিক কর্মকাণ্ড নিষিদ্ধসহ সাত সিদ্ধান্ত নেওয়া হয়েছে। সব শিক্ষা প্রতিষ্ঠানে ছাত্ররাজনীতি বন্ধের দাবিতে বরিশালে মানববন্ধন হয়েছে। চাঁদপুরের ফরিদগঞ্জ সরকারি কলেজে রাজনীতি বন্ধসহ কয়েকদফা দাবি জানিয়েছেন শিক্ষার্থীরা। ব্যুরো ও প্রতিনিধিদের পাঠানো খবর- দিনাজপুর : হাবিপ্রবির রেজিস্ট্রার প্রফেসর ড. মো. সাইফুর রহমান স্বাক্ষরিত এক অফিস আদেশে বলা হয়েছে, বিশ্ববিদ্যালয়ে শিক্ষার সুষ্ঠু পরিবেশ বজায় রাখার স্বার্থে সাধারণ শিক্ষার্থীদের দাবির পরিপ্রেক্ষিতে রোববার থেকে শিক্ষার্থী, শিক্ষক, কর্মকর্তা-কর্মচারীদের সব ধরনের দলীয় রাজনীতি নিষিদ্ধ করা হলো। আদেশ অমান্যকারীদের বিরুদ্ধে বিশ্ববিদ্যালয়ের সংশ্লিষ্ট বিধান অনুযায়ী সর্বোচ্চ শাস্তি দেওয়া হবে। এ বিষয়ে সবার সহযোগিতা কামনা করা হয়। এর আগে বিশ্ববিদ্যালয়ে ছাত্র রাজনীতি বন্ধসহ ৯ দফা দাবি রেজিস্ট্রার প্রফেসর ড. মো. সাইফুর রহমানের কাছে উপস্থাপন করেন। অন্য দাবিগুলোর মধ্যে রয়েছে-প্রশাসনিক কাঠামোর দায়িত্বে নিয়োজিত সবাইকে অনতিবিলম্বে পদত্যাগ করতে হবে, সব রাজনৈতিক দলীয় প্রভাবমুক্ত প্রশাসন ব্যবস্থা নিশ্চিত করতে হবে, বিশ্ববিদ্যালয় ক্যাম্পাসের সব সিদ্ধান্ত গ্রহণের ক্ষেত্রে শিক্ষার্থীদের প্রতিনিধির সঙ্গে সমন্বয় করতে হবে। এ বিষয়ে রেজিস্ট্রার অধ্যাপক মো. সাইফুর রহমান বলেন, বিশ্ববিদ্যালয়ে এখন যেহেতু ভাইস চ্যান্সেলর নেই সেহেতু অন্য দাবিগুলো বিশ্ববিদ্যালয়ের প্রশাসনিক কাঠামো ঠিক হলেই বিবেচনায় আনা হবে। রাবি : দুপুরে বিশ্ববিদ্যালয়ের সৈয়দ ইসমাঈল হোসেন সিরাজী ভবনে সংবাদ সম্মেলনে লিখিত বক্তব্য পাঠ করেন হোসেন শহীদ সোহরাওয়ার্দী হলের প্রাধ্যক্ষ অধ্যাপক জাহাঙ্গীর হোসেন। তিনি বলেন, শনিবার রাতে বিশ্ববিদ্যালয়ের প্রাধ্যক্ষ পরিষদ এবং বৈষম্যবিরোধী ছাত্র আন্দোলনের সমন্বয়কদের মধ্যে আলোচনা সভা অনুষ্ঠিত হয়েছে। সভায় পাঁচটি সিদ্ধান্ত নেওয়া হয়েছে। সেগুলো হলো-১. এখন থেকে শুধু বৈধ আবাসিক শিক্ষার্থীরা হলে থাকতে পারবেন। ২. হলে কোনো ধরনের রাজনৈতিক ব্লক থাকবে না। পরবর্তী আসন বরাদ্দ না দেওয়া পর্যন্ত রাজনৈতিক ব্লকে কেউ প্রবেশ করতে পারবে না এবং চিহ্নিত কক্ষগুলো সিলগালা করা থাকবে। ৩. হলের অভ্যন্তরে কোনো ধরনের রাজনৈতিক মিছিল, মিটিং, শোডাউন করা যাবে না। ৪. হলে আবাসনের নিয়ম ব্যতীত বৈষম্যবিরোধী ছাত্র আন্দোলনের সমন্বয়কসহ যে কোনো রাজনৈতিক পরিচয়ে হলে আবাসন কিংবা কোনো ধরনের বাড়তি সুযোগ-সুবিধা ভোগ করা যাবে না। ৫. হলের কক্ষে বা করিডরে কোনো ধরনের ক্ষমতার পরিচয় প্রকাশ করে এমন কোনো লেখা, ব্যানার, ফেস্টুন, লিফলেট ইত্যাদি প্রদর্শন করা যাবে না। বরিশাল : ববিতে শিক্ষার্থী-শিক্ষক এবং কর্মকর্তা-কর্মচারীদের সব ধরনের রাজনৈতিক কর্মকাণ্ড নিষিদ্ধ করা হয়েছে। রোববার বিশ্ববিদ্যালয় সিন্ডিকেটের ৮৫তম (বিশেষ) সভা শেষে এই সিদ্ধান্ত নেওয়া হয়েছে। ববি রেজিস্ট্রার মনিরুল ইসলাম স্বাক্ষরিত এক বিজ্ঞপ্তিতে বিষয়টি নিশ্চিত করা হয়েছে। এদিকে দেশের সব শিক্ষাপ্রতিষ্ঠানে লেজুড়বৃত্তিক ছাত্র রাজনীতি বন্ধসহ চার দফা দাবিতে মানববন্ধন করেছেন সাধারণ শিক্ষার্থীরা। বেলা ১১টায় নগরীর অশ্বিনী কুমার হলের সামনে এ মানববন্ধন হয়েছে। এ সময় শিক্ষার্থীরা দেশের জনগণের জানমালের নিরাপত্তা নিশ্চিত, শান্তি-শৃঙ্খলা রক্ষায় স্থানীয় ছাত্র-জনতা স্বেচ্ছাসেবক বাহিনী তৈরি এবং আন্দোলনে আহতদের চিকিৎসার ব্যবস্থার দাবি জানান। ফরিদগঞ্জ (চাঁদপুর) : দুপুরে শিক্ষার্থীরা ফরিদগঞ্জ বঙ্গবন্ধু সরকারি কলেজের ভারপ্রাপ্ত অধ্যক্ষ নেপাল চন্দ্র দেবনাথের কাছে কয়েক দফা লিখিত ও মৌখিক দাবি পেশ করেন। এসব দাবির মধ্যে রয়েছে-কলেজে ছাত্র রাজনীতি বন্ধ, বহিরাগতদের প্রবেশ নিষিদ্ধ করা, রাজনৈতিক মিছিল-সমাবেশ বন্ধ করা ইত্যাদি।"
2024/08/12,হ্যাকিংয়ের শিকার ট্রাম্পের প্রচারশিবির,Unknown,"সামনেই যুক্তরাষ্ট্রের প্রেসিডেন্ট নির্বাচন। আগামী নভেম্বরে অনুষ্ঠিত হবে। এরই মধ্যে প্রচার শুরু করেছে রাজনৈতিক দলগুলো। তবে এরই মধ্যে অভিযোগ উঠল হ্যাকিংয়ের শিকার হয়েছে ডোনাল্ড ট্রাম্পের প্রচারশিবির। এ ঘটনায় ইরানকে দায়ী করছে তারা। শনিবার ট্রাম্পের প্রচারশিবির জানিয়েছে, তাদের প্রচারশিবিরের অভ্যন্তরীণ কিছু তথ্য হ্যাকিংয়ের কবলে পড়েছে। এই হ্যাকিংয়ের পেছনে রয়েছে ইরান। এই অভিযোগের পক্ষে সরাসরি কোনো তথ্যপ্রমাণ দেয়নি ট্রাম্পের প্রচারশিবির। রোববার আল-জাজিরার প্রতিবেদনে উঠে আসে এ তথ্য। আন্তর্জাতিক গণমাধ্যমের তথ্য অনুযায়ী, গত জুলাই থেকেই তারা বেনামি একটি উৎস থেকে ই-মেইল পেতে শুরু করে। এসব ই-মেইলে ট্রাম্পের প্রচারশিবিরের কার্যক্রমের অভ্যন্তরীণ ও প্রকৃত কিছু তথ্য ছিল। এর পরেই তারা (ট্রাম্পের প্রচারশিবির) বুঝতে পারে যে হ্যাকিংয়ের শিকার হয়েছে। এমনকি অজ্ঞাত উৎস থেকে পাওয়া ই-মেইলে ট্রাম্পের ভাইস প্রেসিডেন্ট (রানিং মেট) পদপ্রার্থী জেডি ভ্যান্সের সম্ভাব্য দুর্বলতা নিয়েও তথ্য ছিল বলে জানা গেছে। এ নিয়ে ট্রাম্পের প্রচারশিবিরের মুখপাত্র এক বিবৃতিতে জানিয়েছেন, এর মধ্য দিয়ে ২০২৪ সালের প্রেসিডেন্ট নির্বাচনে হস্তক্ষেপ করার ও মার্কিন গণতান্ত্রিক প্রক্রিয়ায় বিশৃঙ্খলা সৃষ্টির পরিকল্পনা করা হয়েছে। যদিও ট্রাম্প শিবিরের পক্ষ থেকে অভিযুক্ত ব্যক্তিদের পরিচয় ও তাদের উদ্দেশ্য স্বাধীনভাবে যাচাই করা সম্ভব হয়নি। এ বিষয় নিয়ে ইরানের পররাষ্ট্র মন্ত্রণালয় কিংবা জাতিসংঘের প্রতিনিধি তাৎক্ষণিকভাবে কোনো মন্তব্য করেনি। তবে জাতিসংঘে ইরানের মিশন বলেছে, যুক্তরাষ্ট্রের প্রেসিডেন্ট নির্বাচন দেশটির অভ্যন্তরীণ বিষয়। কখনোই এতে হস্তক্ষেপ করে না ইরান। এগুলোর সঙ্গে কোনোভাবেই যুক্ত নয় ইরান। "
2024/08/12,রাশিয়ার ২০ কিমি. ভেতরে ইউক্রেনীয় বাহিনী,Unknown,"টানা দুই বছরেরও বেশি সময় ধরে চলছে রাশিয়া-ইউক্রেন যুদ্ধ। দীর্ঘ এই সময়ের মধ্যে এই প্রথম রাশিয়ার কুরস্ক অঞ্চলের ২০ কিলোমিটার অভ্যন্তরে প্রবেশ করেছে ইউক্রেনীয় সেনাবাহিনী। ২০২২ সালের ফেব্রুয়ারিতে রাশিয়া ইউক্রেনের বিরুদ্ধে আগ্রাসন শুরু করার পর রুশ ভূখণ্ডের এতটা ভেতরে আর কখনো যেতে পারেনি ইউক্রেন। রোববার এমন তথ্যই জানিয়েছে বার্তা সংস্থা রয়টার্স। টানা ছয় দিন ধরে রুশ ভূখণ্ডে অভিযান চালাচ্ছে ইউক্রেন। যুদ্ধ শুরুর পর এবারই প্রথম এমন তীব্র আক্রমণ চালাচ্ছে ইউক্রেনীয় সেনারা। যার ফলে বিশেষ প্রতিরোধ ব্যবস্থা হাতে নিতে বাধ্য হয়েছে মস্কো। শনিবার দেশটির প্রেসিডেন্ট ভলোদিমির জেলেনস্কি এ অভিযানের বিষয়টি নিশ্চিত করেছেন। জেলেনস্কি জানিয়েছেন, ইউক্রেনীয় সেনাবাহিনী রাশিয়ার পশ্চিমের কুরস্ক অঞ্চলে হামলা অব্যাহত রেখেছে। স্থানীয় সময় শনিবার রাতে টেলিভিশনে দেওয়া ভাষণে জেলেনস্কি আরও বলেছেন, ‘ইউক্রেনের সামরিক বাহিনী এই যুদ্ধকে আগ্রাসীদের অঞ্চলের দিকে নিয়ে যাচ্ছে।’ রোববার এ হামলা ষষ্ঠ দিনে গড়ায়। ইতোমধ্যে ইউক্রেনীয় সেনারা রাশিয়ার ভেতর ২০ কিলোমিটার অগ্রসর হয়ে গেছে বলেও জানা গেছে। রাশিয়ার কাছে ইউক্রেনের এই হামলা ছিল অপ্রত্যাশিত। তারা নিরাপত্তার জন্য সীমান্তের দুই পাশ থেকেই প্রচুর মানুষকে সরিয়ে নিচ্ছে। কুরস্কের সীমান্তবর্তী এলাকা থেকে ৭৬ হাজারেরও বেশি মানুষকে সরিয়ে নেওয়া হয়েছে বলে জানিয়েছে রুশ সংবাদমাধ্যম তাস। কুরস্ক অঞ্চলের প্রতিরক্ষায় রাশিয়া ট্যাংক ও রকেট লঞ্চিং সিস্টেমও পাঠানো হয়েছে। তিন অঞ্চলে প্রতিরক্ষামূলক ব্যবস্থা নিয়েছে মস্কো। এ অঞ্চলগুলো হলো ইউক্রেন সীমান্তবর্তী শহর কুরস্ক, বেলগোরদ ও ব্রিয়ানস্ক। এসব অঞ্চলে কর্তৃপক্ষ সম্ভাব্য হামলা ঠেকাতে বেশ কিছু উদ্যোগ হাতে নিয়েছে। যার মধ্যে আছে যানবাহন ও নাগরিকদের চলাচলের ওপর বিধিনিষেধ এবং ফোনে আড়িপাতা। রাশিয়া জানিয়েছে, মঙ্গলবার সকালে এক হাজারেরও বেশি ইউক্রেনীয় সেনা কুরস্ক অঞ্চলে প্রবেশ করে। তাদের সঙ্গে ট্যাংক ও সাঁজোয়া যানও ছিল। ইউক্রেনের বাহিনী বেশ কয়েকটি গ্রাম দখল করে নেয় এবং প্রাদেশিক শহর সুদজা দখলেরও সম্ভাবনা তৈরি করে। রোববার দিনের শুরুতেই ইউক্রেনের রাজধানী কিয়েভ ও সুমি অঞ্চলে বিস্ফোরণের খবর পাওয়া গেছে। কিয়েভের মেয়র ভিতালি ক্লিচকো বলেছেন, শহরে বিমান হামলার বিষয়ে সতর্কতা দেওয়া হয়েছে এবং এ ধরনের হামলা ঠেকাতে কাজ করছে আকাশ হামলা প্রতিরক্ষা ইউনিট। সামাজিক যোগাযোগমাধ্যম টেলিগ্রামে দেওয়া পোস্টে তিনি বেসামরিক নাগরিকদের সতর্ক করে নিরাপদ আশ্রয়ে থাকার অনুরোধও করেছেন। দেশটির বিমানবাহিনীর পক্ষ থেকে বলা হয়েছে, কিয়েভ ও তার আশপাশের অঞ্চল এবং পূর্ব ইউক্রেনজুড়ে বিমান হামলার সতর্কতা জারি আছে। শনিবারের ভাষণে প্রেসিডেন্ট জেলেনস্কি ইউক্রেনের যোদ্ধাদের ধন্যবাদ দিয়ে বলেছেন, তিনি রাশিয়ায় অভিযান নিয়ে তার দেশের জ্যেষ্ঠ সামরিক কমান্ডার আলেকজান্ডার সিরস্কির সঙ্গে আলোচনা করেছেন। জেলেনস্কি আরও বলেছেন, ‘ইউক্রেন প্রমাণ করেছে যে তারা ন্যায়বিচার পুনরুদ্ধার করতে পারে এবং আগ্রাসীদের ওপর প্রয়োজনীয় চাপও সৃষ্টি করতে পারে।’ যুদ্ধের শুরু থেকেই প্রতিরক্ষায় ব্যতিব্যস্ত থাকলেও সাম্প্রতিক সময়ে একাধিকবার রুশ ভূখণ্ডে হামলা ও অভিযানের চেষ্টা চালিয়েছে কিয়েভ।"
2024/08/12,সামরিক প্রশিক্ষণে বাধ্য চীনা শিশুরা,Unknown,"চীনের রাজধানী বেইজিংয়ের জিয়াওটং বিশ্ববিদ্যালয়ের অধিভুক্ত একটি প্রাথমিক বিদ্যালয়। ছাত্রছাত্রীদের বয়স ছয়-সাত বছরের বেশি নয়। সবাই সারিবদ্ধভাবে দাঁড়িয়ে আছে। তাদের মধ্যে একজন ছেলের হাতে নকল বন্দুক। বাকিরা তাকে অনুসরণ করে বন্দুক ধরার কৌশল রপ্ত করছে। শুধুমাত্র বেইজিং নয়, এমন চিত্র এখন দেশটির বহু প্রদেশে। তাইওয়ানের সঙ্গে ক্রমবর্ধমান যুদ্ধের আশঙ্কা ও বহির্বিশ্বের হুমকি এড়াতে প্রস্তুতি নিচ্ছে চীন। মাতৃভূমি রক্ষায় জাতীয়তাবাদের বীজ বোপণ করা হচ্ছে ছোট থেকেই। ফলে পড়াশোনার পাশাপাশি সামরিক প্রশিক্ষণ নিতে বাধ্য হচ্ছে চীনা শিশুরা। রোববার দ্যা গার্ডিয়ানের প্রতিবেদনে উঠে আসে এ তথ্য। শিশুদের সামরিক প্রশিক্ষণ নিয়ে এপ্রিল মাসে অনলাইনে বিভিন্ন ছবি অন্তর্ভুক্ত করে সেই প্রাথমিক বিদ্যালয়। সেই পোস্টে স্কুলটি একটি ক্যাপশন জুড়ে দেয়। সেখানে লেখা, সাম্প্রতিক বছরগুলোতে স্কুলটি ‘দেশপ্রেমের মূল বিষয়বস্তুকে প্রচার করার পাশাপাশি আদর্শ রাজনৈতিক এবং নৈতিক শিক্ষার একটি গুরুত্বপূর্ণ অংশে পরিণত করতে’ কঠোর পরিশ্রম করে যাচ্ছে। পোস্টটিতে তারা আরও লিখেছে, ‘আমরা জাতীয় প্রতিরক্ষা শিক্ষার একটি শক্তিশালী পরিবেশ তৈরি করব। সমৃদ্ধ ও বর্ণাঢ্য কার্যক্রম পরিচালনা করব। শিক্ষার্থীদের দেশপ্রেম, সেনাবাহিনীর প্রতি ভালোবাসা এবং সাংগঠনিক শৃঙ্খলা গড়ে তুলব এবং ছোটবেলা থেকেই মাতৃভূমিকে রক্ষা ও রক্ষা করার উচ্চাকাক্সক্ষা গড়ে তুলব।’ চীনের শিক্ষা মন্ত্রণালয় এবং কেন্দ্রীয় সামরিক কমিশন জানুয়ারিতে এ ধরনের স্কুলকে ‘মডেল স্কুল’ হিসাবে অভিহিত করে। এর পর থেকে চলতি বছর এ ধরনের ‘মডেল স্কুলের’ সংখ্যা প্রায় দ্বিগুণ বৃদ্ধি পেয়েছে। এছাড়াও দেশটিতে ১৫ বছরের কম বয়সি ছাত্রদের জন্য ‘ক্যাডেট প্রশিক্ষণ’ আইনগতভাবে বাধ্যতামূলক করা হতে পারে। এ বিষয়ে ন্যাশনাল ডিফেন্স এডুকেশন আইন সংশোধনের প্রস্তাব করা একটি বিল এপ্রিলে রাবার-স্ট্যাম্পিং ন্যাশনাল পিপলস কংগ্রেসে প্রথম পাঠ করা হয়েছিল। তবে শিশুদের এই সামরিক প্রশিক্ষণের নিন্দা করছেন বিশ্লেষকরা। অস্ট্রেলিয়ার স্ট্র্যাটেজিক পলিসি ইনস্টিটিউটের চায়না প্রোগ্রামের প্রধান বেথানি অ্যালেন বলেন, ‘ছোট এবং কম বয়সে শিশুদের সামরিক শিক্ষা কার্যক্রমে নিয়োজিত করা চীনের ক্রমবর্ধমান আক্রমণাÍক বৈদেশিক নীতিকে স্বাভাবিক করে তুলছে।’ তবে দেশটির সাবেক সৈনিক শাঙ্গুও ফেং বলেন, ‘এটি শিশুদের দৃঢ়তা, সাহস এবং কঠোর পরিশ্রমী গুণাবলি তৈরি করতে সাহায্য করতে পারে।’"
2024/08/12,ট্রাম্পের নীতি ‘চুরি’ কমলার,Unknown,"মার্কিন প্রেসিডেন্ট নির্বাচন সামনে রেখে ব্যাপক প্রচারণায় ব্যস্ত সময় পার করছেন ডেমোক্রেট ও রিপাবলিকান প্রার্থীরা। রিপাবলিকান প্রতিদ্বন্দ্বী ডোনাল্ড ট্রাম্পকে ঠেকানোর চেষ্টায় জোর প্রচেষ্টা চালাচ্ছেন ডেমোক্রেট প্রার্থী কমলা হ্যারিস। দমে নেই ট্রাম্পও। বেশ ক’দিন ধরেই দুপক্ষেরই চলছে জোরকদম প্রচারকার্য। এরই মধ্যে আবার চলছে সমালোচনাও। তবে এবার সমালোচনার পর্বকে ছাপিয়ে উঠেছে অভিযোগের রেশ। ট্রাম্পের নীতি নকল করেছেন কমলা-এমন অভিযোগই উঠে এসেছে ডেমোক্রেট এই প্রার্থীর ওপর। রোববার এপির খবরে বলা হয়েছে, ট্রাম্প দাবি করেছেন, ‘পরিষেবা কর্মীদের টিপসের বিষয়ে আমার নো ট্যাক্স নীতি চুরি করেছেন কমলা।’ শনিবার কমলা লাস ভেগাসের নেভাদা বিশ্ববিদ্যালয়ের ক্যাম্পাসে একটি সমাবেশে ঘোষণা দেন, রেস্তোরাঁ এবং অন্যান্য পরিষেবা শিল্পের কর্মচারীদের দেওয়া টিপসের ওপর ট্যাক্স দূর করতে কাজ করবেন তিনি। কমলা বলেছেন, ‘এখানে প্রত্যেকের কাছে আমার প্রতিশ্রুতি আমি যখন রাষ্ট্রপতি হব তখন আমরা যুক্তরাষ্ট্রের কর্মজীবী পরিবারগুলোর জন্য আমাদের লড়াই চালিয়ে যাব। সেই সঙ্গে মজুরি বাড়ানো এবং পরিষেবা কর্মীদের জন্য টিপসের ওপর কর বাদ দেওয়ার বিষটি নজরে রাখব।’ ট্রাম্পের দাবি, এই প্রতিশ্রুতি আগেই দিয়েছেন তিনি। জুন মাসে তার নিজ শহরের এক সমাবেশে প্রতিশ্রুতি দিয়েছেন বলে জানান ট্রাম্প। কমলার ভাষণের কিছুক্ষণ পরেই ট্রাম্প তার সামাজিক যোগাযোগমাধ্যমে পোস্ট করেছেন, কমলা টিপস নীতিতে আমার নো ট্যাক্স নীতি কপি করেছেন। তিনি কেবল রাজনৈতিক উদ্দেশ্যজনিত কারণেই এটি বলেছেন। কিন্তু তিনি এটি করবেন না। ট্রাম্প আরও বলেছেন, ‘তার (কমলার) ভালো কোনো কিছু করার ধারণা নেই, সে কেবল আমার কাছ থেকে চুরি করতে পারে।’ তবে এ বিষয়ে এখনো কোনো মন্তব্য করেননি কমলা। এদিকে ডোনাল্ড ট্রাম্পের নির্বাচনি প্রচারণায় গণপ্রত্যাবাসনে গুরুত্ব দেওয়া হচ্ছে। তবে দলের অনেকেই এ ধরনের সিদ্ধান্তে একমত নন। কিন্তু টেক্সাসের রিপাবলিকান কর্মী লাওরেন বি. পেলা বলেছেন, ‘ট্রাম্প আসলে সীমান্ত পাড়ি দিয়ে আসা সব পরিবারকেই ফেরত পাঠিয়ে দেওয়ার কথা বলছেন না। গণপ্রত্যাবাসন বলতে তিনি অপরাধীদের ফেরত পাঠানোর কথাই বলছেন।’ প্রচার প্রচারণার উত্তেজনার মধ্যে নিউইয়র্ক টাইমসের প্রতিবেদনে বলা হয়েছে, জনমত জরিপে যুক্তরাজ্যের তীব্র প্রতিদ্বন্দ্বিতাপূর্ণ তিনটি অঙ্গরাজ্যে রিপাবলিকান প্রার্থী ডোনাল্ড ট্রাম্পকে পেছনে ফেলে এগিয়ে গেছেন ডেমোক্রেটিক প্রার্থী কমলা হ্যারিস। অঙ্গরাজ্যগুলো হলো : উইসকনসিন, পেনসিলভানিয়া ও মিশিগান। আসন্ন মার্কিন প্রেসিডেন্ট নির্বাচনকে সামনে রেখে এ জরিপ চালিয়েছে নিউইয়র্ক টাইমস ও সিয়েনা কলেজ। ৫ থেকে ৯ আগস্ট পর্যন্ত এ জরিপ চালানো হয়। এতে অংশ নিয়েছিলেন এক হাজার ৯৭৩ জন। শনিবার প্রকাশিত জরিপের ফলে দেখা গেছে, ওই তিন অঙ্গরাজ্যে ট্রাম্পের চেয়ে চার পয়েন্টে এগিয়ে রয়েছেন কমলা। কমলা পেয়েছেন ৫০ পয়েন্ট। অন্যদিকে ট্রাম্পের পয়েন্ট ৪৬। নির্বাচনে ডেমোক্রেটিক পার্টির প্রার্থিতা থেকে প্রেসিডেন্ট জো বাইডেন সরে দাঁড়ানোর পর এই প্রথম তিন অঙ্গরাজ্যে উচ্চপর্যায়ের জনমত জরিপ চালানো হলো। বাইডেনের সরে দাঁড়ানোর আগে চালানো জরিপে রিপাবলিকান পার্টির ট্রাম্পের সঙ্গে তার হাড্ডাহাড্ডি লড়াইয়ের পূর্বাভাস পাওয়া যাচ্ছিল। এমনকি কিছু কিছু ক্ষেত্রে সামান্য এগিয়েও ছিলেন ট্রাম্প। বাইডেন সরে দাঁড়ানোর পর ডেমোক্রেট প্রার্থী হিসাবে তার জায়গায় আসেন দেশটির ভাইস প্রেসিডেন্ট কমলা হ্যারিস। প্রতিদ্বন্দ্বিতাপূর্ণ তিন অঙ্গরাজ্যে জনমত জরিপে তিনি ট্রাম্পকে টেক্কা দেওয়ায় সেখানে ডেমোক্র্যাটদের অবস্থান শক্ত হলো। মার্কিন নির্বাচনে কোনো দলের জয়-পরাজয় অনেকটাই নির্ভর করে উইসকনসিন, পেনসিলভানিয়া ও মিশিগান অঙ্গরাজ্যে ভোটের ফলের ওপর।"
2024/08/12,মুক্তির জন্য প্রস্তুত হচ্ছে অ্যাভাটারের তৃতীয় কিস্তি,Unknown,"‘অ্যাভাটার’, হলিউডের ব্লকবাস্টার সিনেমা। ২০০৯ সালে সিনেমাটি মুক্তির পর দর্শকদের মধ্যে আলোড়ন তোলে। শুরুতে এক পর্বেই শেষ করার কথা থাকলেও দর্শক আগ্রহ বিবেচনা করে সিদ্ধান্ত বদলান নির্মাতা জেমস ক্যামেরন। শুরু করে দেন দ্বিতীয় কিস্তির কাজ। ‘অ্যাভাটার : দ্য ওয়ে অব ওয়াটার’ নামে একটি মুক্তি পায় ২০২২ সালে। তখনই নির্মাতা জেমস ক্যামেরন জানিয়েছেন, এ সিরিজের আরও তিনটি সিনেমার জন্য প্রস্তুতি নিয়েছেন তিনি। ঘোষণার পরপরই কাজ শুরু করে দেন। গত দুবছরে তৃতীয় কিস্তির শুটিংও শেষ করেছেন। চলছে গ্রাফিক্স ও আনুষাঙ্গিক কাজ। সম্প্রতি নির্মাতা তৃতীয় কিস্তির নাম প্রকাশ করেছেন। ‘অ্যাভাটার’ ফ্র্যাঞ্চাইজির তৃতীয় সিনেমার নাম ‘অ্যাভাটার : ফায়ার অ্যান্ড অ্যাশ’। সামাজিক মাধ্যমে সিনেমার কনসেপ্ট শেয়ার করেছেন ক্যামেরন। সেখানে দেখা গেছে, নেইতিরি (অ্যাভাটারের কেন্দ্রীয় চরিত্র) আগুনের মাঝে নাচছেন। নির্মাতা বলেছেন, ‘এ সিনেমায় এমন কিছু দেখতে চলেছেন দর্শকরা, যা আগে কখনো দেখা যায়নি। দর্শকের প্রিয় চরিত্রগুলোকে আরও কঠিন লড়াই করতে দেখা যাবে।’ ২০২৫ সালের ১৯ ডিসেম্বর সিনেমাটি মুক্তি পাবে। "
2024/08/12,লোকার্নো উৎসবে আজীবন সম্মাননা পেলেন শাহরুখ খান,Unknown,"ইতালির লোকার্ন ফিল্ম ফেস্টিভ্যালে আজীবন সম্মাননা পেলেন বলিউড অভিনেতা শাহরুখ খান। ১০ আগস্ট পুরস্কার গ্রহণকালে মঞ্চে হিন্দি ভাষাতেই উপস্থিত দর্শকদের ধন্যবাদ জানিয়েছেন তিনি। পুরস্কার হাতে নিয়ে শাহরুখ বলেন, ‘আমাকে এভাবে সাদর আমন্ত্রণ জানানোর জন্য আপনাদের সবাইকে ধন্যবাদ। আমি পর্দায় যেভাবে হাত ছড়াই তার থেকে বেশি হাত ছড়িয়ে আমায় আপন করে নিয়েছে লোকার্নর এই গরম শহর। এখানকার মানুষজন ভীষণই সুন্দর, সাংস্কৃতিক এবং শৈল্পিক মনোভাবের। আমি এখানে এসে লোকার্ন ভাষা শিখছি। সুন্দর দিন কাটছে। এখানকার খাবার খুব ভালো। আমার ইটালিয়ান ভাষাও উন্নত হচ্ছে। রান্নাও।’ এদিকে শাহরুখ খান ‘কিং’ সিনেমার জন্য প্রস্তুতি নিচ্ছেন। এ সিনেমায় তার সঙ্গে মেয়ে সুহানা খানকেও দেখা যাবে। উল্লেখ্য, ২০২৩ ছিল শাহরুখের জন্য সোনায় সোহাগা। এ বছর তার অভিনীত দুটি সিনেমা (পাঠান ও জওয়ান) ব্লকবাস্টার হয় ও একটি (ডাঙ্কি) হিটের তকমা পায়।"
2024/08/12,নতুন বিজ্ঞাপনে অভিনেত্রী দীপা খন্দকার,Unknown,"অভিনয়ের পাশাপাশি মডেল হিসাবেও বেশ জনপ্রিয় দীপা খন্দকার। বিজ্ঞাপনে কাজ করতেও ভীষণ স্বাচ্ছন্দ্যবোধ করেন। কিছুদিন আগে তিনি ভোজ্যতেলের একটি বিজ্ঞাপনের মডেল হয়েছেন। দীপা খন্দকার বলেন, ‘বিগত বেশ কিছুদিন আমাদের প্রায় সবারই চোখ ছিল টিভির পর্দায়। দীর্ঘদিন পর দর্শক টিভির সামনেই থেকেছে অনেকটা সময়। যে কারণে সংবাদ দেখার পাশাপাশি সংবাদের ফাঁকে ফাঁকে আসা বিজ্ঞাপনগুলোও উপভোগ করেছেন। এর মধ্যে আমার নতুন দুটি বিজ্ঞাপনও দর্শক দেখার সুযোগ পেল। আমিও বেশ সাড়া পেয়েছি। এছাড়া নতুন বিজ্ঞাপনটিও প্রচারে এলে সবার ভালো লাগবে।’ এদিকে জাহিদ হোসেন পরিচালিত ‘ঋতুকামিনী’ সিনেমার ডাবিংয়ের কাজ শেষ করলেন দীপা। এ সিনেমায় ‘আমেনা’ নামে একটি চরিত্রে অভিনয় করেছেন তিনি। এছাড়া শেষ করেছেন মাহমুদুর রহমান হিমি পরিচালিত ‘হাইড অ্যান্ড সিক’ নাটকের কাজ। প্রসঙ্গত, সর্বশেষ দীপা খন্দকারকে মোস্তাফিজুর রহমান মানিক পরিচালিত ‘ডার্কওয়ার্ল্ড’ সিনেমায় দেখা গেছে।"
2024/08/12,মরণোত্তর দেহদানের সিদ্ধান্ত নিলেন ঋতুপর্ণা,Unknown,"মরণোত্তর নিজের দেহ দান করার ঘোষণা দিয়েছেন কলকাতার অভিনেত্রী ঋতুপর্ণা। পশ্চিমবঙ্গের সদ্য প্রয়াত সাবেক মুখ্যমন্ত্রী বুদ্ধদেবের শবযাত্রায় দাঁড়িয়ে তিনি এ ঘোষণা দেন। বুদ্ধদেবও দেহদান করে গিয়েছেন। মূলত তার কাছ থেকে অনুপ্রাণিত হয়েই ঋতুপর্ণা দেহদানের সিদ্ধান্ত নিয়েছেন বলে ভারতীয় গণমাধ্যমকে জানিয়েছেন। তিনি বলেন, ‘আমার ফুপু, ফুপা একই পথের পথিক। আমিও সাবেক মুখ্যমন্ত্রীর (বুদ্ধদেব ভট্টাচার্য) পথেই হাঁটব। দাহ করার বদলে দেহ দান করে গেলে আমার দেহের অঙ্গ-প্রত্যঙ্গ হয়তো কোনো মৃত্যু পথযাত্রীকে জীবনের পথে ফেরাতে পারবে। তার মধ্য দিয়ে আমিও বেঁচে থাকব চিরকাল।’ এদিকে ঋতুপর্ণা কলকাতার পাশাপাশি বাংলাদেশেও নিয়মিত কাজ করেন। মাসকয়েক আগে অনন্য মামুনের পরিচালনায় একটি সিনেমায় অভিনয় করেছেন তিনি। এতে ঋতুর বিপরীতে নায়ক ছিলেন নিরব। এছাড়া সম্প্রতি আরও একটি সিনেমায় কাজ করবেন বলে জানিয়েছেন তিনি।"
2024/08/12,খাইরুল বাসারের ‘মিডনাইট মিটিং’,Unknown,"হালের দর্শকপ্রিয় অভিনেতা খাইরুল বাসার। অভিনয়ে হাতেখড়ি তার ছাত্রজীবন থেকে হলেও, মূলত ওটিটির মাধ্যমেই দর্শকের ঘরে ঘরে পৌঁছে যান তিনি। নাটক, ওটিটি, সিনেমা তিন মাধ্যমেই সমানতালে কাজ করছেন এ অভিনেতা। সম্প্রতি মুক্তি পেল তার অভিনীত নতুন একটি স্বল্পদৈর্ঘ্য সিনেমা ‘মিডনাইট মিটিং’। পরিচালনা করেছেন মিকসেতু মিঠু। উন্নয়নের নামে লুটপাট, শেয়ারবাজারে ধস, দেশটাকে ভাগ করে নিয়ে অপশাসনের ফলে জনসাধারণের ভোগান্তি দেখে এক যুবকের বিপ্লবী হয়ে ওঠার গল্প নিয়ে নির্মিত সিনেমাটি। পলিটিক্যাল থ্রিলারধর্মী এ সিনেমাটি করোনাকালে নির্মিত হলেও এতদিন মুক্তি দেওয়া হয়নি। বিভিন্ন ওটিটি প্ল্যাটফর্ম ও টিভি চ্যানেল ঘুরে হতাশ হয়ে ফিরেছেন নির্মাতা। প্রতিবাদী সিনেমাটি কেউ মুক্তি দেওয়ার সাহস দেখায়নি। অবশেষে শনিবার সন্ধ্যায় ‘ব্যাকবেঞ্চার ফিকশন’ নামের ইউটিউব চ্যানেলে মুক্তি দেওয়া হয়। নিজের প্রথম সিনেমা নিয়ে মিকসেতু মিঠু বলেন, ‘সমাজে যখন অন্যায়ই ন্যায় বলে প্রতিষ্ঠা পেয়ে যায়, সবাই যখন অপশাসনকে হজম করে বসে থাকে তখন কেউ কেউ প্রতিবাদী হয়ে ওঠে। যার উজ্জ্বল দৃষ্টান্ত সাম্প্রতিক ছাত্র আন্দোলন ও স্বৈরাচার পতন।’ এতে অভিনয় প্রসঙ্গে খাইরুল বাসার বলেন, ‘এটি অনেক আগে করা একটি কাজ। অবশেষে মুক্তি পেয়েছে এটাই ভালোলাগার বিষয়। আমি অভিনয়শিল্পী, অভিনয় নিয়ে আমার সব ব্যস্ততা। একটি কাজ শেষ হলেই পরবর্তী কাজ নিয়ে ভাবি। অনেক সময় কাজটি মুক্তি পেয়েছে কিনা সে খবরও রাখা হয় না। তবুও চাই না কোনো কাজ অন্ধকারে থাকুক।’"
2024/08/12,বিব্রত ও বিস্মিত অভিনেত্রী বিপাশা,Unknown,"নব্বই দশকের জনপ্রিয় অভিনেত্রী বিপাশা হায়াত। একটা সময় অভিনয় নিয়ে ব্যস্ত থাকলেও এখন লেখালেখি ও চিত্রকর্ম-এ দুই মাধ্যমে নিজেকে ব্যস্ত রেখেছেন তিনি। বিশেষ ধরনের শিশুদের কল্যাণে এবং সমাজসেবামূলক একটি আয়োজনে অংশ নিতে এ মুহূর্তে অস্ট্রেলিয়ার সিডনিতে অবস্থান করছেন এ অভিনেত্রী। সেখান থেকেই বিপাশা জানান, তিনি এক বিব্রতকর পরিস্থিতিতে পড়েছেন। সামাজিক যোগাযোগ মাধ্যম ফেসবুকে এ অভিনেত্রীর নামে একটি পেজ থেকে বিভিন্ন রাজনৈতিক বক্তব্য পোস্ট করা হচ্ছে। জাতীয় সংগীত ও নানা বিতর্কিত বিষয় নিয়ে পোস্ট দেওয়া হয়। এতে তিনি বেশ বিব্রত ও বিস্মিত। পোস্টগুলো সম্পর্কে তিনি কিছুই জানেন না। অভিনেত্রী ফেসবুক ব্যবহার করেন না ও তার নিজস্ব কোনো পেজও নেই। এ প্রসঙ্গে বিপাশা বলেন, ‘আমি ফেসবুকে স্বাচ্ছন্দ্য নই, এ কারণে ব্যবহারও করি না। ইনস্টাগ্রাম হচ্ছে একমাত্র সামাজিক যোগাযোগমাধ্যম, যেখান থেকে আমি আমার ভাবনা ও কর্ম শেয়ার করি। কিন্তু আমার নামে একটা ফেসবুক পেজ থেকে যেসব রাজনৈতিক পোস্ট দেওয়া হচ্ছে, সেগুলো সম্পর্কে আমি কিছুই জানি না। এসবের কী উদ্দেশ্য, সেটাও আমার বোধগম্য নয়।’ অভিনেত্রী আরও বলেন, ‘আমার নামে ফেসবুকে ভুয়া অ্যাকাউন্ট ব্যবহার করছে, তা আমি জানি না। এটা কার রাজনৈতিক দর্শন, তা-ও আমার জানা নেই। সেটা ভালো কি খারাপ, তা-ও আমার জানার দরকার নেই। কিন্তু এটা বলতে পারি, এসব মোটেও আমার দর্শন নয়। এ রাজনৈতিক দর্শনও আমার নয়। আমার নামে কোনো ফেসবুক পেজ নেই। এসব নেতিবাচক প্রচারণার দায় আমার নয়।’ বরাবরই নিজের কর্মক্ষেত্রে ব্যস্ত থাকতে পছন্দ করেন জানিয়ে বিপাশা বলেন, ‘আমি আমার কাজটাই করতে ভালোবাসি, যে কাজটা আমার, সেটাই করতে স্বাচ্ছন্দ্যবোধ করি।’"
2024/08/12,অভিষেক-ঐশ্বরিয়ার বিচ্ছেদ চূড়ান্ত!,Unknown,"‘গত জুলাইতেই আমি ও ঐশ্বরিয়া রাই বিবাহ-বিচ্ছেদের বিষয়ে সিদ্ধান্ত নিয়েছি। গত কয়েক বছর আমাদের একসঙ্গে বিশেষ ভালো কাটেনি। তাই আমরা শেষ পর্যন্ত আলাদা হওয়ার পথেই হাঁটছি’-এমনটাই বলেছেন বলিউড অভিনেতা অমিতাভ পুত্র অভিষেক বচ্চন। সম্প্রতি তার একটি সাদাকালো ভিডিও নেটদুনিয়ায় ভাইরাল। সেই ভিডিওতে এ কথাগুলো তার মুখ থেকে বের হয়েছে। তবে ভিডিওটির সত্যতা যাচাই করতে পারেনি ভারতীয় গণমাধ্যম। এটি আসলেই কী অভিষেক বলেছেন, নাকি অন্যকিছু। বেশির ভাগ নেটিজেনের ধারণা, এটি এআই দিয়ে তৈরি একটি ডিপফেক ভিডিও। অভিষেকের কণ্ঠ নকল করে তৈরি করা হয়েছে। আবার কেউ কেউ বিশ্বাসও করেছেন। বিশ্বাস করার অবশ্য কারণও আছে। গত কয়েক বছর ধরেই অভিষেক ও ঐশ্বরিয়ার সম্পর্ক ভালো যাচ্ছে না। গত বছর থেকে অভিষেকের বাড়িতেও থাকছেন না সাবেক বলিউড সুন্দরী। মেয়ে আরাধ্যকে নিয়ে মায়ের বাড়িতেই থাকছেন তিনি। সেই থেকে তাদের মধ্যে বিয়ে বিচ্ছেদের গুঞ্জন চাউর রয়েছে। তবে ভিডিওর বিষয়ে ঐশ্বরিয়া বা অভিষেক, কেউই মুখ খোলেননি। প্রসঙ্গত অভিষেক বচ্চন ও ঐশ্বরিয়া রাই বচ্চন ২০০৭ সালের এপ্রিলে বিয়ে করেন। ২০১১ সালে জন্ম হয় তাদের মেয়ে আরাধ্যা বচ্চনের। এদিকে ঐশ্বরিয়েকে সর্বশেষ দেখা গিয়েছিল ‘পোন্নিয়িন সেলভান ২’ সিনেমায়। অন্যদিকে শাহরুখ খানের আগামী সিনেমা ‘কিং’-এ অভিষেককে দেখা যেতে পারে বলে জানিয়েছে ভারতীয় গণমাধ্যম।"
2024/08/12,চাই বৈষম্যমুক্ত দেশ,Unknown,"শুধু লেখক বা কবি-সাহিত্যিকই নয়, সমাজের প্রত্যেক মানুষেরই কথা বলার স্বাধীনতা থাকতে হবে। সর্বস্তরের মানুষের বক্তব্য সব রাজনৈতিক সংগঠন এবং সরকারকে শুনতে হবে। আমাদের তো অনেক স্বপ্ন ছিল, অনেক আশা ছিল। দেশে গণতন্ত্র থাকবে, স্বাধীনতা থাকবে, সুখ থাকবে, বিশুদ্ধ সংস্কৃতি থাকবে, ন্যায়বিচার থাকবে, অধিকার থাকবে, মানবাধিকার থাকবে, সৃজনশীলতা থাকবে, থাকবে বাক্স্বাধীনতা। রাষ্ট্র খাদ্য, আশ্রয়, শিক্ষা, চিকিৎসা, বস্ত্র, বিনোদনের ব্যবস্থা করবে। কোনো বৈষম্য থাকবে না। আজ আমাদের প্রকৃত স্বাধীনতার অধিকার কোথায়? মুক্তচিন্তা, প্রগতিশীলতা, যুক্তিশীলতা কেন পদদলিত হচ্ছে পদে পদে? প্রতিহিংসা, পীড়ন, মিথ্যাচার, প্রতিশোধ, দমন, দখল, হিংসা কেন আমাদের কুরে কুরে খাচ্ছে, কেন এসব অনুষঙ্গ হচ্ছে নিত্যঘটনা? কেন কারাগার বাড়ছে, বিচারালয় বাড়ছে, বিচারহীনতা বাড়ছে, ক্ষমতার শাসন বাড়ছে, মানবতা কমছে, দেশ কেন বন্দিশিবির হচ্ছে? কথা বললেই বিদ্রোহ বানানো, বিদ্রোহী বলা কি আইনে পরিণত হয়েছে? মানুষের জন্য কি ভালো কিছু নেই? আলোচনা নেই, সহনশীলতা নেই। সুখবর নেই। বড় বড় প্রকল্পই কি উন্নয়ন, বড় বড় প্রকল্পই কি সুখ, শান্তি, গণতন্ত্র, মানবতা, মুক্তিচিন্তার কথা বলে? আমরা তো এ অমানবিক বন্দিশিবির চাই না, এ মানুষের সৃষ্ট নরক চাই না, চোর-ডাকাতের নগর, গ্রাম, পাড়া, জনপদ চাই না। দূষিত বায়ু চাই না, চোরের অফিস, প্রশাসন চাই না, লুটপাটের সচিবালয় চাই না, চাই না লুটের ব্যাংক, বিমা, আদালত। আমরা চাই বাকস্বাধীনতা, বিজ্ঞানমনস্কতা, মানবিকতা, নির্মল আকাশ, উর্বর মাটি, নদীর প্রবাহ, উন্মুক্ত প্রান্তর, মুক্তজীবন, বিশুদ্ধ সাংস্কৃতিক চর্চা, ন্যায্যতার সমাজ, ভদ্রতার রাজনীতি, অগ্রসরমান অর্থনীতি। পত্রিকার পাতা উলটালেই আমাদের মন খারাপ হয়। ধর্ষণ, ছিনতাই, দ্রব্যমূল্যের ঊর্ধ্বগতি, সচিবালয় থেকে ইউনিয়ন পর্যন্ত দুর্নীতির সংবাদ, লুটপাটের ফিরিস্তি, টাকা লুট, প্রশ্নফাঁস, স্বজনপ্রীতি, হত্যা, লুণ্ঠন, দূষণ, ভেজাল জীবনকে বিষিয়ে তুলে। রাজনীতিবিদ, আমলা, ব্যবসায়ী, সেনাপতি, পুলিশপতি, শিল্পপতি, বুদ্ধিজীবী, শিক্ষক, ডাক্তার, প্রকৌশলী, বিচারক, সবাইকে দেখলে কেন জানি অসৎ মনে হয়, স্বার্থপর মনে হয়, অযোগ্য লাগে, অথচ কত প্রত্যাশা ওদের কাছে। কত আশা নিয়ে মানুষ বিচার চাইতে আসে। আমার বেড়ে ওঠা, শিক্ষা গ্রহণ, সবকিছুতেই দেশ, সমাজ সহযোগিতা করেছে। তাই তো দেশের প্রতি দায়িত্ব আছে, কর্তব্য আছে, ভালোবাসা আছে, দেশপ্রেম আছে, ইচ্ছা করলেই আমি আমার জন্মকে বাতিল করে দিতে পারি না। অন্য দেশে চলে যেতে পারি না, অন্য গ্রহে যেতে পারি না। সব ভুলে যেতে পারি না। এ দেশে থেকেই, দেশকে ভালোবেসেই, দায়িত্ব পালন করেই জীবনকে পাড়ি দিতে হবে। আমি তো কারও তাঁবেদারি করি না, তেল দিই না, পা চাটি না, অন্যের টাকা চুরি করি না, লোভ করি না, সৃষ্টিশীলতা ধ্বংস করি না, প্রতিহিংসা করি না, অন্যের ক্ষতি করি না, মুক্তচিন্তা করি, বৈষম্য তৈরি করি না, বর্বরতাকে ঘৃণা করি, অমানবিক হই না, পীড়ন, দূষণ, দখল করি না। সাদাসিধে জীবনযাপন করি, সাধারণ খাবার খাই। সকালে ঘুম থেকে উঠে চিরতার পানি খাই, মাটির গন্ধ শুঁকি, গ্রামের বিষমুক্ত সাদাসিধে খাবার খাই। তারপরও আমরা কেন অসুস্থ হয়ে পড়ি, অসুস্থবোধ করি। শান্তি পাই না, সুখ লাগে না, অসহ্য যন্ত্রণা কেন আমাদের কাঁদায়, ভাবিয়ে তোলে? আমার সন্তান কেন রাস্তায় বেরোলেই অসমতা দেখে, হয়রানির শিকার হয়? বিশ্ববিদ্যালয়ে ভর্তি হতে গিয়ে কেন অন্যায়ে বিরুদ্ধে, ধর্ষণের বিরুদ্ধে মানববন্ধনে দাঁড়াতে হয়? রাস্তায় দাঁড়িয়ে নিরাপদ সড়কের আইন শেখাতে হয় কর্তাব্যক্তিদের, কেন অনিরাপদবোধ করে? আমি কি সব নেগেটিভভাবে চিন্তা করি? আমি ভালোবাসতে জানি না? আমার হৃদয় বলে কি কিছু নেই, আমি কি পাখির গান শুনতে ভালোবাসি না, সকালের ভোর দেখি না, বৃষ্টির শব্দ শুনি না, আনন্দ পাই না, ঘাসের শিশির বিন্দু দেখে পুলকিত হই না, আমার মাঝে দেশপ্রেম নেই? আমার সোনার বাংলা আমি তোমায় ভালোবাসি, এ কথা কি বলতে পারি না? তারপরও কেন যেন ভালো লাগে না দেশের চেহারা দেখে, পরিস্থিতি দেখে। যার কাছে ক্ষমতা, সেই অপব্যবহার করছে। তারা সবাই মনে করে ব্যাংক তাদের, অফিস তাদের, নিয়োগ তাদের পকেটে। নদী, জলাভূমি, রাস্তাঘাট, ফুটপাত, বন, পাহাড়, ক্ষমতা, আইন, আইনসভা, পদ-পদবি, ভর্তি, প্রশ্ন সব তাদের উৎপাদিত পণ্য। ইচ্ছা করলেই মজুত করতে পারবে, বিক্রি করতে পারবে। পুরো দেশ তাদের সম্পত্তি। যা বলে, তাই আইন, যা করে তাই আইন, সংবিধান তাদের নিজের, ইচ্ছা হলেই সংশোধন করে, দায়মুক্ত আইন করে, ইনডেমনিটি করে। প্রয়োজনে নিজের স্বার্থ হাসিলের জন্য সংবিধান কাটাছেঁড়া করে। আমাদের গর্বের ধন, সত্য-সুন্দর একট শব্দ স্বাধীনতা ও ভাষা আন্দোলন। আর সব যেন মিথ্যা, মেকি, হিংসাভরা, রক্তাক্ত, প্রতারণা। এ স্বাধীন দেশে এখন থাকতে ভয় লাগে। কষ্ট হয়। রাষ্ট্র মিথ্যাচার শেখায়, দুর্নীতি, প্রতারণা, চুরি, দালালি, বর্বরতা, দাম্ভিকতা, সন্ত্রাস, মৌলবাদ শেখায়। শেখায় টাকা চুরি করে দেশ ছেড়ে পালিয়ে যেতে। আগে ইংরেজরা লুট করে নিয়ে যেত, এখন আমার দেশের সোনার ছেলেরা লুট করে, পাচার করে বিদেশ নিয়ে যায়। আমরা ১৯৭১ সালে ঐক্যবদ্ধ ছিলাম, দেশপ্রেমে উদ্বুদ্ধ ছিলাম। একসঙ্গে যুদ্ধ করে দেশকে স্বাধীন করেছি। আমাদের মাঝেও প্রেরণা ছিল, যখনই স্বাধীনতা পেলাম, দেশ আমাদের হলো, দেশের প্রতি আমাদের দরদ কমে গেল, দেশপ্রেম উড়ে গেল। আমরা হায়েনা হয়ে উঠলাম, লুটেরা হয়ে উঠলাম। ধ্বংসের খেলায় মেতে উঠলাম। আমরা বৈষম্য, নির্মমতা, শোষণ, নির্যাতন, অত্যাচারমুক্ত হতে চেয়েছিলাম; কিন্তু তা কি আমরা পেরেছি? আমরা এখন এক বন্ধ্যা সময় পাড়ি দিচ্ছি। বুদ্ধিজীবীরা বিক্রি হয়ে গেছে, তারা এখন আর মুখ খুলে কথা বলে না, প্রতিবাদ করে না। সবাই যেন হুজুরের দলে, সবাই যেন টকশোজীবী, শেখাতে পারে না, দলবাজি করে, জ্ঞানের কথা বলে না, জ্ঞানের চর্চা করে না। ধার্মিকের কথা শুনলে সন্দেহ হয়। মন্ত্রীর কথা শুনলে সন্দেহ হয়, সচিবের কথা শুনলে সন্দেহ হয়। দ্বিমত প্রকাশের সুযোগ নেই। যেখানে দ্বিমত প্রকাশ করতে পারে না, সেখানে স্বৈরতন্ত্র গড়ে ওঠে। দ্বিমত প্রকাশ করলেই আমি বিদ্রোহী হয়ে যাই। দ্বিমত ছাড়া উন্নয়ন বাধাগ্রস্ত হয়। চার মূলনীতি নিয়ে বাংলাদেশের সংবিধান তৈরি হয়েছিল। জাতীয়তাবাদ, গণতন্ত্র, সমাজতন্ত্র ও ধর্মনিরপেক্ষতা। আমরা ভেবেছিলাম গণতন্ত্র, সমাজতন্ত্র মিলে তৈরি হবে বাংলাদেশ। হবে আধুনিক বাংলাদেশ, নিরাপদ অর্থনৈতিক মুক্তির বাংলাদেশ, বাকস্বাধীনতার বাংলাদেশ, মুক্তচিন্তার বাংলাদেশ, আমাদের অর্থনীতি হবে সমাজতান্ত্রিক, মানুষ শোষিত হবে না, বৈষম্য থাকবে না, বাংলাদেশ হবে ন্যায্য বিচারের, কেউ বঞ্চিত হবে না, একদল পুঁজিবাদী দেশ লুটে খাবে না। মো. অহিদুর রহমান : পরিবেশ কর্মী ও আঞ্চলিক সমন্বয়কারী, বারসিক "
2024/08/12,স্বপ্নের পথযাত্রায় অন্তর্বর্তী সরকার,Unknown,"গত ৮ আগস্ট দায়িত্ব নিয়েছেন নতুন অন্তর্বর্তী সরকার। ক্রমেই স্বাভাবিক হয়ে আসছে পারিপার্শ্বিক পরিবেশ। অফিসে, বিপণিবিতানে মানুষের পদচারণা বৃদ্ধি পাচ্ছে। রাস্তাঘাটে বাড়ছে যান চলাচল। গত কয়েক সপ্তাহের অস্থিরতা থেকে মুক্তি পেয়ে এখন অনেকটা স্বস্তির নিশ্বাস ফেলছে দেশের সাধারণ মানুষ। বাজারে নিত্যপণ্যের দাম হ্রাস পাচ্ছে। পাড়া-মহল্লায় চুরি, ডাকাতি, লুণ্ঠন ও নৈরাজ্য কমে গেছে। ক্রমে জননিরাপত্তার উন্নতি হচ্ছে। শান্তি ফিরে আসছে জনজীবনে। মানুষের জানমালের নিরাপত্তা বিধান, শান্তি ও অর্থনৈতিক সুস্থিরতা এখন আমাদের সবচেয়ে বড় অগ্রাধিকার। দলমত, ধর্ম, বর্ণ-নির্বিশেষে সবার সুরক্ষা নিশ্চিত করতে হবে। ভয় ও সামাজিক চাপমুক্ত একটি পরিবেশ গড়তে হবে। এখনো আমাদের পাড়া-মহল্লায় শিক্ষার্থীরা দল বেঁধে পাহারা দিচ্ছে। পথের ময়লা পরিষ্কার করছে। রাজপথে যানবাহন নিয়ন্ত্রণ করছে। বাজার মনিটরিং করছে। এ অবস্থা হয়তো খুবই সাময়িক। অচিরেই অনানুষ্ঠানিক বিভিন্ন দায়িত্ব ছেড়ে শিক্ষার্থীরা তাদের পড়ার টেবিলে ফিরে যাবে। প্রাতিষ্ঠানিকভাবে নিয়ন্ত্রিত হবে সামাজিক শৃঙ্খলা। ডাকাতি, নাশকতা, অতর্কিত আক্রমণের শঙ্কা থেকে মুক্তি পাবে সাধারণ মানুষ। যত তাড়াতাড়ি জনজীবনে স্বস্তি ফিরে আসবে, ততই সফল হবে অন্তর্বর্তী সরকারের যাত্রা। অনেক রক্ত ও ত্যাগের বিনিময়ে সূচিত হয়েছে স্বপ্নের এক নতুন অভিযাত্রা। ১৯৭১ সালের পর এত হত্যা, এত সম্পদহানি আর কখনো হয়নি। বেগম রোকেয়া বিশ্ববিদ্যালয়ের ছাত্র আবু সাঈদের বুক পেতে গুলি নেওয়ার দৃশ্য যেমন মানুষকে কাঁদিয়েছে, তেমনই তাদের উদ্দীপ্ত করেছে এবং প্রেরণা জুগিয়েছে সর্বাত্মক আন্দোলনে। বুকের তাজা রক্ত ঢেলে দিয়ে শাহাদতবরণ করে নিয়েছে শতশত ছাত্র-জনতা। মন্ত্রের সাধন করার জন্য তারা শরীরের পাতন ঘটিয়েছে। এটি এক বড় ধরনের অভ্যুত্থান। এবার সংঘটিত হলো বাংলাদেশের দ্বিতীয় গণ-অভ্যুত্থান। অনেকে একে দ্বিতীয় মুক্তিযুদ্ধ বা স্বাধীনতা বলে আখ্যায়িত করছেন। গণ-অভ্যুত্থান অতীতে হয়েছে, এবারও হলো। তাতে যারা আত্মাহুতি দিয়েছেন, তাদের নাম লেখা রবে অশ্রুতে। বর্তমান অন্তর্বর্তী সরকারের নেতৃত্বে আছেন শান্তিতে নোবেল পুরস্কার বিজয়ী ড. মুহাম্মদ ইউনূস। দেশে-বিদেশে তিনি একজন খ্যাতিমান মানুষ। তার খ্যাতির মতো কীর্তিও অনেক বেশি। বিগত সরকারের আমলে তিনি অনেক বিব্রত হয়েছেন, কষ্ট ভোগ করেছেন। এখন তিনি বাংলাদেশের সাধারণ মানুষের শ্রদ্ধা ও ভালোবাসায় সিক্ত হয়েছেন। তাকে প্রধান উপদেষ্টার দায়িত্বে নিয়ে আসায় বহির্বিশ্বেও বাংলাদেশের ভাবমূর্তি উজ্জ্বল হচ্ছে। তার উপদেষ্টা পরিষদে কয়েকজন মেধাবী, দক্ষ ও অভিজ্ঞ ব্যক্তিও আছেন। সরকারের আর্থিক ও প্রশাসনিক ব্যবস্থাপনায় তারা বেশ সহায়ক হবেন। নিঃসন্দেহে তারা সরকার পরিচালনায় অনেক অভিজ্ঞতা অর্জন করবেন। বিগত সরকারের আমলে সংসদে ও মন্ত্রিসভায় বহু সদস্য ছিলেন ব্যবসায়ী। তারা দায়িত্ব গ্রহণ করার পরও তাদের শ্রেণি চরিত্র বিসর্জন দিতে পারেননি। যে কারণে অর্থনৈতিক স্থিতিশীলতা আনয়ন ও নিয়ন্ত্রণ করা সম্ভব হয়নি। পরিণামে ভীষণ কষ্ট ভোগ করেছেন দেশের সাধারণ মানুষ। ফলে বিগত সরকারের প্রতি তাদের ক্ষোভ বেড়েছে। সেদিক থেকে বর্তমান উপদেষ্টামণ্ডলীর বৈশিষ্ট্য ভিন্ন। সুতরাং দেশের অর্থনৈতিক স্থিতিশীলতা এবং বাজার নিয়ন্ত্রণে তাদের পক্ষে দ্রুত দৃশ্যমান পদক্ষেপ গ্রহণ করা সম্ভব হবে। নতুন অন্তর্বর্তী সরকারের প্রধান চ্যালেঞ্জ হচ্ছে মূল্যস্ফীতি নিয়ন্ত্রণ। দুবছর ধরে উচ্চ মূল্যস্ফীতির কাল অতিক্রম করে আসছে বাংলাদেশ। জুনে সমাপ্ত বছরের গড় মূল্যস্ফীতির হার ছিল প্রায় পৌনে ১০ শতাংশ। ইতোমধ্যে দেশের মুদ্রা ও রাজস্ব নীতিতে কিছু পরিবর্তন এসেছে। কিন্তু তাতে তেমন ইতিবাচক প্রভাব রাখা সম্ভব হয়নি। ব্যাংকগুলোর ওপর মানুষের আস্থা কমছে। খেলাপি ঋণের পরিমাণ বৃদ্ধি এবং অর্থ আত্মসাৎ ও পাচারের কারণে অনেক ব্যাংক দেউলিয়া হওয়ার উপক্রম। ছোট আমানতকারীরা তাদের নিরাপত্তার কথা ভেবে ছুটে বেড়াচ্ছেন এক ব্যাংক থেকে অন্য ব্যাংকে। সরকারের রাজস্ব আহরণের পরিমাণ কম। আর্থিক খাতের সংস্কার ও ভালো ব্যবস্থাপনা ছাড়া অবস্থার উন্নয়ন সম্ভব নয়। বর্তমান অন্তর্বর্তী সরকারের এ ক্ষেত্রে বড় অবদান রাখার সুযোগ আছে। আমাদের কলকারখানা ও কৃষিতে উৎপাদন বৃদ্ধি করা দরকার। দৈনন্দিন কাজে মানুষের আস্থা ও আগ্রহ ফিরিয়ে আনা দরকার। দুবছর ধরে অর্থনীতির বিভিন্ন খাতে তেমন সুখবর ছিল না। ব্যতিক্রম ছিল কৃষি খাত। ক্রমাগত উৎপাদন বৃদ্ধির কারণে খাদ্য নিরাপত্তা অনেকটাই নিশ্চিত ছিল। বিদেশ থেকে চাল আমদানি করতে হয়নি। তবে বৈদেশিক মুদ্রার রিজার্ভ পতনের কারণে অন্যান্য কৃষিপণ্যের আমদানি নিয়ন্ত্রণ করতে হয়েছে। ফলে বাজারে কিছুটা সরবরাহ সংকট এবং পণ্যমূল্য ভোক্তাদের ক্রয়সীমা ছাড়িয়ে গেছে। এর সঙ্গে করপোরেট সংস্কৃতি ও বাজার সিন্ডিকেট মানুষকে অনেক ভোগান্তিতে ফেলেছে। সামনের দিনগুলোয় উৎপাদন বাড়াতে হবে। প্রতি ইউনিট উৎপাদন খরচ কমাতে হবে। এখন রোপা আমনের উৎপাদন মৌসুম চলছে। দেশে রাসায়নিক সার সংকট রয়েছে। ডলার সংকটের কারণে আমদানি বাধাগ্রস্ত হচ্ছে। দেশের সার কারখানাগুলোয় প্রয়োজনীয় গ্যাস সরবরাহের অভাবে উৎপাদন বাধাগ্রস্ত হচ্ছে। দ্রুত এসব সংকটের প্রতিকার দরকার। নতুবা বর্তমান আমন ও সামনের বোরো মৌসুমেও এর নেতিবাচক প্রভাব পরিলক্ষিত হবে। কৃষি ও শিল্প পণ্যের উৎপাদন বৃদ্ধি, নিত্যপণ্যের আমদানি হ্রাস, রপ্তানি সম্প্রসারণ, রেমিট্যান্স আয় বৃদ্ধি, বৈদেশিক মুদ্রা রিজার্ভের পতন ঠেকানো এবং ক্রমাগতভাবে টাকার মানেয় অবচয় রোধ করা আমাদের আসন্ন অগ্রাধিকার। এর জন্য জনজীবনে শান্তিশৃঙ্খলা ফিরিয়ে আনা জরুরি। আইনশৃঙ্খলা বাহিনীকে দেশের জনগণের বাহিনী হিসাবে পাশে থাকা, বিচার বিভাগকে স্বাধীনভাবে কাজ করা এবং সরকারি কর্মচারীদের জনকল্যাণে নিয়োজিত থাকার পরিবেশ তৈরি করার এখনই উপযুক্ত সময়। একটি দুর্নীতিমুক্ত সমাজ গঠনের জন্য পদক্ষেপ নিতে হবে এখনই। সবচেয়ে বড় বিষয় হচ্ছে সুশিক্ষার উপযুক্ত পরিবেশ সৃষ্টি করা। নতুন সরকার দেশের জনগণের কল্যাণে ও কষ্ট লাঘবে পাশে থাকার ও জন-আকাঙ্ক্ষা বাস্তবায়নের জন্য কাজ করার দৃশ্যমান অগ্রগতি প্রদর্শনে সক্ষম হলে আত্মসুখ অনুভব করবে দেশের সাধারণ মানুষ। বৈষম্যবিরোধী ছাত্র আন্দোলন একটি গণ-অভ্যুথানের মাধ্যমে সরকারের পরিবর্তন ঘটিয়েছে। এসেছে নতুন অন্তর্বর্তী সরকার। এ সরকারের কাছে প্রত্যাশা অনেক। সব ধরনের আর্থিক ও সামাজিক বৈষম্য পরিহার করে একটি অন্তর্ভুক্তিমূলক কল্যাণ রাষ্ট্র গড়ার জন্য যে সময় দরকার, তা এ সরকারের নেই। তবে তার শুভ সূচনা এখনই হতে পারে। ইতোমধ্যে দেশের শিক্ষার্থীরা এক বড় পরিবর্তন সাধন করেছে। ভবিষ্যতে এর সুবিধাভোগী হবে তারাও। এ দেশ পরিচালিত হবে তাদেরই মাধ্যমে। এখন তাদের ফিরে যেতে হবে পড়ার টেবিলে। মেধা ও মননে তারা গড়ে উঠবে উত্তম নাগরিক হিসাবে। একাত্তরের মুক্তিযুদ্ধ শেষে আমরা অতিদ্রুত বিশ্ববিদ্যালয়ে ফিরে গিয়েছিলাম। পড়াশোনায় মনোনিবেশ করেছিলাম। নব্বইয়ের গণ-অভ্যুথান শেষেও শিক্ষার্থীরা রাজপথ ছেড়ে চলে গিয়েছিল তাদের শ্রেণিকক্ষে। তবে এত বড় পরিবর্তনের কারিগর যে শিক্ষার্থীরা, তারা সব সময়ই সরকারের ব্যবস্থাপনার বিষয়ে উৎসুক ও সংশ্লিষ্ট থাকলে জনপ্রত্যাশা পূরণে ইতিবাচক প্রভাব পড়বে, এটাই আশা করা যায়। আশা করি দেশের জনগণ এবারের অভ্যুত্থানে শিক্ষার্থীদের অবদান যথার্থভাবে মূল্যায়ন করবে, প্রতিটি হত্যার বিচার হবে, আহতদের সুচিকিৎসা ও পুনর্বাসনের সুব্যবস্থা হবে। নিহত ও আহতদের জন্য উপযুক্ত ক্ষতিপূরণ প্রদানের ব্যবস্থা নেওয়া হবে, এটা জনপ্রত্যাশা। আমরা ব্যক্তিগত, সামাজিক ও রাষ্ট্রীয় জীবনে অনেক প্রতিশ্রুতি দিই। সুন্দর ভবিষ্যৎ বিনির্মাণের অঙ্গীকার ব্যক্ত করি। প্রকৃতপক্ষে তার অনেকখানিই বাস্তবায়ন করতে পারি না। গণতন্ত্র ও মানবিক মূল্যবোধ সম্পর্কে অনেক কথা আমরা অহরহই শুনি, কিন্তু তার বাস্তব প্রতিফলন প্রায়ই দেখতে পাই না। গণতন্ত্রের লেবাস পরে এ দেশে অনেক সরকার এসেছে। কিন্তু কালক্রমে তা রূপ নিয়েছে স্বৈরতন্ত্রে। ক্ষমতার মোহ কোনো কোনো মানুষকে এতই আকর্ষণ করে যে, তা অনেকেই ছাড়তে চায় না। ছলে-বলে কৌশলে তা আঁকড়ে ধরে রাখতে চায়। তার পরিণতি হয় দুঃখজনক। ক্রমেই সরকার জনগণের কাছ থেকে বিচ্ছিন্ন হয়ে পড়ে। তার সাজানো ক্ষমতার বলয় তাসের ঘরের মতো ভেঙে যায়। সম্প্রতি শেখ হাসিনার সরকারের পতন থেকে আমরা এ শিক্ষাই গ্রহণ করি। আমাদের জীবন খুবই সংক্ষিপ্ত, তার চেয়েও সংক্ষিপ্ত আমাদের কর্মকাল। এ সময়ের মাঝে যত বেশি সম্ভব জনকল্যাণে কাজ করা উচিত। তাদের সুখ-শান্তির জন্য কাজ করে তাদের মাঝে নন্দিত হওয়ার চেষ্টা করা উচিত। বর্তমান সরকারের প্রধান উপদেষ্টা ড. মুহাম্মদ ইউনূস বলেছেন, মানুষকে রক্ষা করাই হবে তার সরকারের প্রধান কাজ। জনগণের পাশে থেকে তাদের সুখ-শান্তির জন্য কাজ করা এবং তাদের রক্ষা করার মতো বড় প্রতিশ্রুতি আর কিছুই হতে পারে না। তার সঙ্গে রয়েছে দেশের ১৮ কোটি মানুষ। আছে কোটি ছাত্র ও যুবক। এদের তিনি সংগঠিত করবেন। নেতৃত্ব দিয়ে এগিয়ে নিয়ে যাবেন এক স্বপ্নের পথযাত্রায়। তাতে নাগরিক জীবনে উন্নতির ছোঁয়া লাগবে। সমৃদ্ধ হবে দেশ। নতুন সরকারের কাছে এই আমাদের প্রত্যাশা। ড. জাহাঙ্গীর আলম : কৃষি অর্থনীতিবিদ, গবেষক ও শিক্ষক"
2024/08/12,অ্যাডহক ও প্রকল্পভুক্ত চিকিৎসকদের বদলির সিদ্ধান্ত,Unknown,"স্বাস্থ্য খাতে সিনিয়র স্কেল ক্যাডার (৬ষ্ঠ গ্রেড) পদে বিভিন্ন সময়ে পদায়িত অ্যাডহক ও প্রকল্পভুক্ত চিকিৎসকদের পদায়ন বাতিল করেছে স্বাস্থ্য অধিদপ্তর। একই সঙ্গে এসব পদে বিধিমোতাবেক ক্যাডার কর্মকর্তাদের পদায়নের সিদ্ধান্ত নেওয়া হয়েছে। রোববার স্বাস্থ্য অধিদপ্তরের পরিচালক (প্রশাসন) ডা. মো. হারুন-অর-রশীদ স্বাক্ষরিত এক বিজ্ঞপ্তিতে এ তথ্য জানানো হয়। এতে বলা হয়, ডেপুটি সিভিল সার্জন, উপজেলা স্বাস্থ্য ও পরিবার পরিকল্পনা কর্মকর্তা, সিনিয়র সায়েন্টিফিক অফিসার, জুনিয়র লেকচারার, আবাসিক সার্জন, আবাসিক মেডিকেল অফিসার (৬ষ্ঠ গ্রেড), আবাসিক চিকিৎসক, সিনিয়র স্টোর অফিসার, কিউরেটর, সিনিয়র ক্লিনিক্যাল প্যাথলজিস্ট, প্রিন্সিপাল মেডিকেল ফিজিসিস্ট, সিনিয়র লেকচারার ফিজিওথেরাপি, সুপারিনটেনডেন্ট (৬ষ্ঠ গ্রেড) ও সহকারী পরিচালক (৬ষ্ঠ গ্রেড) তথা স্বাস্থ্য বিভাগের সিনিয়র স্কেল ক্যাডার পদে ক্যাডার কর্মকর্তাদের বিধিমোতাবেক পদোন্নতির সিদ্ধান্ত নেওয়া হয়েছে। এসব পদে ভারপ্রাপ্ত বা চলতি দায়িত্ব হিসাবে পদায়িত অ্যাডহক ও প্রকল্পভুক্ত (পরবর্তীতে এন-ক্যাডার করা) চিকিৎসক কর্মকর্তাদের বদলি করে জ্যেষ্ঠতার ভিত্তিতে ৬ষ্ঠ গ্রেডে পদোন্নতিপ্রাপ্ত ক্যাডার কর্মকর্তা পদায়নের মাধ্যমে এই পদগুলো পূরণ করা হবে। এমতাবস্থায় বিভিন্ন স্মারকে অ্যাডহক, এন-ক্যাডার, নন-ক্যাডার ও প্রকল্পে নিয়োগ করা চিকিৎসক কর্মকর্তাদের ওপরে উল্লিখিত পদগুলোতে বিভিন্ন সময়ে জারি করা পদায়ন আদেশ বাতিল করে পরবর্তী পদায়নের জন্য স্বাস্থ্য অধিদপ্তরে ন্যস্ত করা হলো। শিগগিরই এই আদেশ কার্যকর হবে। "
2024/08/12,বিচারপতি মানিককে প্রকাশ্য ক্ষমা চাইতে লিগ্যাল নোটিশ,Unknown,কোটা সংস্কার আন্দোলন ইস্যুতে টকশোতে উপস্থাপিকা দীপ্তি চৌধুরীকে ‘রাজাকারের বাচ্চা’ বলে আখ্যা দিয়ে অশালীন আচরণের ঘটনায় জাতির কাছে প্রকাশ্যে ক্ষমা চাইতে সাবেক বিচারপতি এএইচএম শামসুদ্দিন চৌধুরী মানিককে লিগ্যাল নোটিশ পাঠানো হয়েছে। রোববার ফাউন্ডেশন ফর ল’ অ্যান্ড ডেভেলপমেন্টের পক্ষে জ্যেষ্ঠ আইনজীবী অ্যাডভোকেট ফাওজিয়া করিম ফিরোজ এ নোটিশ পাঠান।
2024/08/12,সিরাজদিখানে মন্দিরের সামনে বোমা বিস্ফোরণ,Unknown,"মুন্সীগঞ্জের সিরাজদিখান উপজেলায় আওয়ামী লীগ নেতার নির্দেশে বোমা বিস্ফোরণ ঘটিয়ে আতঙ্ক সৃষ্টির অভিযোগ উঠেছে। শুক্রবার রাতে উপজেলার মালখানগর ইউনিয়নের ফুরশাইল গ্রামের পোদ্দারবাড়ি শ্রীশ্রী রাধাগোবিন্দ মন্দিরের ফটকের সামনের সড়কে এ ঘটনা ঘটে। ঘটনাস্থল থেকে দুজনকে আটক করেন এলাকাবাসী। তারা এ ঘটনায় জড়িত থাকার কথা স্বীকার করলে পরে পরিবারের জিম্মায় ছেড়ে দেওয়া হয়। আটক দুজন হলো-ফুরশাইল গ্রামের রিফাত ও কাজীরবাগ গ্রামের তুহিন। তাদের সঙ্গে থাকা সমিত ব্যাপারী ঘটনার পর পালিয়ে যান। ৫ নম্বর ওয়ার্ডের ইউপি সদস্য দোলোয়ার হোসেন জানান, বোমা ফাটিয়ে আতঙ্ক সৃষ্টির ঘটনা সত্য।"
2024/08/12,দাবি আদায়ে প্রধান ফটকে তালা দিয়ে বিক্ষোভ,Unknown,"বাংলাদেশ উন্মুক্ত বিশ্ববিদ্যালয়ের (বাউবি) প্রধান ফটকে তালা দিয়ে ৩ দফা দাবিতে বিক্ষোভ করেছেন ফুড সায়েন্স অ্যান্ড নিউট্রিশনের শিক্ষার্থীরা। রোববার সকাল থেকে বিশ্ববিদ্যালয়ের ভেতরে দাবি আদায়ের লক্ষ্যে বিভিন্ন স্লোগানে বিক্ষোভ করতে থাকেন তারা। শিক্ষার্থীদের দাবিগুলো হলো-আবাসিক হল, একাডেমিক ভবন ও প্রিপ্রেয়ারড ল্যাব বাস্তবায়ন। শিক্ষার্থীরা দীর্ঘদিন বিশ্ববিদ্যালয় কর্তৃপক্ষের কাছে এই দাবিগুলো বাস্তবায়নের আবেদন জানিয়ে এলেও তা আলোর মুখ দেখেনি। তাই তারা এ আন্দোলনে নামেন। এ সময় বিশ্ববিদ্যালয়ের কর্মকর্তা-কর্মচারীরা ভেতরেই ছিলেন এবং যারা বাইরে ছিলেন তারা ভেতরে প্রবেশ করতে পারেননি। আন্দোলনরত শিক্ষার্থীদের একটি প্রতিনিধি দল বিশ্ববিদ্যালয়ের ডিন অধ্যাপক মইনুল ইসলামের সঙ্গে দেখা করে তাদের দাবিগুলো উপস্থাপন করে। পরে শিক্ষার্থীদের যৌক্তিক দাবিগুলো বাস্তবায়নের আশ্বাস না পেয়ে তারা বিশ্ববিদ্যালয়ের মূল ফটকে এসে পুনরায় বিক্ষোভ শুরু করেন। তানভীর ইসলাম শুভ, মিনহাজ উদ্দিন, মিরাজ হোসেন, আব্দুল্লাহ আল আজম, মিরাজুল হক, সজীব মিয়া, হেলাল হোসেনসহ দুই শতাধিক শিক্ষার্থী বিক্ষোভে অংশ নেন। দাবি বাস্তবায়ন হওয়ার আগ পর্যন্ত তারা আন্দোলন চালিয়ে যাবেন বলে জানিয়েছেন।"
2024/08/12,অবিলম্বে ঢাকা ওয়াসার এমডিকে গ্রেফতারের দাবি,Unknown,"ঢাকা ওয়াসার ব্যবস্থাপনা পরিচালক (এমডি) তাকসিম এ খানকে অবিলম্বে গ্রেফতার করে দুর্নীতির তদন্ত করার দাবি জানিয়েছেন সংস্থার কর্মকর্তা-কর্মচারীরা। রোববার কাওরানবাজারে ঢাকা ওয়াসা ভবনের সামনে বিক্ষোভ সমাবেশ করে তারা এ দাবি জানান। বিক্ষুব্ধ কর্মকর্তা-কর্মচারীরা বলেন, আওয়ামী লীগ সরকার ক্ষমতায় আসার পর টানা ১৫ বছর ঢাকা ওয়াসার এমডি পদ দখল করে আছেন প্রকৌশলী তাকসিম। এ সময় তিনি শত শত কোটি টাকার দুর্নীতি করেছেন। সেই টাকা তিনি পাচার করেছেন। তার স্ত্রী-সন্তান যুক্তরাষ্ট্রে থাকেন। তাকসিম নিজেও যুক্তরাষ্ট্রের পাসপোর্টধারী। দ্রুত সময়ের মধ্যে তাকে গ্রেফতার করা না হলে যে কোনো মুহূর্তে তিনি পালিয়ে যেতে পারেন। ঢাকা ওয়াসার কর্মকর্তা-কর্মচারী ঐক্য পরিষদের ব্যানারে অনুষ্ঠিত সমাবেশে সংগঠনের সভাপতি মোজাম্মেল হক বলেন, তাকসিমের অন্যায় কাজের প্রতিবাদ করলেই তার ওপর খড়গ নেমে এসেছে। কোনো কারণ ছাড়া চাকরিচ্যুত করা হতো। কয়েকজন আদালতের আদেশ নিয়ে আসার পরও চাকরি করতে দেওয়া হয়নি। কর্মচারী আব্দুল আলিম বলেন, ১৫ বছর ধরে শত শত কর্মচারী মাস্টাররোলে চাকরি করছেন ওয়াসায়। তাদের চাকরি স্থায়ী না করে আউটসোর্সিং করা হয়েছে। আউটসোর্সিংয়ের মাধ্যমে শতকোটি টাকার বাণিজ্য করেছেন তাকসিম। প্রসঙ্গত, ৫ আগস্ট শেখ হাসিনার দেশ ত্যাগের পর দুপুর ২টা পর্যন্ত তাকসিম এ খানের মোবাইল ফোন সচল ছিল। এরপর থেকে তার মোবাইল ফোন নম্বর বন্ধ। বৃহস্পতিবার রাতে তিনি তার অনুসারীদের নিয়ে জুম মিটিং করেন।"
2024/08/12,চাকরিচ্যুত কর্মকর্তা কর্মচারীদের পুনর্বহাল দাবিতে সমাবেশ,Unknown,"২০১১ সালে জাতীয় বিশ্ববিদ্যালয় থেকে চাকরিচ্যুত কর্মকর্তা-কর্মচারীদের পুনর্বহালের দাবিতে রোববার বিশ্ববিদ্যালয় ক্যাম্পাসে প্রতিবাদ সমাবেশ অনুষ্ঠিত হয়েছে। আবু হানিফ খন্দকারের সভাপতিত্বে ও মিয়া হোসেন রানার সঞ্চালনায় সভায় বক্তব্য দেন আতিক হেলাল, তারেক মাহমুদ, ওয়াহিদ নান্নু, বিল্লাল হোসেন, আলমগীর হোসেন, রবিউল ইসলাম আব্দুল জলিল ও আফজাল হোসেন। বক্তারা বলেন, বৈষম্যবিরোধী ছাত্র আন্দোলনের ঐতিহাসিক বিজয়ের এই দিনে জাতীয় বিশ্ববিদ্যালয়ের অমানবিক বৈষম্যের শিকার চাকরিচ্যুত কর্মকর্তা-কর্মচারীদের মানবেতর জীবনের অবসান হওয়া দরকার।"
2024/08/12,আড়াইহাজারে ২০০ বস্তা সার লুটপাট অগ্নিসংযোগ,Unknown,"আড়াইহাজারের ফতেপুর ইউনিয়নের নৈকাহন গ্রামের হাজী সুলাইমানের বাড়িতে বৃহস্পতিবার রাতে অগ্নিসংযোগ-লুটপাটের ঘটনা ঘটে। ১০ ভরি স্বর্ণ, নগদ ৫ লাখ টাকা, ২০০ বস্তা সার এবং ১ লাখ টাকার কীটনাশক লুট করে নিয়ে ভাঙচুর ও অগ্নিসংযোগ ঘটায়। স্থানীয় দুর্বৃত্তরা পূর্বশত্রুতার জেরে একটি বিল্ডিং ও ২ টিনের ঘরে আগুন দিয়ে সবকিছু পুড়িয়ে ছাই করে দেয়। সোলায়মানের ছেলে শরীফ বলেন, যেহেতু অগ্নিসংযোগে পুড়ে যাওয়া থানার কার্যক্রম বন্ধ তাই এখন পর্যন্ত মামলা করতে পারিনি।"
2024/08/12,নারায়ণগঞ্জে সাবেক ছাত্রদল নেতার মুক্তির দাবিতে বিক্ষোভ,Unknown,"নারায়ণগঞ্জ জেলা ছাত্রদলের সাবেক সভাপতি জাকির খানের মুক্তির দাবিতে বিক্ষোভ মিছিল করেছে বিএনপির নেতাকর্মীরা। রবিবার দুপুরে ফতুল্লার চানমারী এলাকায় অবস্থিত কোর্টের সামনে বিক্ষোভ মিছিল করা হয়। এর আগে জাকির খান মুক্তি পরিষদের ব্যানারে শহরের প্রধান প্রধান সড়ক প্রদক্ষিণ করেন নেতাকর্মীরা। মিছিলে প্রায় চার থেকে পাঁচশ নেতাকর্মী অংশ নেন। বিক্ষোভ মিছিলে অংশ নিয়ে জেলা বিএনপির সাবেক আহ্বায়ক মনিরুল ইসলাম রবি বলেন, জাকির খানকে ষড়যন্ত্র করে রাজনৈতিক মামলায় জেলে আটক রাখা হয়েছে। দেশের সংকটময় সময়ে জাকির খানকে নারায়ণগঞ্জবাসীর বিশেষ প্রয়োজন। তাই এই সরকারের কাছে জাকির খানের মুক্তির দাবি জানাচ্ছি।"
2024/08/12,গাজীপুরে পুলিশের গুলিতে আহত যুবক ভবিষ্যৎ নিয়ে শংকায়,Unknown,"গাজীপুরে গুলিতে আহত হয়েছেন দোকানের এক কর্মচারী। চিকিৎসা নিয়েছেন শহিদ তাজ উদ্দিন আহমদ মেডিক্যাল কলেজ হাসপাতালে। দেখাশোনার জন্য লোকজন না থাকায় দুই দিন পরেই হাসপাতাল ছাড়তে হয় তাকে। তিনি তার ভবিষ্যৎ নিয়ে শংকিত পংগু হয়ে সারা জীবন কাটাতে হবে বলে শংকা তার। ৫ আগস্ট বিকালে আওয়ামী সরকার প্রধান পালিয়ে যাওয়ার খবর ছড়িয়ে পড়লে বিক্ষুব্ধ ছাত্র-জনতা বাসন থানা ঘেরাও করলে এ ঘটনা ঘটে। ওই দিন পুলিশের গুলিতে নিহত হয়েছিলেন আরও ৩ জন। এনামুল হোসেন বি-বাড়িয়া জেলার নবীনগর উপজেলার শাহবাজপুর গ্রামের আরমান আলীর ছেলে। তিনি বর্তমানে নগরীর ১৬নং ওয়ার্ডের বারোবিঘা এলাকায় জসিম উদ্দিনের বাড়িতে বসবাস করছেন। এনামুল হক জানান, ৫ আগস্ট বাসন মেট্রো থানার সামনে মহাসড়ক দিয়ে আন্দোলনরত ছাত্র-জনতার মিছিল নিয়ে যাওয়ার সময় পুলিশ বাসন থানা ভবনের ছাদ থেকে মিছিলের উপর গুলি করে। তখন ঘটনাস্থলেই পুলিশের গুলিতে ৩ জন মারা যায়। এ ঘটনার জের ধরে আন্দোলনকারীরা থানা ঘেরাও করলে আবারও পুলিশ গুলি করে। এ সময় তার ডান পায়ে পুলিশের করা গুলি লেগে আহত হন।"
2024/08/12,নবাবগঞ্জে আইনশৃঙ্খলা স্বাভাবিক রাখতে সুধী সমাবেশ,Unknown,"নবাবগঞ্জে আইন-শৃঙ্খলা স্বাভাবিক রাখতে মানুষের মনে ভয়ভীতি দূর করতে, থানা প্রশাসনের প্রতি আস্থা ফিরিয়ে আনতে এবং সহযোগিতা করতে আইন-শৃঙ্খলা সভা ও সুধী সমাবেশ অনুষ্ঠিত হয়েছে। রোববার বেলা সাড়ে এগারোটায় উপজেলা পরিষদের কনফারেন্স রুমে সভা অনুষ্ঠিত হয়। নবাবগঞ্জ উপজেলা নির্বাহী অফিসার কামরুল হাসান সোহেল বিপিএএ সভাপতিত্ব আইন-শৃঙ্খলা সভায় বক্তারা বলেন নবাবগঞ্জ উপজেলার সব সম্প্রদায়ের মধ্যে সাম্প্রদায়িক সম্প্রীতি বজায়। রাখা, থানা পুলিশের প্রতি আস্থা ফিরিয়ে আনতে সবার সহযোগিতা কামনা করা হয়। এই সময় বক্তব্য রাখেন দোহার ও নবাবগঞ্জ উপজেলার দায়িত্বে থাকা সেনাবাহিনীর মেজর ইফতেখার, নবাবগঞ্জ থানার ওসি শাহ জালাল, উপজেলা স্বাস্থ্য ও পরিবার পরিকল্পনা কর্মকর্তা ডা. শহীদুল ইসলাম, উপজেলা কৃষি কর্মকর্তা আসমা জাহান, উপজেলা নির্বাচন অফিসার রেজাউল ইসলাম, দোহার নবাবগঞ্জ কলেজের সাবেক অধ্যক্ষ মানবেন্দ্র দত্ত, কলাকোপা কোকিল প্যারী উচ্চ বিদ্যালয়ের প্রধান শিক্ষক শাহ আলম, প্রেস ক্লাব সভাপতি খালিদ হোসেন সুমন, সম্পাদক কাজী সোহেল, উপজেলা পূজা উদযাপন কমিটির সম্পাদক স্বপন কুমার সরকার প্রমুখ। সভায় উপজেলায় কর্মরত বিভিন্ন দপ্তরের কর্মকর্তা, বিভিন্ন শিক্ষা, সামাজিক সংগঠন, ধর্মীয় প্রতিষ্ঠানের প্রতিনিধিরা উপস্থিত ছিলেন।"
2024/08/12,লৌহজংয়ে শহিদদের প্রতি শ্রদ্ধা,Unknown,"বৈষম্যবিরোধী আন্দোলনে লৌহজংসহ সারা দেশে নিহতদের শ্রদ্ধা জানিয়ে শোকসভা ও দোয়া অনুষ্ঠিত হয়েছে। রবিবার দুপুরে উপজেলার শামুরবাড়ি ইউনুছ খান মেমোরিয়াল স্কুল অ্যান্ড কলেজের উদ্যোগে শহিদ বেদিতে পুষ্পস্তবক অর্পণ করা হয়। পরে প্রতিষ্ঠানে সম্মেলন কক্ষে অনুষ্ঠিত হয় শোকসভা ও দোয়া মোনাজাত। এতে অংশ নেয় শিক্ষাপ্রতিষ্ঠান কোমলমতি শিশু শিক্ষার্থীসহ ছাত্র-শিক্ষক ও স্থানীয় বিভিন্ন শ্রেণিপেশার মানুষ। দোয়া মোনাজাতে নিহতদের আত্মার মাগফিরাত কামনা করা হয় এবং আহদের সুস্থতা কামনা করা হয়। ছাত্রদের প্রতি সমস্তক্ষেত্রে বৈষম্য দূর করার জন্য নিজ নিজ জায়গা থেকে কাজ করার আহ্বান জানানো হয়। বক্তব্য রাখেন, ফরিদুর রহমান খান, প্রিন্সিপাল কামরুল হুদা, ম্যানেজিং কমিটি সদস্য রাফিয়া খান, আসিফুর রহমান প্রমুখ।"
2024/08/12,গাজীপুরে থানা পুলিশের কার্যক্রম শুরু,Unknown,"গাজীপুরের প্রতিটি থানায় সেনাবাহিনীর পাহারায় চলছে পুলিশিং কার্যক্রম। সকাল থেকে গাজীপুরের সব কটি থানায় এ কার্যক্রম দেখা গেছে। টানা কয়েক দিন দেশের পরিস্থিতিতে গাজীপুর জেলা ও মহানগর থানা-পুলিশের কার্যক্রম বন্ধ থাকার পর আবারও শুরু হয়েছে। এতে সর্বস্তরে স্বস্তি ফিরে এসেছে। পুলিশ জানায়, গাজীপুর জেলায় মোট ৫টি থানা রয়েছে, এর মধ্যে গাজীপুর সদর থানা ছাড়া বাকি ৪টি থানার কার্যক্রম ইতোমধ্যে স্বাভাবিকভাবে শুরু হয়েছে। গাজীপুর মেট্রোপলিটনের মোট ৮টি থানার মধ্যে ৭টির কার্যক্রম স্বাভাবিক রয়েছে। গাজীপুর মেট্রোপলিটনের বাসন থানার কার্যক্রম বন্ধ রয়েছে। গাজীপুর জেলা ও মেট্রোপলিটনের দুটি থানার বাকি দুটি থানার কার্যক্রম খুব দ্রুত শুরু হবে। টঙ্গী শিল্পনগরীর মো. আব্দুল ছালাম মিয়া জানান, গত কয়েক দিন ধরে ডাকাত ও ছিনতাইয়ের আতঙ্ক রাতদিন একাকার হয়ে গেছে। থানা পুলিশের কার্যক্রম স্বাভাবিক হয়েছে দেখে ভয় কেটে গেছে। এদিকে, রোববার সকাল থেকে গাজীপুরের প্রতিটি শিল্পপ্রতিষ্ঠানের শ্রমিকরা কাজে যোগদান করতে দেখা গেছে। গাজীপুর মহানগরীর বোর্ডবাজার এলাকায় গিয়ে দেখা যায়, সেখানে অবস্থিত কয়েকটি কারখানায় শ্রমিকরা কাজে যোগ দিয়েছে। তাদের আইডি কার্ড চেক করে নিরাপত্তা কর্মীরা কারখানায় প্রবেশ করাচ্ছেন।"
2024/08/12,সিদ্ধিরগঞ্জে তোপের মুখে প্রধান শিক্ষকের পদত্যাগ,Unknown,"নারায়ণগঞ্জের সিদ্ধিরগঞ্জের সানারপাড় শেখ মোরতোজা আলী উচ্চ বিদ্যালয়ের প্রধান শিক্ষকের পদ থেকে পদত্যাগ করেছেন জহিরুল হক। রোববার সকালে শিক্ষার্থী ও অভিভাবকদের তোপের মুখে তিনি পদত্যাগ করেন। একই কারণে এই স্কুল থেকে আলামিন হোসেন জীবন নামে আরও এক শিক্ষকও পদত্যাগ করেন ওই সময়। এরপর ছাত্র-ছাত্রীরা সানারপাড় শিক্ষা কমপ্লেক্স প্রাঙ্গণে দুর্নীতিবিরোধী শপথ পাঠ করেন। এতে কয়েক শতাধিক ছাত্র-ছাত্রী অংশগ্রহণ করে। রোববার বেলা ১১টায় সিদ্ধিরগঞ্জের সানারপাড় শিক্ষা কমপ্লেক্সে বৈষম্যবিরোধী ছাত্রসমাজ সিদ্ধিরগঞ্জের প্ল্যাটফর্মে এক মতবিনিময় সভা ও দুর্নীতিবিরোধী শপথ অনুষ্ঠান হয়। এদিকে বৈষম্যবিরোধী ছাত্র আন্দোলনের শিক্ষার্থী ও অভিভাবকরা জানান, সানারপাড় শেখ মোরতোজা আলী উচ্চ বিদ্যালয়ে অনৈতিক আর্থিক সুবিধায় ক্ষমতার চেয়ারে বসে দীর্ঘদিন ধরে একের পর এক অপরাধ, অনিয়ম, দুর্নীতি করছিলেন স্কুলের প্রধান শিক্ষক জহিরুল হক। তার বিরুদ্ধে একাধিকবার নারায়ণগঞ্জ জেলা প্রশাসক কার্যালয়ে লিখিত অভিযোগ দিয়েও কোনো সুরাহা পাননি শিক্ষার্থী ও অভিভাবকরা। এতে তিনি বিগত বছরগুলোতে দুর্নীতি করে স্কুলের শিক্ষার পরিবেশন নষ্টের পাশাপাশি তিনি অবৈধভাবে অর্থ কামিয়েছেন।"
2024/08/12,কালিয়াকৈরে ৩ মাদক ব্যবসায়ীকে আটক করল শিক্ষার্থীরা,Unknown,"কালিয়াকৈর উপজেলার চন্দ্রা এলাকায় তিন মাদক ব্যবসায়ীকে আটক করেছে বৈষম্যবিরোধী শিক্ষার্থীরা। রোববার সকালে ওই এলাকার ফাতেমা হোটেলে বৈষম্যবিরোধী ছাত্ররা অভিযান করে তিন মাদক ব্যবসায়ীকে আটক করে। আটকরা হলেন, সিরাজগঞ্জ সদর থানার গোরাচালা এলাকার নজরুল ইসলামের স্ত্রী ফাতেমা আক্তার, কালিয়াকৈর উপজেলার হিজলহটি এলাকার সজিব হোসেন, বগুড়া জেলার শেরপুর থানার বাঘা বটতলার এলাকার ককটেল হোসেন। বৈষম্যবিরোধী ছাত্রদের সূত্রে জানা যায়, ঢাকা-টাঙ্গাইল মহাসড়কের উপজেলার চন্দ্রা এলাকায় রোববার সকালে ফাতেমা হোটেলে বৈষম্যবিরোধী ছাত্ররা অভিযান করে তিন মাদক ব্যবসায়ীকে আটক করেন। তিন মাদক ব্যবসায়ীর কাছ থেকে দুই কেজি গাঁজা উদ্ধার করা হয়। পরে আটককৃতদের চন্দ্রা মোড়ে পুলিশ বক্সে আটক করে রাখেন বৈষম্যবিরোধী ছাত্ররা। স্বেচ্ছাসেবী সংগঠনের রিপন আহমেদ জানান, মহাসড়কে আমরা সঠিকভাবে ট্রাফিকের দায়িত্ব পালন করছি।"
2024/08/12,গাজীপুর মেট্রোপলিটন ছয় থানার ওসি রদবদল,Unknown,"গাজীপুর মেট্রোপলিটন পুলিশের-জিএমপি ৮ থানার মধ্যে ৬ থানার (ওসি) পদে একযোগে রদবদল করা হয়েছে। থানাগুলো হলো কোনাবাড়ী, বাসন, সদর, টঙ্গী পূর্ব, টঙ্গী পশ্চিম এবং পূবাইল থানা। জিএমপি সদর দপ্তর সূত্রে জানা গেছে, জিএমপি কমিশনার মো. মাহবুব আলম স্বাক্ষরিত এক অফিস আদেশে কোনাবাড়ী থানার ওসি কে এম আশরাফ উদ্দিনকে বদলি করা হয়েছে জিএমপি গোয়েন্দা পুলিশের (ডিবি) উত্তর বিভাগে। তার স্থলে কোনাবাড়ী থানার ওসির দায়িত্ব দেওয়া হয়েছে ডিবি উত্তর বিভাগের পরিদর্শক মো. শাহ্ আলমকে। অপরদিকে সদর থানার ওসি সৈয়দ রাফিউল করিমকে পাঠানো হয়েছে টঙ্গী পূর্ব থানার ওসির দায়িত্ব দিয়ে। তার স্থলে সদর থানার ওসির দায়িত্ব দেওয়া হয়েছে টঙ্গী পূর্ব থানার ওসি মো. মুস্তাফিজুর রহমানকে। এছাড়াও পৃথক এক আদেশে পূবাইল থানার ওসি কামরুজ্জামানকে একই পদে বদলি করে পাঠানো হয়েছে টঙ্গী পশ্চিম থানায় এবং পূবাইল থানার ওসির দায়িত্ব দেয়া হয়েছে টঙ্গী পশ্চিম থানার ওসি মো. সাখাওয়াত হোসেনকে। কোটা আন্দোলনে ক্ষতিগ্রস্ত বাসন থানার অফিসার ইনচার্জ হিসাবে দায়িত্ব দেওয়া হয়েছে টঙ্গী পূর্ব থানার পুলিশ পরিদর্শক (তদন্ত) মো. জাহাঙ্গীর আলমকে। বদলি ও পদায়নকৃত কর্মকর্তারা ইতোমধ্যেই দায়িত্ব বুঝে নিয়েছেন।"
2024/08/12,সাম্য ও ন্যায়ের বাংলাদেশ চায় আলেম সমাজ,Unknown,"দীর্ঘ দেড় দশক ক্ষমতায় থাকার পর আওয়ামী সরকারের পতন হলেও পরাজিত শক্তি এখনো দেশে শান্তি বিনষ্ট করতে মরিয়া হয়ে আছে। পাশাপাশি সংখ্যালঘু সম্প্রদায়ের ওপর হামলার মিথ্যা প্রচারণা চালানো হচ্ছে। এমন পরিস্থিতিতে দেশের সব নাগরিককে শান্তি-শৃঙ্খলা বজায় রাখতে আলেম সমাজের পক্ষ থেকে অনুরোধ জানানো হয়েছে। ঢাকা রিপোর্টার্স ইউনিটির (ডিআরইউ) সাগর-রুনি হলে রোববার ‘অন্তর্র্বর্তীকালীন সরকার : কেমন বাংলাদেশ চাই’ শীর্ষক মতবিনিময় সভায় আলেম সমাজের প্রতিনিধিরা এসব কথা বলেন। জাতীয় ওলামা মাশায়েখ আইম্মা পরিষদের সভাপতি মাওলানা নূরুল হুদা ফয়েজীর সভাপতিত্বে ও সাধারণ সম্পাদক মুফতি রেজাউল করীম আবরারের সঞ্চালনায় অনুষ্ঠানে প্রধান অতিথির বক্তৃতা করেন চরমোনাই পির মুফতি সৈয়দ মুহাম্মাদ ফয়জুল করীম, খেলাফত মজলিশের প্রতিনিধি মাওলানা আহমাদ আলী কাসেমী, মাওলানা নেয়ামতুল্লাহ আল ফরিদী প্রমুখ।"
2024/08/12,সংবিধান সংশোধনসহ ১৯ প্রস্তাব সুজনের,Unknown,"রাষ্ট্র সংস্কারে অন্তর্বর্তীকালীন সরকারের কাছে সংবিধান সংশোধনসহ ১৯টি প্রস্তাব দিয়েছে নাগরিক সংগঠন সুশাসনের জন্য নাগরিক (সুজন)। রোববার ঢাকা রিপোর্টার্স ইউনিটির (ডিআরইউ) নসরুল হামিদ মিলনায়তনে ‘রাষ্ট্র সংস্কারে অন্তর্বর্তীকালীন সরকারের করণীয়’ শীর্ষক সংবাদ সম্মেলনে প্রস্তাবগুলো উপস্থাপন করা হয়। সুজনের ১৯ দফা প্রস্তাবের মধ্যে রয়েছে-সংবিধান সংশোধন, প্রাতিষ্ঠানিক সংস্কার, নির্বাচন পদ্ধতির পরিবর্তন ও নির্বাচনি আইনের সংস্কার, দলনিরপেক্ষ তত্ত্বাবধায়ক সরকার, নির্বাচন কমিশন পুনর্গঠন, বিচার বিভাগের স্বাধীনতা, স্থানীয় সরকার শক্তিশালীকরণ, দুর্নীতির বিরুদ্ধে ‘জিরো টলারেন্স’, অর্থনৈতিক বৈষম্য হ্রাস, রাষ্ট্রে ক্রমবর্ধমান আয়-বৈষম্য ও সুযোগের ক্ষেত্রে বৈষম্য নিরসন, মানবাধিকার সংরক্ষণ, নারীর ক্ষমতায়ন, তরুণদের জন্য বিনিয়োগ ও তাদের নেতৃত্বের বিকাশ, মানসম্মত শিক্ষা, গণমাধ্যমের স্বাধীনতা, পরিবেশের ভারসাম্য রক্ষা, পার্বত্য শান্তি চুক্তি বাস্তবায়ন ও সংখ্যালঘু জনগোষ্ঠীর নিরাপত্তা, রাজনৈতিক দলের সংস্কারসহ রাজনৈতিক সংস্কৃতিতে পরিবর্তনের প্রস্তাব। সংবাদ সম্মেলনে লিখিত প্রস্তাব উপস্থাপন করে সুজনের কেন্দ্রীয় সমন্বয়ক দিলীপ কুমার সরকার বলেন, শিক্ষার্থীরা এই আন্দোলনের মধ্য দিয়ে শুধু একটি সরকারের পরিবর্তন চায়নি, চেয়েছে রাষ্ট্র সংস্কার এবং রাজনৈতিক সংস্কৃতির আমূল পরিবর্তন। তারা আর কোনো কর্তৃত্ববাদী সরকার বা একনায়কতন্ত্র দেখতে চায় না। সুজনের সাধারণ সম্পাদক বদিউল আলম মজুমদার বলেন, শিক্ষার্থীরা আন্দোলন করেছে অন্যায়-অবিচার, অপশাসন, বিচারহীনতা যেন আর না থাকে। লুটপাট, অর্থপাচারের ঘটনা যেন না ঘটে। যারা এসব অন্যায় করেছে, তাদের যেন বিচার হয়। আরও বক্তব্য রাখেন সুজনের নির্বাহী সদস্য অধ্যাপক রোবায়েত ফেরদৌস। উপস্থিত ছিলেন নাগরিক উদ্যোগের প্রধান নির্বাহী জাকির হোসেন, সুজনের নির্বাহী সদস্য ড. শাহনাজ হুদা প্রমুখ।"
2024/08/12,পদোন্নতি পেলেন বিএসএমএমইউ’র ১৭৩ চিকিৎসক,Unknown,"দীর্ঘ দেড় যুগ পদোন্নতিবঞ্চিত বঙ্গবন্ধু শেখ মুজিব মেডিকেল বিশ্ববিদ্যালয়ের (বিএসএমএমইউ) ১৭৩ চিকিৎসক অবশেষে পদোন্নতি পেলেন। ৩৭ বিভাগ ও সুপার স্পেশালাইজড হাসপাতালের এসব চিকিৎসক মেডিকেল অফিসার থেকে সহকারী অধ্যাপক পদে পদোন্নতি পেয়েছেন। ৮ আগস্ট এই অফিস আদেশ জারি করেছে বিশ্ববিদ্যালয় কর্তৃপক্ষ। আদেশে বিশ্ববিদ্যালয় উপাচার্যের পক্ষে স্বাক্ষর করেছেন রেজিস্ট্রার অধ্যাপক ডা. এবিএম আব্দুল হান্নান। আগামী ১৫ দিনের মধ্যে এসব চিকিৎসককে নিজ নিজ বিভাগে যোগদান করতে বলা হয়েছে। সংশ্লিষ্ট চিকিৎসকরা জানান, তাদের দুই শতাধিক চিকিৎসক পদোন্নতিবঞ্চিত রয়েছেন। গত ১৫ বছরের বেশি সময় ধরে তারা পদোন্নতি পাচ্ছেন না। তাদের জুনিয়র ও ব্যাচের সহপাঠীরা এখন সিনিয়র ও অধ্যাপক হয়ে গেছেন।"
2024/08/12,চাকরি স্থায়ীকরণের দাবিতে আনসারদের বিক্ষোভ,Unknown,"চাকরি স্থায়ী করার এক দফা দাবিতে সুপ্রিমকোর্টের সামনে বিক্ষোভ করেছেন সাধারণ আনসার সদস্যরা। রোববার দুপুর সোয়া ১টার দিকে সুপ্রিমকোর্টের প্রধান ফটকের সামনের রাস্তায় দাঁড়িয়ে বিক্ষোভ শুরু করেন তারা। এ সময় মৎস্যভবন থেকে প্রেস ক্লাব এবং হাইকোর্ট থেকে মৎস্যভবনমুখী রাস্তায় যান চলাচল বন্ধ করে দেন তারা। এতে রাস্তার উভয় দিকে যানজটের সৃষ্টি হয়। প্রায় ৩ শতাধিক আনসার সদস্য চাকরি জাতীয়করণের এক দফা দাবিতে বিভিন্ন স্লোগান দিতে থাকেন। আনসার সদস্যরা বলেন, আমাদের চাকরি স্থায়ী করতে হবে। চাকরি স্থায়ী করতে ২৪ ঘণ্টার আলটিমেটাম দেন তারা। অন্যথায় কর্মবিরতি চালিয়ে যাওয়ারও ঘোষণা দেন তারা।"
2024/08/12,বিএসইসির ভারপ্রাপ্ত চেয়ারম্যান মোহসিন চৌধুরী,Unknown,"শেয়ারবাজার নিয়ন্ত্রকসংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) ভারপ্রাপ্ত চেয়ারম্যান হিসাবে দায়িত্ব পেয়েছেন বর্তমান কমিশনার মু. মোহসিন চৌধুরী। অর্থ মন্ত্রণালয়ের আর্থিক প্রতিষ্ঠান বিভাগের উপ-সচিব ফরিদা ইয়াসমিন স্বাক্ষরিত রোববার এ আদেশ জারি করা হয়। এতে বলা হয়, পরবর্তী নির্দেশ না দেওয়া পর্যন্ত তিনি ভারপ্রাপ্ত চেয়ারম্যান হিসাবে রুটিন দায়িত্ব পালন করবেন।"
2024/08/12,আগস্টেই নতুন শিক্ষা কারিকুলাম বাতিলের দাবি অভিভাবকদের,Unknown,"চলতি মাসের মধ্যে নতুন শিক্ষা কারিকুলাম বাতিলের দাবি জানিয়েছেন অভিভাবকরা। অন্যথায় কঠোর আন্দোলনের হুঁশিয়ারি দিয়েছেন তারা। একই সঙ্গে জাতীয় শিক্ষাক্রম ও পাঠ্যপুস্তক বোর্ড (এনসিটিবি) চেয়ারম্যানের চুক্তিভিত্তিক নিয়োগ বাতিলের দাবি জানানো হয়েছে। রোববার সকাল ১০টায় রাজধানীর মতিঝিলে এনসিটিবি কার্যালয়ের সামনে অবস্থান কর্মসূচিতে এসব দাবি জানানো হয়। এতে সচেতন অভিভাবক সমাজের আহ্বায়ক আইনজীবী মো. আবু মুসলিম বিন হাইয়ের সঞ্চালনায় বক্তব্য রাখেন রাখাল রাহা, শিশির, সীমা দত্ত, কারিকুমালাম বিশেষজ্ঞ অধ্যাপক সরোয়ার জাহান, ডা. মাহমুদা মিতু, তানিয়া হোসাইন, ফাহমিদা পারভিন, এবিএম জাকারিয়া রাজিব, তাহেরা আক্তার রূপা, নাসির উদ্দিন বিশ্বাস, মারজান আক্তারসহ শিক্ষক ও অভিভাবকরা। বক্তারা বলেন, নতুন কারিকুলাম এদেশের পতিত শিক্ষাব্যবস্থাকে আরও নৈরাজ্যের দ্বারপ্রান্তে নিয়ে গেছে। এই কারিকুলাম বাস্তবায়নের আগে কোনো অভিভাবক, শিক্ষার্থী, শিক্ষক, শিক্ষাবিদের মতামত নেওয়া হয়নি। বিদেশি নানা শক্তির সঙ্গে মিলে বিগত স্বৈরাচারী সরকার এই কারিকুলাম প্রণয়ন করেছিল।"
2024/08/12,দেশকে অস্থিতিশীল করতে একটি মহল ষড়যন্ত্র করছে: রিজভী,Unknown,"গোটা দেশকে অস্থিতিশীল করতে একটি মহল ষড়যন্ত্র করছে বলে অভিযোগ করেছেন বিএনপির সিনিয়র যুগ্ম মহাসচিব রুহুল কবির রিজভী। তিনি বলেছেন, ছাত্র-জনতার গণঅভ্যুত্থানে পদত্যাগী সরকারের লোকজন নানাভাবে চক্রান্ত করছে। সংখ্যালঘুদের বাড়িঘরে হামলা করছে, ডাকাতি করছে, বিভিন্ন অপকর্ম করে দেশকে অস্থিতিশীল করার পাঁয়তারা করছে। রোববার সকালে ঢাকা মেডিকেল কলেজ (ঢামেক) হাসপাতালে বৈষম্যবিরোধী ছাত্র আন্দোলনে আহতদের দেখতে গিয়ে তিনি এসব কথা বলেন। রিজভী বলেন, শনিবার দেশপ্রেমিক সেনাবাহিনীর গাড়িতে সন্ত্রাসীগোষ্ঠী আগুন ধরিয়ে দিয়েছে। সেনাবাহিনীর গাড়িতে যারাই আগুন দিচ্ছে এটা কোনো গণতান্ত্রিক মানুষের কাজ হতে পারে না। এগুলো সন্ত্রাসীদের কাজ। তিনি বলেন, বিএনপিসহ আন্দোলনকারী কেউ সংখ্যালঘুদের ওপর হামলা চালাচ্ছে না। সব অপকর্ম করছে আওয়ামী সন্ত্রাসীরা। সাংবাদিকদের এক প্রশ্নের জবাবে সাবেক প্রধানমন্ত্রীপুত্র সজীব ওয়াজেদ জয়ের বক্তব্যকে আবোলতাবোল বক্তব্য বলেও মন্তব্য করেন রিজভী। এর আগে তিনি ছাত্র আন্দোলনে আহত রোগীদের শারীরিক অবস্থার খোঁজখবর নেন এবং আর্থিক সহায়তা প্রদান করেন। এ সময় উপস্থিত ছিলেন বিএনপির স্বাস্থ্যবিষয়ক সম্পাদক ডা. রফিকুল ইসলাম, সহসম্পাদক মাহমুদুর রহমান সুমন, অধ্যাপক সাইফুল ইসলাম, অধ্যাপক ইকবালসহ দল ও অঙ্গসংগঠনের নেতাকর্মীরা।"
2024/08/12,সড়কে ফিরেছে ট্রাফিক পুলিশ,Unknown,"অবশেষে ছয় দিন পর রোববার থেকে রাজধানীর কিছু পয়েন্টে ট্রাফিক পুলিশ সদস্যরা দায়িত্ব পালন শুরু করেছেন। দুই এক দিনের মধ্যে নগরীর সব পয়েন্টে তারা দায়িত্ব পালন করবেন বলে জানিয়েছেন পুলিশ মহাপরিদর্শক (আইজিপি) ময়নুল ইসলাম। তিনি বলেন, ট্রাফিকে জনবলের সমস্যা নেই। এরই মধ্যে ইন্টারকন্টিনেন্টাল সিগন্যাল থেকে জাহাঙ্গীর গেট পর্যন্ত ট্রাফিক পুলিশ সদস্য কাজ শুরু করেছেন। এসব জায়গায় অনেক বেশি ট্রাফিক পুলিশ সদস্য কাজ করছেন। এসব সড়কে শিক্ষার্থী, বিএনসিসি ও স্কাউটের সদস্যরাও রয়েছেন। ট্রাফিক পুলিশ সদস্যদের সঙ্গে যেন শিক্ষার্থীদের কোনো ভুলভ্রান্তি না হয় সেজন্য ছাত্র সমন্বয়কদের সঙ্গে যোগাযোগ আছে। ডিএমপির ট্রাফিক বিভাগের কয়েকজন কর্মকর্তা জানান, আজ সকাল থেকে ট্রাফিক বিভাগের সব পর্যায়ের কর্মকর্তাকে কর্মস্থলে যোগদানের জন্য নির্দেশনা দেওয়া হয়েছে। এদিকে গত কয়েক দিনে ঢাকার রাস্তায় ট্রাফিক নিয়ন্ত্রণে কাজ করা শিক্ষার্থীদের মূল্যায়নের জন্য তালিকা করে সবাইকে পুলিশের পক্ষ থেকে সার্টিফিকেট দেওয়ার কথা বলা হয়েছে। অন্তর্বর্তী সরকারের স্বরাষ্ট্র মন্ত্রণালয়ের উপদেষ্টা ব্রিগেডিয়ার জেনারেল (অব.) এম সাখাওয়াত হোসেন সবিচালয়ে সাংবাদিকদের বলেছেন, যেসব শিক্ষার্থী রাস্তায় ট্রাফিকের কাজ করছে তাদের তালিকা করে সবাইকে পুলিশের পক্ষ থেকে সার্টিফিকেট দেওয়া হবে। এই সার্টিফিকেট চাকরির ক্ষেত্রে যেন মূল্যায়ন হয়। বৈষম্যবিরোধী ছাত্র-জনতার গণঅভ্যুত্থানে শেখ হাসিনার পদত্যাগের পর রাজধানী ঢাকাসহ বড় শহরগুলোর থানার পাশাপাশি ট্রাফিক ব্যবস্থা ভেঙে পড়ে। তবে স্বল্প সময়ের মধ্যেই শিক্ষার্থী ও জনতা হাতে লাঠি ও মুখে বাঁশি নিয়ে রাস্তায় নেমে পড়েন ট্রাফিক শৃঙ্খলা রক্ষায়। প্রতিটি সিগন্যালে দাঁড়িয়ে দিন-রাত যানবাহন নিয়ন্ত্রণের কাজ করে আসছেন।"
2024/08/12,বিএনপিপন্থি আইনজীবীদের বিক্ষোভ,Unknown,"আওয়ামী লীগ সরকারের আমলের সব সন্ত্রাসের প্রতিবাদে বিক্ষোভ করেছেন ঢাকা আইনজীবী সমিতির বিএনপিপন্থি আইনজীবীরা। এ সময় আদালতপাড়ায় আওয়ামী সরকার আমলের এক আইন কর্মকর্তাকে দেখা গেলে বিএনপিপন্থি আইনজীবীরা তাকে ধাওয়া দিয়ে মারধর করেন। রোববার সকালে পুরান ঢাকার নিু আদালতে এ ঘটনা ঘটে। আওয়ামীপন্থি আইনজীবীরা সকালে ঢাকা আইনজীবী সমিতি দখল করতে পারে এমন আশঙ্কায় বিএনপিপন্থি শতাধিক আইনজীবী সমিতির সামনে সমবেত হন। এ সময় তারা বিভিন্ন স্লোগান দেন। সরেজমিন গিয়ে দেখা গেছে, গোলযোগের আশঙ্কায় আদালতের নিরাপত্তায় সকাল ৯টা ১০ মিনিটে সেনাবাহিনীর সদস্যদের আসতে দেখা যায়। এ সময় কোর্ট এলাকায় আওয়ামী লীগ আমলের বিকাশ নামে এক আইন কর্মকর্তাকে দেখতে পেয়ে বিএনপিপন্থিরা তাকে মারধর করেন। উল্লেখ্য, প্রধানমন্ত্রী শেখ হাসিনার পদত্যাগের পর এই কয়দিন ঢাকা আইনজীবী সমিতিতে আওয়ামী লীগ সমর্থিত আইনজীবীদের দেখা যায়নি।"
2024/08/12,জনপ্রশাসনে নতুন এপিডি নিয়োগ,Unknown,"প্রশাসনের কেন্দ্রবিন্দু বাংলাদেশ সচিবালয়ে জনপ্রশাসনের নিয়োগ, পদোন্নতি ও প্রেষণ (এপিডি) অনুবিভাগে একজন কর্মকর্তাকে নিয়োগ দেওয়া হয়েছে। রোববার জনপ্রশাসন মন্ত্রণালয় থেকে এ সংক্রান্ত প্রজ্ঞাপন জারি করা হয়েছে। মন্ত্রণালয়টির আইন অনুবিভাগের অতিরিক্ত সচিব মো. আব্দুর রউফকে এপিডি হিসাবে নিয়োগ দেওয়া হয়। তিনি বিসিএস প্রশাসন ক্যাডারের ১৭তম ব্যাচের একজন কর্মকর্তা। প্রশাসনে এ পদটি খুবই গুরুত্বপূর্ণ। ক্যাডার নন-ক্যাডার প্রথম শ্রেণির কর্মকর্তার নিয়োগ, পদোন্নতি ও প্রেষণে পদায়ন সংক্রান্ত কাজ এ অনুবিভাগ থেকে সম্পন্ন হয়।"
2024/08/12,নতুন কারা মহাপরিদর্শক মোতাহার হোসেন,Unknown,"কারা অধিদপ্তরের নতুন মহাপরিদর্শক হলেন ব্রিগেডিয়ার জেনারেল সৈয়দ মোহাম্মদ মোতাহার হোসেন। রোববার স্বরাষ্ট্র মন্ত্রণালয় থেকে পাঠানো এক প্রেস বিজ্ঞপ্তিতে এ তথ্য জানানো হয়েছে। কারা অধিদপ্তর সূত্রে জানা যায়, ব্রিগেডিয়ার জেনারেল সৈয়দ মোহাম্মদ মোতাহার হোসেন এনডিসি, পিএসসিকে নতুন কারা মহাপরিদর্শক হিসাবে কারা অধিদপ্তরে নিয়োগের জন্য প্রদান করা হয়েছে। অন্যদিকে, ব্রিগেডিয়ার জেনারেল এএসএম আনিসুল হককে কারা অধিদপ্তর থেকে সেনাবাহিনীতে প্রত্যাবর্তনপূর্বক সংযুক্তিতে যোগদান করতে আদেশ দেওয়া হয়েছে।"
2024/08/12,স্বচ্ছতা ও জবাবদিহি বজায় রেখে কাজ করুন,Unknown,"জনগণের আশা আকাঙ্ক্ষার প্রতি খেয়াল রেখে স্বচ্ছতা ও জবাবদিহিতার সঙ্গে কর্মকর্তা-কর্মচারীদের দায়িত্ব পালনের আহ্বান জানিয়েছেন স্থানীয় সরকার, পল্লী উন্নয়ন ও সমবায় (এলজিআরডি) মন্ত্রণালয়ের উপদেষ্টা এএফ হাসান আরিফ। রোববার দায়িত্বগ্রহণের পর সচিবালয়ে কর্মকর্তাদের সঙ্গে মতবিনিময়কালে এসব কথা বলেন। এলজিআরডি উপদেষ্টা বলেন, স্থানীয় সরকার বিভাগের দায়িত্ব গ্রাম পর্যন্ত বিস্তৃত বিধায় মন্ত্রণালয়ের কার্যক্রমে কোনো স্থবিরতা না করে গতি সঞ্চার এবং প্রত্যাশা পূরণ করতে হবে। জনপ্রতিনিধিদের কাজে যোগদানের আহ্বান জানান। তিনি বলেন, সংবিধানের আলোকে মন্ত্রণালয়সমূহকে প্রশাসনিক দায়িত্ব পালন করতে হবে। প্রশাসনের সব স্তরে আইনের শাসন নিশ্চিত করতে হবে। সরকারি আইন ও বিধি-বিধানের আলোকে ভবিষ্যতের উন্নয়ন ও কল্যাণের দিক বিবেচনা করে প্রশাসনিক দায়িত্ব সঠিকভাবে পরিচালনার ওপর জোর দিতে হবে। অনুষ্ঠানের শুরুতে ’৫২ এর ভাষা আন্দোলন, ’৭১ এর মহান মুক্তিযুদ্ধ এবং ২০২৪ সালে বৈষম্যবিরোধী ছাত্র আন্দোলনে নিহত শহিদদের স্মরণে শোক প্রদর্শন ও এক মিনিট নিরবতা পালন এবং শহিদদের রুহের মাগফিরাত কামনা করে দোয়া ও মোনাজাত করা হয়। এ সময় স্থানীয় সরকার বিভাগের সচিব, পল্লী উন্নয়ন ও সমবায় বিভাগের সচিব, স্থানীয় সরকার বিভাগের আওতাধীন দপ্তর ও সংস্থার প্রধানরা এবং স্থানীয় সরকার বিভাগের কর্মকর্তারা উপস্থিত ছিলেন।"
2024/08/12,পরিবেশ মন্ত্রণালয়কে অধিকতর জনমুখী করা হবে: পরিবেশ উপদেষ্টা,Unknown,"অন্তর্বর্তী সরকারের পরিবেশ, বন ও জলবায়ু পরিবর্তন মন্ত্রণালয়ের উপদেষ্টা সৈয়দা রিজওয়ানা হাসান বলেছেন, পরিবেশ মন্ত্রণালয়কে অধিকতর জনবান্ধব করা হবে। বিভিন্ন প্রকার দূষণ নিয়ন্ত্রণে কার্যকর পদক্ষেপ নেওয়ার মাধ্যমে দৃষ্টান্ত সৃষ্টি করা হবে। রোববার সচিবালয়ে সংশ্লিষ্ট মন্ত্রণালয়ের সভাকক্ষে মন্ত্রণালয়ের কর্মকর্তাদের সঙ্গে মতবিনিময় সভায় প্রধান অতিথির বক্তব্যে উপদেষ্টা এসব কথা বলেন। ছাত্র-জনতার আন্দোলনে শহিদদের রুহের মাগফিরাত কামনা করে উপদেষ্টা বলেন, মন্ত্রণালয়ের কর্মকাণ্ডে শিক্ষার্থী প্রতিনিধিদের অংশ নেওয়ার সুযোগ সৃষ্টি করা হবে। মন্ত্রণালয় ও অধীন দপ্তরগুলোর কর্মকর্তা-কর্মচারীদের কাজে গতিশীলতা বাড়াতে অনুপ্রেরণামূলক কার্যক্রম বাস্তবায়ন করা হবে। পরিবেশ উপদেষ্টা বলেন, পরিবেশ মন্ত্রণালয়ের ম্যান্ডেটেড কর্মকাণ্ড চলমান রেখে বর্তমান জনপ্রত্যাশা অনুযায়ী কর্মপরিকল্পনা গ্রহণ ও বাস্তবায়ন করা হবে। পলিথিন ও একবার ব্যবহার্য প্লাস্টিকের ব্যবহার রোধ, বায়ুদূষণ নিয়ন্ত্রণ, গাড়ির হর্নজনিত শব্দদূষণ বন্ধ, নদীদূষণ রোধে উদ্যোগ গ্রহণ, বর্জ্য ব্যবস্থাপনা কার্যক্রমের উন্নয়ন, পাহাড় রক্ষা, বন সংরক্ষণ, জলাশয় ভরাট রোধ, উচ্চ আদালতের আদেশ বাস্তবায়ন ইত্যাদি কার্যক্রম অগ্রাধিকার ভিত্তিতে বাস্তবায়ন করা হবে। স্বচ্ছতা ও জবাবদিহিতা নিশ্চিতে মন্ত্রণালয় ও অধিদপ্তরের সিদ্ধান্তগুলো নিয়মিত ওয়েবসাইটে হালনাগাদ করা হবে। সভায় মন্ত্রণালয়ের সচিব, অতিরিক্ত সচিবরাসহ ঊর্ধ্বতন কর্মকর্তারা উপস্থিত ছিলেন।"
2024/08/12,স্টেশনে রেলওয়ে নিরাপত্তা বাহিনীর কর্মবিরতি,Unknown,"আট ঘণ্টা ডিউটি ও বেতনবৈষম্য দূরসহ ১১ দফা দাবিতে কর্মবিরতি পালন করছেন রেলওয়ে নিরাপত্তা বাহিনীর (আরএনবি) সদস্যরা। রেলওয়ে পূর্ব ও পশ্চিমাঞ্চলের বিভিন্ন স্টেশনে দাবি বাস্তবায়নে বিক্ষোভ মিছিল অব্যাহত রয়েছে। সংশ্লিষ্টদের বরাবর স্মারকলিপি প্রদান করছেন বিক্ষোভকারীরা। একই সঙ্গে আরএনবির সদস্যরা কর্মবিরতি পালন করছেন। রোববার সকালে নিজেদের দাবিগুলো বাস্তবায়নে পশ্চিমাঞ্চল রেলওয়ের চিফ কমান্ড্যান্টের মাধ্যমে রেলপথ মন্ত্রণালয়ের উপদেষ্টা বরাবর স্মারকলিপি প্রদান করা হয়। এ সময় আরএনবি সদস্যরা তাদের ১১ দফা দাবির পরিপ্রেক্ষিতে বিভিন্ন স্লোগান দেন। অপরদিকে রেলওয়ে নীলফামারীর সৈয়দপুরে কর্মবিরতি শুরু করেছেন রেলওয়ে নিরাপত্তা বাহিনীর সাধারণ সদস্যরা। দাবি আদায় না হওয়া পর্যন্ত কর্মস্থলে ফিরবেন না বলেও হুঁশিয়ারি দেন তারা। এদিকে রোববার সকালে পূর্বাঞ্চল রেলওয়ে নিরাপত্তা বাহিনীর সদস্যরা কর্মবিরতি কর্মসূচি পালন করেছেন। কর্মবিরতির সমর্থনে চট্টগ্রাম রেল স্টেশনে বিক্ষোভ মিছিল র‌্যালি ও সংবাদ সম্মেলন আয়োজন করা হয়েছে। সংবাদ সম্মেলনে বলা হয়, রেলওয়েতে কর্মবিরতি চলছে। দাবি মানা না হলে অনির্দিষ্টকালের জন্য কর্মবিরতি চলবে। চট্টগ্রামে লিখিত বক্তব্য পাঠ করেন কর্মবিরতির সমন্বয়ক আরএনবির সদস্য সাদ্দাম হোসেন। তিনি বলেন, আরএনবির সদস্যরা দীর্ঘদিন ধরে বৈষম্যের শিকার। তাই দাবি বাস্তবায়নের লক্ষ্যে কর্মবিরতি পালন করা হচ্ছে। আমাদের দাবি অনেক। তবে আমরা জরুরি ভিত্তিতে কিছু দাবি বাস্তবায়ন চাই। আরএনবি’র দাবিগুলোর মধ্যে আছে-প্রতিদিন আট ঘণ্টার বেশি দায়িত্ব পালন করানো হলে অতিরিক্ত কর্মঘণ্টার জন্য দ্বিগুণ হারে ওভার টাইম বা অধিকাল ভাতা, তিন বছর পরপর শূন্য পদে নিয়মিত পদোন্নতি প্রদান, আরএনবির মাঠপর্যায়ের ‘চেইন অব কমান্ড’ কোনো সিভিল কর্মকর্তার হাতে না রাখাসহ বেতনবৈষম্য দূর করা।"
2024/08/12,ডিএসইর লেনদেন ছাড়াল দুই হাজার কোটি টাকা,Unknown,"প্রায় ২ বছর পর দুই হাজার কোটি টাকা ছাড়াল শেয়ারবাজারের লেনদেন। রোববার ঢাকা স্টক এক্সচেঞ্জে (ডিএসই) ২ হাজার ১০ কোটি টাকা লেনদেন হয়েছে। এছাড়াও এদিন ১৭৩টি কোম্পানির শেয়ারের দাম বেড়েছে। ফলে দিনশেষে ডিএসইর সূচক বেড়েছে ৯১ পয়েন্ট এবং বাজারমূলধন বেড়েছে ১০ হাজার কোটি টাকা। আর ৪ কার্যদিবসে বাজারমূলধন বেড়েছে ৬৮ হাজার কোটি টাকা। সংশ্লিষ্টরা বলছেন, শেখ হাসিনা সরকারের পদত্যাগের পর শেয়ারবাজারে বিনিয়োগকারীদের আস্থা বেড়েছে। বাজার বিশ্লেষণে দেখা যায়- ডিএসইতে রোববার ৪০০টি কোম্পানির ৭৬ কোটি ১ লাখ শেয়ার লেনদেন হয়েছে। যার মোট মূল্য ২ হাজার ১০ কোটি ৮ লাখ টাকা। ডিএসইর এ লেনদেন গত ২৩ মাসের মধ্যে সর্বোচ্চ। এর আগে ২০২২ সালের ৯ সেপ্টেম্বর ডিএসইতে ২ হাজার ৮৩২ কোটি টাকা লেনদেন হয়েছিল। লেনদেনকৃত কোম্পানিগুলোর মধ্যে দাম বেড়েছে ১৭৩টি কোম্পানির শেয়ারের, কমেছে ২০৭টি এবং অপরিবর্তিত রয়েছে ২০টি কোম্পানির শেয়ারের দাম। ডিএসই ব্রড সূচক আগের দিনের চেয়ে ৯১ পয়েন্ট বেড়ে ৬ হাজার ১৫ পয়েন্টে উন্নীত হয়েছে। ডিএসই ৩০ মূল্যসূচক ৫১ পয়েন্ট বেড়ে ২ হাজার ১৮৪ পয়েন্টে উন্নীত হয়েছে। ডিএসই শরীয়াহ সূচক ১০ পয়েন্ট বেড়ে ১ হাজার ২৮৫ পয়েন্টে উন্নীত হয়েছে। ডিএসইর বাজারমূলধন আগের দিনের চেয়ে বেড়ে ৭ লাখ ১৩ হাজার কোটি টাকায় উন্নীত হয়েছে। শীর্ষ দশ কোম্পানি : এদিন ডিএসইতে যে সব প্রতিষ্ঠানের শেয়ার বেশি লেনদেন হয়েছে সেগুলো হলো- গ্রামীণ ফোন, ব্রিটিশ আমেরিকান টোব্যাকো, ব্র্যাক ব্যাংক, রবি এক্সিয়াটা, সিটি ব্যাংক, স্কয়ার ফার্মা, মিউচুয়াল ট্রাস্ট ব্যাংক, আইএফআইসি ব্যাংক, ঢাকা ব্যাংক ও গ্লোবাল ইসলামি ব্যাংক। ডিএসইতে রোববার যে সব প্রতিষ্ঠানের শেয়ারের দাম বেশি বেড়েছে সেগুলো হলো- এবি ব্যাংক ফার্স্ট মিউচুয়াল ফান্ড, এবি ব্যাংক, এসিআই, ডিবিএইচ ফার্স্ট মিউচুয়াল ফান্ড, গ্রামীণ ওয়ান স্কিম-২, ইসলামিক ফাইন্যান্স, পপুলার লাইফ ফার্স্ট মিউচুয়াল ফান্ড, ইসলামি ব্যাংক, ফার্স্ট জনতা মিউচুয়াল ফান্ড এবং এক্সিম ব্যাংক ফার্স্ট মিউচুয়াল ফান্ড। অন্যদিকে যে সব প্রতিষ্ঠানের শেয়ারের দাম বেশি কমেছে সেগুলো হলো- আইসিবি এসেট ম্যানেজমেন্ট কোম্পানির তৃতীয় মিউচুয়াল ফান্ড, এনআরবি মিউচ্যুয়াল ফান্ড, আইসিবি সোনালি ব্যাংক ফার্স্ট মিউচ্যুয়াল ফান্ড, আইসিবি এসেট ম্যানেজমেন্ট কোম্পানির দ্বিতীয় মিউচ্যুয়াল ফান্ড, ক্রিস্টাল ইন্স্যুরেন্স, লিব্রা ইনফিউশনস, হামি ইন্ডাস্ট্রিজ, আনোয়ার গ্যালভানাইজিং, নাভানা ফার্মা, কে অ্যান্ড কিউ এবং এশিয়াটিক ল্যাব।"
2024/08/12,সংখ্যালঘুদের মধ্যে ভীতি সঞ্চারে ভারতের ইন্ধন দেখছে হেফাজত,Unknown,"বাংলাদেশে সংখ্যালঘুদের নিরাপত্তা বিপন্নকরণে ভারতের ইন্ধন রয়েছে বলে দাবি করেছেন হেফাজতে ইসলাম বাংলাদেশের আমির আল্লামা মুহিব্বুল্লাহ বাবুনগরী ও মহাসচিব আল্লামা সাজেদুর রহমান। রোববার বিকালে গণমাধ্যমে পাঠানো দলটির যুগ্ম মহাসচিব মাওলানা আজিজুল হক ইসলামাবাদী স্বাক্ষরিত এক বিবৃতিতে এ দাবি করেন তারা। তারা বলেন, বাংলাদেশে সবসময় সংখ্যালঘু নির্যাতনের বেনিফিশিয়ারি হয়েছে ভারত ও শেখ হাসিনা। গণ-অভ্যুত্থানের মুখে শেখ হাসিনা ভারত পালিয়ে যাওয়ার পর থেকে কিছু মুসলিমবিদ্বেষী মিডিয়া ও রাজনীতিক বাংলাদেশে সংখ্যালঘুদের ওপর আক্রমণ হচ্ছে এমন গুজব ছড়িয়ে প্রচারণা শুরু করেছে। সেটার প্রভাব হিসেবে এদেশের সংখ্যালঘুদের মধ্যে ভীতির সঞ্চার হয়েছে। এসবের নেপথ্যে ভারতের ইন্ধন রয়েছে বলে আমরা মনে করি। তারা বলেন, সংখ্যালঘুদের জানমাল ও উপাসনালয় রক্ষায় প্রতিটি এলাকায় স্থানীয় ছাত্র-জনতা দ্রুত এগিয়ে আসায় ভারতের চক্রান্ত ব্যর্থ হয়ে গেছে।"
2024/08/12,দ্রুত নির্বাচন না হলে দেশে বিশৃঙ্খলা হবে: সজীব ওয়াজেদ জয়,Unknown,"বাংলাদেশে দ্রুত নির্বাচন না দিলে বিশৃঙ্খল পরিস্থিতি সৃষ্টির আশঙ্কা প্রকাশ করেছেন সজীব ওয়াজেদ জয়। তিনি বিএনপির সঙ্গে কাজ করারও আগ্রহ প্রকাশ করেছেন। আন্তর্জাতিক বার্তা সংস্থা এএফপিকে রোববার দেওয়া সাক্ষাৎকারে জয় এসব কথা বলেন। নির্বাচন প্রসঙ্গে জয় আরও বলেন, নির্বাচন দেওয়াটা তাদের (অন্তর্র্বর্তীকালীন সরকার) জন্য সবচেয়ে বেশি মঙ্গলজনক... জনগণের কাছে বৈধতা আছে, এমন একটি বৈধ সরকার ও সত্যিকারের কর্তৃপক্ষের হাতে (ক্ষমতা) ফেরাটা (অন্তর্র্বর্তীকালীন সরকারের জন্য মঙ্গলজনক)। তিনি বলেন, এটা (দ্রুত নির্বাচন) না হলে সম্পূর্ণ বিশৃঙ্খল পরিস্থিতির সৃষ্টি হবে। শেখ হাসিনাকে আশ্রয় দেওয়ায় ভারত সরকারের প্রতি কৃতজ্ঞতা জানিয়ে সজীব ওয়াজেদ বলেন, তার (শেখ হাসিনার) জীবন রক্ষা করায় ও তাকে নিরাপত্তা দেওয়ায় আমি (ভারতের প্রধানমন্ত্রী) নরেন্দ্র মোদি সরকারের প্রতি কৃতজ্ঞতা প্রকাশ করছি।"
2024/08/12,"হাইকোর্টে ৮ বেঞ্চ গঠন, সোমবার থেকে চলবে বিচারকাজ",Unknown,"আজ সোমবার থেকে সুপ্রিমকোর্টের হাইকোর্ট বিভাগের বিচারকাজ সীমিত আকারে পরিচালনার জন্য ৮টি বেঞ্চ গঠন করেছেন প্রধান বিচারপতি সৈয়দ রেফাত আহমেদ। রোববার সন্ধ্যায় সুপ্রিমকোর্টের ওয়েবসাইটে প্রধান বিচারপতির নির্দেশনা দেওয়ার নোটিশ প্রকাশ করা হয়েছে। প্রধান বিচারপতির নির্দেশনায় বলা হয়, ‘আমি এতদ্বারা নির্দেশ করিতেছি যে, আগামী ১২ আগস্ট সোমবার সকাল সাড়ে ১০টা থেকে হাইকোর্ট বিভাগের বিচারকার্য সীমিত আকারে পরিচালনার জন্য নিম্নে উল্লিখিত বেঞ্চসমূহ গঠন করা হইলো। এই বেঞ্চগুলোর মধ্যে ৫টি দ্বৈত বেঞ্চ এবং ৩টি একক বেঞ্চ।’ বেঞ্চগুলো হলো- বিচারপতি শেখ হাসান আরিফ ও বিচারপতি মো. বজলুর রহমান (রিট), বিচারপতি মো. মজিবুর রহমান মিয়া ও বিচারপতি মো. বশির উল্লাহ (দেওয়ানি), বিচারপতি খিজির আহমেদ চৌধুরী (কোম্পানি বেঞ্চ), বিচারপতি মো. ইকবাল কবির ও বিচারপতি মো. রিয়াজ উদ্দিন খান (রিট), বিচারপতি মো. কামরুল হোসেন মোল্লা (দেওয়ানি ও ফৌজদারি), বিচারপতি এসএম কুদ্দুস জামান ও বিচারপতি এ কে এম রবিউল হাসান (ফৌজদারি), বিচারপতি মো. আতোয়ার রহমান ও বিচারপতি মো. আলী রেজা (ফৌজদারি) এবং বিচারপতি বিশ্বজিৎ দেবনাথ (দেওয়ানি)।"
2024/08/12,লাইসেন্সবিহীন অস্ত্র-গুলি থানায় জমা দেওয়ার আহ্বান ডিএমপির,Unknown,"লাইসেন্সবিহীন অস্ত্র ও গুলি থানায় জমা দেওয়ার আহ্বান জানিয়েছে ঢাকা মেট্রোপন্টন পুলিশ (ডিএমপি)। রোববার রাতে ডিএমপি মিডিয়া সেন্টার থেকে পাঠানো এক খুদে বার্তায় বলা হয়, কারো কাছে লাইসেন্সবিহীন আগ্নেয়াস্ত্র বা গুলি থেকে থাকলে অতি সত্ত্বর নিকটস্থ থানায় জমা দিন। লাইসেন্সবিহীন অস্ত্র বা গুলি কারো হেফাজতে থাকা দণ্ডনীয় অপরাধ।"
2024/08/12,এক সপ্তাহের মধ্যে চলবে মেট্রোরেল,Unknown,"ছাত্র-জনতার আন্দোলনে উত্তাল সময় থেকে মেট্রোরেল চলাচল এবং এলিভেটেড এক্সপ্রেসওয়ের টোল আদায় বন্ধ করা হয়। তবে টানা ২৪ দিন বন্ধ থাকার পর রোববার থেকে আবারও ঢাকা এলিভেটেড এক্সপ্রেসওয়েতে টোল নেওয়া শুরু হয়েছে। এদিকে মেট্রোরেল চালু করার প্রস্তুতি নিচ্ছে কর্তৃপক্ষ, সরকারের সিদ্ধান্ত পেলে আগামী এক সপ্তাহের মধ্যে তা চালু হতে পারে বলে জানিয়েছেন সংশ্লিষ্টরা। সেতু কর্তৃপক্ষের প্রধান প্রকৌশলী কাজী মো. ফেরদৌস যুগান্তরকে বলেন, ছাত্র-জনতার বিক্ষোভের সময় দুর্বৃত্তদের হামলায় এলিভেটেড এক্সপ্রেসওয়ে টোলপ্লাজা ক্ষতিগ্রস্ত হয়েছিল। এছাড়া ইন্টারন্টে সংযোগ না থাকায় সেসময় এলিভেটেড এক্সপ্রেসওয়ের নির্মাতা প্রতিষ্ঠান টোল আদায় বন্ধ করে দেয়। তবে এসময়েও এলিভেটেড এক্সপ্রেসওয়েতে গাড়ি চলাচল করেছে। মেট্রোরেলের দায়িত্বপ্রাপ্ত সংস্থা ঢাকা ম্যাস ট্রানজিট কোম্পানি লিমিটেডের ব্যবস্থাপনা পরিচালক এমএএন ছিদ্দিক যুগান্তরকে বলেন, মেট্রোরেল চালু’র বিষয়ে এক সপ্তাহের মধ্যে সব ধরনের প্রস্তুতি শেষ করা হবে। সরকারের সিদ্ধান্ত পেলে এই সময়ের মধ্যে তা যাত্রীদের জন্য খুলে দেওয়া যাবে। তবে ক্ষতিগ্রস্ত কাজীপাড়া ও মিরপুর-১০ নম্বর স্টেশন এই মুহূর্তে চালু করা সম্ভব হবে না।"
2024/08/12,আইনশৃঙ্খলা পরিস্থিতি নিয়ন্ত্রণে বেড়েছে সেনাবাহিনীর ক্যাম্প,Unknown,"জনসাধারণের জানমাল ও সরকারি গুরুত্বপূর্ণ স্থাপনাগুলোর সার্বিক নিরাপত্তা প্রদানে বাংলাদেশ সেনাবাহিনীর ক্যাম্প সংখ্যা বাড়ানো হয়েছে। এছাড়া ১০ আগস্ট গোপালগঞ্জের সদর উপজেলার গোপীনাথপুরে সেনা টহল দলের ওপর বিক্ষোভকারীদের হামলার প্রেক্ষিতে ওই এলাকায় অতিরিক্ত সেনা মোতায়েন করা হয়েছে। এই মুহূর্তে ওই এলাকার পরিস্থিতি স্বাভাবিক রয়েছে বলে জানিয়েছে আন্তঃবাহিনী জনসংযোগ পরিদপ্তর (আইএসপিআর)। আইএসপিআর জানায়, রোববার সেনাবাহিনীর কার্যক্রমগুলোর মধ্যে নারায়ণগঞ্জে অবস্থিত ইপিজেডে চাকরি প্রত্যাশীদের বিক্ষোভকে আলোচনার মাধ্যমে নিয়ন্ত্রণসহ ৪ জাপানিকে উদ্ধারের ঘটনা আছে। এছাড়া বাংলাদেশ পুলিশকে সহযোগিতার লক্ষ্যে বর্তমানে ৫৩৭টি থানায় সেনা মোতায়েন রয়েছে এবং থানার স্বাভাবিক কার্যক্রম শুরু হয়েছে। ইতোমধ্যে উল্লেখযোগ্য হারে পুলিশ সদস্য কর্মস্থলে যোগদান করছেন, যা চলমান রয়েছে। এছাড়াও বিভিন্ন ঘটনায় লুট হওয়া অস্ত্র ও গোলাবারুদ সাধারণ জনগণ সেনাবাহিনীর কাছে জমা দিচ্ছে। পাশাপাশি বিভিন্ন এলাকায় ডাকাতির ঘটনা হ্রাস পেয়েছে এবং আটকদের মোবাইল কোর্ট পরিচালনার মাধ্যমে সরাসরি কারাগারে পাঠানো হয়েছে। কয়েকটি জায়গায় অপহরণের ঘটনায় নিখোঁজ ব্যক্তিদের ফিরে পেতে সেনাবাহিনীর অভিযান চলমান রয়েছে। এছাড়া আন্দোলনে গুরুতর আহত ব্যক্তিদের সিএমএইচ, ঢাকাতে চিকিৎসাসেবা প্রদান করা হচ্ছে। আইনশৃঙ্খলা পরিস্থিতি নিয়ন্ত্রণে সেনাবাহিনীর চলমান কার্যক্রমের অংশ হিসাবে দিবা-রাত্রি যৌথ টহল পরিচালিত হয়, বিশেষ করে রাত্রিকালীন যৌথ টহল জোরদার করা হয়েছে। সম্প্রতি বিভিন্ন সামাজিক যোগাযোগমাধ্যমে সেনা সদস্যদের কর্মকাণ্ড সম্পর্কে বিভ্রান্তি সৃষ্টির লক্ষ্যে সত্য-মিথ্যার সংমিশ্রণে সংবাদ প্রচার করা হচ্ছে। এ ব্যাপারে সর্বসাধারণকে সব প্রকার অপপ্রচার বন্ধ করতে অনুরোধ করা যাচ্ছে। জনগণের স্বার্থে এবং রাষ্ট্রের যেকোনো প্রয়োজনে বাংলাদেশ সেনাবাহিনী সব সময় জনগণের পাশে আছে এবং থাকবে। সেই সঙ্গে বাংলাদেশ সেনাবাহিনীকে সুষ্ঠুভাবে দায়িত্ব পালনে সহযোগিতা করার জন্য সবাইকে অনুরোধ জানানো যাচ্ছে।"
2024/08/12,গুমে জড়িত রাষ্ট্রীয় বাহিনীর সদস্যদের বিচার করতে হবে,Unknown,"গুমের সঙ্গে জড়িত রাষ্ট্রীয় বাহিনীর সদস্যদের দ্রুত বিচারের আওতায় আনাসহ তিন দাবি জানিয়েছে গুম হয়ে যাওয়া ব্যক্তিদের স্বজনদের সংগঠন মায়ের ডাক। রোববার রাজধানীর কেন্দ্রীয় শহীদ মিনারের সামনে মায়ের ডাক আয়োজিত মানববন্ধনে এসব দাবি জানানো হয়। লিখিত দাবিগুলো পড়ে শোনান সংগঠনের সমন্বয়কারী সানজিদা ইসলাম। তিনি অন্তর্র্বর্তী সরকারের কাছে এই দাবিগুলো তুলে ধরে ২৪ ঘণ্টার মধ্যে সদুত্তর চেয়েছেন। অন্য দাবিগুলো হলো-গুমের শিকার ব্যক্তিদের আয়নাঘরের মতো বন্দিশালা থেকে নিঃশর্ত মুক্তি দিয়ে পরিবারের কাছে ফিরিয়ে দিতে হবে এবং জাতিসংঘ ও নাগরিকদের তত্ত্বাবধানে গুমের শিকার ব্যক্তি ও পরিবারের সদস্যদের জন্য দ্রুত একটি কমিশন গঠন করতে হবে। যা ঘটনার তদন্ত থেকে শুরু করে বিচার পর্যন্ত করণীয় সবই করবে। পাশাপাশি আয়নাঘরগুলো ভেঙে জাদুঘর বানাতে হবে, যাতে আর কেউ গুম, খুন ও মানবতাবিরোধী অপরাধ করতে না পারে। মানববন্ধনে যোগ দেওয়া স্বজনদের হাতে ছিল গুমের শিকার ব্যক্তিদের ছবি, কারও হাতে বিভিন্ন দাবি সংবলিত পোস্টার। এতে আরও বক্তব্য দেন-মায়ের ডাকের আরেক সমন্বয়ক আফরোজা ইসলাম, নাগরিক ঐক্যের সভাপতি মাহমুদুর রহমান মান্না, বেসরকারি মানবাধিকার সংগঠন অধিকারের গবেষণা কর্মকর্তা তাসকিন ফাহমিনা ও সাংবাদিক সায়দিয়া গুলরুখ। এছাড়া নৃবিজ্ঞানী রেহনুমা আহমেদ, কোটা সংস্কার আন্দোলনে অংশ নেওয়া শিক্ষার্থীসহ বিভিন্ন সংগঠনের প্রতিনিধিরা উপস্থিত ছিলেন।"
2024/08/12,ডেপুটি গভর্নর নুরুন নাহার গভর্নরের ডাক ফাইল দেখবেন,Unknown,"বাংলাদেশ ব্যাংকের গভর্নর আব্দুর রউফ তালুকদার পদত্যাগ করায় ডেপুটি গভর্নর নুরুন নাহার গভর্নর হিসাবে দায়িত্ব পালন করবেন। রোববার অর্থ মন্ত্রণালয়ের আর্থিক প্রতিষ্ঠান বিভাগ এ নির্দেশনা দিয়েছে। ওই দিন দুপুরে এ নির্দেশনাটি অর্থ মন্ত্রণালয় থেকে কেন্দ্রীয় ব্যাংকে পাঠানো হয়েছে। এর আগে ব্যক্তিগত কারণ দেখিয়ে শুক্রবার বিকালে আর্থিক প্রতিষ্ঠান বিভাগের সচিব মো. আব্দুর রহমান খানের কাছে পদত্যাগপত্র পাঠান আব্দুর রউফ তালুকদার। এরপর গভর্নর ছাড়াই কেন্দ্রীয় ব্যাংক চলেছে কয়েকদিন। এদিকে অর্থ উপদেষ্টা ড. সালেহউদ্দিন আহমেদ জানিয়েছেন, দ্রুতই কেন্দ্রীয় ব্যাংকের গভর্নর নিয়োগ করা হবে।"
2024/08/12,নিজ মন্ত্রণালয়ের সচিবদের সঙ্গে আজ বৈঠক করবেন প্রধান উপদেষ্টা,Unknown,"প্রধান উপদেষ্টা ড. মুহাম্মদ ইউনূস আজ সোমবার শুধু তার অধীনে থাকা মন্ত্রণালয় ও বিভাগের সিনিয়র সচিব ও সচিবদের সঙ্গে সভা করবেন। বেলা ১১টায় রাষ্ট্রীয় অতিথি ভবন যমুনায় প্রধান উপদেষ্টার সভাপতিত্বে এ সভা অনুষ্ঠিত হবে। প্রধান উপদেষ্টার দায়িত্বভার গ্রহণের পর বিভিন্ন মন্ত্রণালয় ও বিভাগের সিনিয়র সচিব ও সচিবদের সঙ্গে এটিই তার প্রথম সভা। সভায় সংশ্লিষ্ট মন্ত্রণালয় ও বিভাগের সিনিয়র সচিব ও সচিবদের যথাসময়ে উপস্থিত থাকতে বলা হয়েছে। তবে মন্ত্রণালয় ও বিভাগের অধীনস্থ দপ্তর/সংস্থায় কর্মরত সচিবদের (গ্রেড-১) এ সভায় থাকতে হবে না। মন্ত্রিপরিষদ বিভাগ সূত্রে এ তথ্য জানা গেছে। প্রধান উপদেষ্টা ড. মুহাম্মদ ইউনূসের দায়িত্বে থাকা মন্ত্রণালয় ও বিভাগগুলো হলো-মন্ত্রিপরিষদ বিভাগ, প্রতিরক্ষা মন্ত্রণালয়, সশস্ত্র বাহিনী বিভাগ, শিক্ষা মন্ত্রণালয়, সড়ক পরিবহণ ও সেতু মন্ত্রণালয়, খাদ্য মন্ত্রণালয়, গৃহায়ণ ও গণপূর্ত মন্ত্রণালয়, ভূমি মন্ত্রণালয়, বস্ত্র ও পাট মন্ত্রণালয়, কৃষি মন্ত্রণালয়, বিজ্ঞান ও প্রযুক্তি মন্ত্রণালয় রেলপথ মন্ত্রণালয়, জনপ্রশাসন মন্ত্রণালয়, বিদ্যুৎ, জ্বালানি ও খনিজসম্পদ মন্ত্রণালয়, নৌ-পরিবহণ মন্ত্রণালয়, পানিসম্পদ মন্ত্রণালয়, মহিলা ও শিশুবিষয়ক মন্ত্রণালয়, দুর্যোগ ব্যবস্থাপনা ও ত্রাণ মন্ত্রণালয়, তথ্য ও সম্প্রচার মন্ত্রণালয়, প্রবাসী কল্যাণ ও বৈদেশিক কর্মসংস্থান মন্ত্রণালয়, বাণিজ্য মন্ত্রণালয়, শ্রম ও কর্মসংস্থান মন্ত্রণালয়, সংস্কৃতিবিষয়ক মন্ত্রণালয়, বেসামরিক বিমান পরিবহণ ও পর্যটন মন্ত্রণালয় এবং মুক্তিযুদ্ধবিষয়ক মন্ত্রণালয়। সংশ্লিষ্ট সূত্রে জানা গেছে, প্রধান উপদেষ্টা সিনিয়র সচিব ও সচিবদের কথা শুনবেন এবং তাদের প্রয়োজনীয় নির্দেশনা দেবেন।"
2024/08/12,বিমানের বলাকা অফিস আন্দোলনে অচল,Unknown,"এবার বিমানের এমডিসহ মন্ত্রণালয় থেকে আসা সব কর্মকর্তার পদত্যাগ দাবি করেছেন বাংলাদেশ বিমানের সর্বস্তরের কর্মকর্তা-কর্মচারীরা। রোববার এ নিয়ে বিমান বাংলাদেশ এয়ারলাইন্সের কুর্মিটোলা কার্যালয়ে কর্মরতদের মধ্যে চরম অসন্তোষ দেখা গেছে। একই সঙ্গে আরও কয়েকটি দাবিতে আন্দোলন ও বিক্ষোভ হচ্ছে। গত বৃহস্পতিবার থেকে তাদের এই আন্দোলন শুরু হয়। দাবি পূরণ না হওয়া পর্যন্ত এই আন্দোলন চালিয়ে যাবেন বলেও তারা হুমকি দিয়েছেন। আন্দোলনকারীরা বলেছেন, তাদের দাবি বিমানের এমডিসহ মিনিস্ট্রিয়াল সব কর্মকর্তাকে বিমান থেকে বের করে দিতে হবে। আন্দোলনকারীরা দুই কর্মকর্তা বিমানের জিএম (অ্যাডমিন) রওশান ও লিগ্যাল বিভাগের রাশেদ মেহের চৌধুরীর রুমে তালাও ঝুলিয়ে দেন। এছাড়া বিমানের ৩ হাজার অস্থায়ী কর্মচারীর চাকরি স্থায়ী করা, ৬ হাজার জনবলকে পেনশনের আওতাভুক্ত করাসহ বেশ কিছু দাবি নিয়ে বিক্ষোভ সমাবেশ করেন তারা। এতে বিমানে আসতে পারছেন না এমডিসহ অন্য পরিচালক ও মহাব্যবস্থাপকরা। রোববারও কোনো পরিচালককে বিমানে দেখা যায়নি। সকাল থেকে বৃষ্টিতে ভিজে বিমানের শত শত কর্মকর্তা-কর্মচারী বলাকা ভবনের সামনে মেইন রাস্তায় দাঁড়িয়ে প্রতিবাদ সমাবেশ করেন। এ সময় তারা সড়কে ট্রাফিকের দায়িত্ব পালনরত শিক্ষার্থীদের সঙ্গে একাত্মতা প্রকাশ এবং তাদের মাঝে ছাতা ও মাস্ক বিতরণ করেন। শিক্ষার্থীরাও বিমানের এসব দাবিকে যৌক্তিক ও ন্যায্য বলে স্বীকার করেন। বিমান সূত্র জানিয়েছে, দীর্ঘদিন ধরে এয়ারলাইন্সটিতে বেতন-ভাতাদি, পদোন্নতি, বদলি, পদায়ন ও বিদেশ ভ্রমণ নিয়ে নানা ধরনের বৈষম্য, স্বজনপ্রীতি ও দুর্নীতি চলে আসছে। সর্বোপরি বিমানের দক্ষ ও অভিজ্ঞ কর্মকর্তাদের কোণঠাসা করে মন্ত্রণালয় থেকে অপেশাদার অনভিজ্ঞ কর্মকর্তা দিয়ে চালানো হচ্ছে প্রতিষ্ঠানটিকে। ফলে প্রতিষ্ঠানটি বিপুল সম্ভাবনা থাকা সত্ত্বে¡ও প্রতিবন্ধকতার মুখে পড়ে। এতদিন মুখ খোলার কোনো সুযোগ ছিল না। বিমানকর্মীরা এখন আশাবাদী বর্তমান সরকারের সময় তারা ন্যায়বিচার পাবেন। বিমানকর্মীরা জানান, তাদের মূল দাবি হচ্ছে, বিদ্যমান বৈষম্য দূর করা, অস্থায়ীদের অবিলম্বে স্থায়ী করা, বিমানের দুই-তৃতীয়াংশ কর্মচারী হচ্ছে গ্রাচুইটি হোল্ডার তাদের পেনশন দেওয়া, করোনকালীন যে টাকা কর্তন করা হয়েছে তা ফেরত দেওয়া, দুর্নীতিবাজ কর্মকর্তাদের অপসারণ, ডেপুটেশনে আসা কর্মকর্তাদের সরানো। বিক্ষোভরত কর্মচারীরা বিমানের এমডিসহ মিনিস্ট্রিয়াল সব কর্মকর্তাকে বিমান থেকে বের করে দেওয়ার দাবি জানায়। তারা বিমানের চিফ ফাইন্যান্সিয়াল অফিসার (সিএফও) মো. নওশাদ হোসেন ও লিগ্যাল অ্যাফেয়ার্স বিভাগের ডিজিএম মো. রাশেদ মেহের চৌধুরীকে অবরুদ্ধ করেন। তোপের মুখে একপর্যায়ে তারা পালিয়ে অফিস ছাড়তে বাধ্য হন।"
2024/08/12,সাত দিনে পণ্যের দাম কমাতে আলটিমেটাম,Unknown,"এক সপ্তাহের মধ্যে দ্রব্যমূল্য ক্রেতার ক্রয়সীমায় আনতে হবে। এই সময়ের মধ্যে দ্রব্যমূল্য পরিস্থিতি নিয়ন্ত্রণ ও প্রয়োজনীয় ব্যবস্থা না নিতে পারলে বাণিজ্য মন্ত্রণালয়ের অধীন সবকটি প্রতিষ্ঠান প্রধানকে পদত্যাগের আলটিমেটাম দিয়েছেন বৈষম্যবিরোধী ছাত্র আন্দোলনের সমন্বয়ক ও শিক্ষার্থীরা। রোববার কাওরান বাজারে জাতীয় ভোক্তা অধিদপ্তর কার্যালয়ে মহাপরিচালকের সঙ্গে মতবিনিময় সভায় এই আলটিমেটাম দেওয়া হয়। ভোক্তা অধিদপ্তর সভায় বৈষম্যবিরোধী ছাত্র আন্দোলনের অন্যতম সমন্বয়ক বিন ইয়ামিন মোল্লা জানান, বাজার নিয়ন্ত্রণে বাণিজ্য মন্ত্রণালয়ের বিভিন্ন সংস্থা ব্যর্থ হয়েছে। এতে সাধারণ মানুষের কষ্ট ও ক্ষোভ বেড়েছে। যা সবাইকে আন্দোলনে নামতে বাধ্য করেছে। এমন পরিস্থিতিতে ৭ দিনের মধ্যে পণ্যের দাম সহনীয় পর্যায়ে আনতে হবে। তিনি জানান, বাজারে আর কোনো চাঁদাবাজি করতে দেওয়া হবে না। এছাড়া যারা চাটুকার, দালালি ও ভিনদেশি এজেন্ডা বাস্তবায়নের অবস্থানে ছিল, আমরা মনে করি সেখানে তাদের থাকার কোনো জায়গা নেই। আমরা বলব আপনারা চলে যান। সমন্বয়ক ইয়াসিন মোল্লা বাজার পরিস্থিতি নিয়ন্ত্রণে ৯টি সুপারিশ করেন। সেগুলো হলো-বিপ্লবী ছাত্র জনতা টিম করে প্রতিটি শহর, জেলা-উপজেলা, পাড়া-মহল্লায় বাজার মনিটরিং করবে। তবে তারা কাউকে জরিমানা করতে পারবে না ও আইন নিজের হাতে তোলা যাবে না; প্রতিটি জেলা- উপজেলায় শিক্ষার্থীদের সঙ্গে ভোক্তা অধিকার সংরক্ষণ অধিদপ্তরের মতবিনিময় সভার আয়োজন করা; প্রতিটি বিক্রেতার নিত্যপণ্য ক্রয়ের রসিদ রাখা; প্রতিটি দোকানে মূল্য তালিকা টাঙানো; কেউ বাজার, রাস্তা, দোকান দখল করে ব্যবসা করলে তাকে উৎখাত করা; রাস্তায় চাঁদাবাজি প্রতিরোধ করা; ভোক্তা অধিকার সংরক্ষণ অধিদপ্তরের জনবল বৃদ্ধি ও দুর্নীতি-স্বজনপ্রীতি বন্ধ করা। এদিকে সভায় জাতীয় ভোক্তা অধিকার সংরক্ষণ অধিদপ্তরের সঙ্গে ছাত্রদের সভায় সভাপতিত্ব করেন প্রতিষ্ঠানটির মহাপরিচালক এএইচএম সফিকুজ্জামান। তিনি বলেন, আমরা চাপমুক্ত হতে চাই তোমাদের (শিক্ষার্থী) মাধ্যমে। তোমাদের হাতটা এত শক্তিশালী হয়েছে, আমার মনে হয়, তোমরা যেখানে হাত দেবে সেখানেই সোনা ফলবে। আমরা আসলেই ব্যর্থ হয়েছি। আমরা এখন তোমাদের নিয়ে স্বপ্ন দেখি। এএইচএম সফিকুজ্জামান আরও বলেন, আমাদের পেছন দিকে তাকালে হবে না, আমাদের সামনের দিকে এগিয়ে যেতে হবে। সামনের দিকে এগিয়ে যাওয়ার ক্ষেত্রে সরকারি দপ্তরগুলোকে অনেক সমালোচনার মুখে পড়তে হবে এবং সেটি স্বীকার করার সৎ সাহস রাখতে হবে। তিনি বলেন, সরকারি প্রতিষ্ঠান হিসাবে আমাদের অনেক সীমাবদ্ধতা থাকে। অনেক কিছু চাইলেই বলা যায় না। এরপরও আমি অনেক জায়গায় জনসমক্ষে বলেছি, যেখানেই হাত দিচ্ছি সেখানেই অনিয়ম পাচ্ছি। একটি সরকারি দপ্তরে থেকে এমন কথা বলা, তা এখন হয়তো তোমাদের (শিক্ষার্থী) কাছে স্বাভাবিক। কিন্তু ওই সময় (বিগত সরকারের আমল) স্বাভাবিক কোনো বিষয় ছিল না।"
2024/08/12,বাতিল হবে বিভিন্ন পদের চুক্তিভিত্তিক নিয়োগ,Unknown,"সরকারের বিভিন্ন পদে চুক্তিভিত্তিক সব নিয়োগ বাতিল হচ্ছে। এজন্য চুক্তিভিত্তিক নিয়োগ পাওয়া ব্যক্তিদের তালিকা তৈরি করা হচ্ছে। এর মধ্যে যেসব নিয়োগ নিয়ে বেশি বিতর্ক রয়েছে, সেগুলো দ্রুততম সময়ের মধ্যে বাতিল করা হবে। পর্যায়ক্রমে সব চুক্তি বাতিল করা হবে। অন্তর্বর্তীকালীন সরকারের উপদেষ্টা পরিষদের সভায় রোববার এ ধরনের ৮টি সিদ্ধান্ত হয়েছে। উপদেষ্টা পরিষদের সংশ্লিষ্ট সূত্রে এ তথ্য জানা গেছে। অপর সিদ্ধান্তগুলোর মধ্যে রয়েছে-অতি দ্রুত কোটা সংস্কার আন্দোলনকে কেন্দ্র করে সংঘাত ও হামলায় আহত সবার তালিকা করে তাদের চিকিৎসার সম্পূর্ণ ব্যয় সরকারের পক্ষ থেকে বহন করা হবে। এ লক্ষ্যে স্বাস্থ্য মন্ত্রণালয় সব হাসপাতালকে প্রয়োজনীয় নির্দেশনা দেবে। আর আন্দোলনে নিহত প্রত্যেকের পরিবারকে প্রয়োজনীয় সহায়তা দেওয়া হবে। ছাত্র-জনতার সমর্থনে প্রতিবাদ করায় সংযুক্ত আরব আমিরাতে গ্রেফতার ও সাজা পাওয়া ৫৭ বাংলাদেশির মুক্তির জন্য অবিলম্বে আলোচনা শুরু করবে পররাষ্ট্র মন্ত্রণালয়। এ বিষয়ে প্রয়োজনে প্রধান উপদেষ্টা ড. মুহাম্মদ ইউনূস নিজেই সংশ্লিষ্ট সরকারের সঙ্গে কথা বলবেন। এছাড়া দৈনন্দিন অত্যাবশ্যকীয় সব পণ্যের সরবরাহ নিশ্চিত করা হচ্ছে। কেউ যাতে কৃত্রিম সংকট তৈরি করতে না পারে সে বিষয়ে সতর্ক দৃষ্টি থাকবে সরকারের। দেশের বিভিন্ন স্থানে ধর্মীয় সংখ্যালঘুদের ওপর সহিংসতার ঘটনা নিয়েও সিদ্ধান্ত হয়েছে। এসব ঘটনা প্রতিহত করতে প্রধান উপদেষ্টা জরুরিভিত্তিতে ধর্মীয় সংখ্যালঘু সম্প্রদায়ের নেতা ও তাদের প্রতিনিধিত্বকারী সংস্থাগুলোর সঙ্গে আলোচনা করবেন। কেউ যাতে ধর্মীয় উসকানি ও সংঘাত তৈরি করতে না পারে সে বিষয়ে কার্যকর পদক্ষেপ নেওয়া হবে। বাংলাদেশ ব্যাংকের গভর্নর আব্দুর রউফ তালুকদার শুক্রবার পদত্যাগ করেছেন। এছাড়া পদত্যাগ করেছেন পুঁজিবাজার নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) চেয়ারম্যান অধ্যাপক শিবলী রুবাইয়াত উল ইসলাম। সংশ্লিষ্ট সূত্রে জানা গেছে, বাংলাদেশ ব্যাংকের গভর্নর ও বিএসইসির চেয়ারম্যানের পদত্যাগপত্র গৃহীত হয়েছে। শিগগিরই বাংলাদেশ ব্যাংকের গভর্নর নিয়োগ করা হবে। বাংলাদেশ ব্যাংকের ডেপুটি গভর্নরদের শূন্য পদে নিয়োগের জন্য সুপারিশ করতে তিন সদস্যের একটি অনুসন্ধান কমিটি গঠন করা হয়েছে। কমিটির সদস্যরা হলেন-সাবেক সচিব মুসলিম চৌধুরী, আহসান এইচ মনসুর ও নজরুল ইসলাম। এছাড়া শনিবার থেকে মেট্রোরেল পুনরায় চালু করা হবে। তবে মেরামত কাজ শেষ না হওয়া পর্যন্ত ক্ষতিগ্রস্ত কাজীপাড়া ও মিরপুর ১০ স্টেশনে ট্রেন থামবে না।"
2024/08/12,নিজেকে কখনো ‘মহাবীর’ ভাবা উচিত নয়,Unknown,"একটি অস্বস্তিকর পরিবেশ থেকে দেশবাসী মুক্তি পেয়েছে। শিক্ষার্থীদের কোটা সংস্কার আন্দোলন শেষ হয়েছে আওয়ামী লীগ সরকারের পতনের মধ্য দিয়ে। পরিস্থিতি এতটাই গুরুতর ছিল যে, শেখ হাসিনা দেশত্যাগে বাধ্য হয়েছেন। পরিবারের সদস্যরা বোধকরি আগেই চলে গিয়েছিল। ৫ আগস্ট শুধু দুই বোন শেখ হাসিনা ও শেখ রেহানা বলা যায়, এক কাপড়ে গণভবন থেকে বেরিয়ে দেশ ছেড়েছেন। ছাড়তে বাধ্য হয়েছেন বলাই যুক্তিযুক্ত। কেননা, কতটা চাপের মুখে পড়ে তিনি তার অতিপ্রিয় গণভবন ছেড়েছেন, তা অনুমান করা শক্ত নয়। আওয়ামী লীগ সরকার ও সাবেক প্রধানমন্ত্রী শেখ হাসিনার এ করুণ পরিণতি নিয়ে সর্বত্র এখন আলোচনা-পর্যালোচনা চলছে। চলবে আরও অনেকদিন। ভবিষ্যতে হয়তো গবেষণাও হবে। কেননা, আমাদের দেশে আন্দোলনের মুখে অনেক সরকারের পতন ঘটলেও, সেসব সরকারপ্রধান দেশ ছেড়ে পালিয়ে যাননি। ১৯৯০ সালের ৬ ডিসেম্বর ছাত্র-জনতার গণঅভ্যুত্থানের মুখে ক্ষমতা ছাড়তে বাধ্য হয়েছিলেন হুসেইন মুহম্মদ এরশাদ। তিনি জেলে গেছেন; কিন্তু দেশত্যাগ করেননি। ইচ্ছা করলে পারতেন। ১৯৯৬ সালে তত্ত্বাবধায়ক সরকারের দাবিতে আওয়ামী লীগ, জাতীয় পার্টি, জামায়াতে ইসলামী ও বামজোটের সম্মিলিত আন্দোলনের মুখে ৩০ মার্চ পদত্যাগে বাধ্য হয় বেগম খালেদা জিয়ার নেতৃত্বাধীন সদ্য গঠিত বিএনপি সরকার। বেগম খালেদা জিয়া দেশত্যাগ করেননি। সবারই মনে থাকার কথা, ২০০৭ সালে ওয়ান-ইলেভেন সরকারের চাপের মুখে শেখ হাসিনা ‘কানের চিকিৎসার’ অজুহাতে দেশ ছেড়ে চলে গেলেও, বেগম জিয়া যাননি। অবশ্য ওয়ান-ইলেভেন সরকার বেগম জিয়াকে দেশত্যাগ করাতে ব্যর্থ হওয়ার পর শেখ হাসিনাও দেশে ফিরে এসেছিলেন। পরে তারা উভয়ে পাশাপাশি সাব-জেলে বন্দি ছিলেন। সে ইতিহাস সবারই জানা। প্রশ্ন হলো, শেখ হাসিনা দেশত্যাগে বাধ্য হলেন কেন? তার কি জীবন সংশয় দেখা দিয়েছিল? সে সময় রাজধানী ঢাকার পরিস্থিতির কথা বিবেচনায় নিলে এটা মানতেই হবে যে, এ ছাড়া শেখ হাসিনাকে জনরোষ থেকে বাঁচানোর আর কোনো উপায় ছিল না। তবে পরিস্থিতি ওরকম গুরুতর আকার ধারণ করল কেন, তা নিয়ে নানাজনের নানা মত রয়েছে। কেউ কেউ মনে করেন, দেশি-বিদেশি চক্রান্তের ফলে পরিস্থিতি শেখ হাসিনার নিয়ন্ত্রণের বাইরে চলে গিয়েছিল। আবার অনেকের মতে, শেখ হাসিনার আত্মঅহমিকা ও জেদ এবং তার দলের কতিপয় নেতার আস্ফালন পরিস্থিতিকে ঘোলাটে করে তুলেছিল; যার পরিণতি এ গণবিস্ফোরণ। শিক্ষার্থীদের আন্দোলনটির পেছনে কোনো রাজনৈতিক ইস্যু প্রথমদিকে ছিল না। সরকারের ভুল সিদ্ধান্ত ও পদক্ষেপের ফলে তা শেষ পর্যন্ত রাজনৈতিক ও সরকারের পদত্যাগের একদফা দাবির আন্দোলনে পরিণত হয়। সরকারি চাকরির কোটা সংস্কারের দাবিতে শিক্ষার্থীদের নিরীহ ও অহিংস আন্দোলনটি যে শেষ পর্যন্ত সরকারকে গদিচ্যুত করবে, এ ধারণা কারও ছিল না। সাবেক শাসক দলের তো নয়-ই। রাজনৈতিক অভিজ্ঞ মহলের মতে, শিক্ষার্থীদের আন্দোলনকে অবজ্ঞা করে ও উসকানি দিয়ে সেই সরকারই নিজেদের সর্বনাশ ডেকে এনেছে। আওয়ামী লীগ ভাবতেই পারেনি, অভিজ্ঞ কোনো রাজনৈতিক নেতার নেতৃত্ব ছাড়াই কলেজ-বিশ্ববিদ্যালয়ের শিক্ষার্থীদের আন্দোলন তাদেরকে গদিছাড়া করবে। শুধু তাই নয়, দলের সভাপতি ও প্রথম সারির অনেক নেতাকে গোপনে দেশত্যাগ করতে হবে, এটাও তাদের ধারণায় ছিল না। আন্দোলন যখন শুরু হয়, তখন সরকারপক্ষের কথাবার্তায় লক্ষ্য করা গেছে ‘ড্যামকেয়ার’ ভাব। আওয়ামী লীগ পুলিশি শক্তি ও তাদের সাংগঠনিক শক্তির ওপর এটাই আস্থাশীল ছিল যে, তারা ধরাকে সরা জ্ঞান করছিল বললে অত্যুক্তি হবে না। তারা ভেবেছিল, গত পনেরো বছর তারা বিএনপির নানা দফার আন্দোলনকে যে কায়দায় দমন বা মোকাবিলা করেছেন, এবারও তাই করবেন। আর সেজন্যই ওবায়দুল কাদেরকে বলতে শোনা যায়, এ আন্দোলন মোকাবিলা করতে ছাত্রলীগই যথেষ্ট। তার এ দম্ভোক্তি জ্বলন্ত আগুনে পেট্রোল ঢেলে দেওয়ার কাজ করেছে। শিক্ষার্থীদের শিক্ষা দিতে ছাত্রলীগের যেসব বীর সৈনিকরা বীরদর্পে মাঠে নেমেছিল, সাধারণ শিক্ষার্থীদের কাছে উচিত শিক্ষা পেয়ে মাত্র এক দিনেই রণেভঙ্গ দিয়েছিল। পাশাপাশি পুলিশের নির্বিচারে গুলিবর্ষণ ও তাতে অসংখ্য মানুষের প্রাণহানি সাধারণ মানুষকে বিক্ষুব্ধ করে তুলেছিল। তারা এতটাই বিক্ষুব্ধ হয়েছিল যে, টিয়ারগ্যাস-বুলেটকে থোড়াই কেয়ার করে রাজপথে দৃঢ়তার সঙ্গে দাঁড়িয়ে গিয়েছিল; যেখান থেকে তাদের হটিয়ে দেওয়া সেই সরকারের পক্ষে আর সম্ভব হয়নি। এটা তো ঐতিহাসিক সত্য, যে আন্দোলনে রাজনৈতিক দল বা আন্দোলনকারীদের সঙ্গে সাধারণ মানুষ সম্পৃক্ত হয়, সে আন্দোলনের সফল পরিসমাপ্তি ঘটে। এক্ষেত্রেও তাই হয়েছে। বলা হয়ে থাকে, রক্তভেজা পথ অত্যন্ত পিচ্ছিল হয়। যত শক্তিশালী শাসকই হোক, জনগণের রক্তে ভেজা পথে তারা বেশিদূর হাঁটতে পারে না। কিছুদূর গিয়েই মুখ থুবড়ে পড়তে হয়। কয়েকশ মানুষের বুকের রক্তে পিচ্ছিল হয়ে ওঠা পথে তাই আওয়ামী লীগ আছাড় খেয়ে পড়েছে। শেখ হাসিনা এবং আওয়ামী লীগের নেতারা চিন্তাও করতে পারেননি, তাদের পায়ের তলার মাটি একেবারেই সরে যাবে। দীর্ঘদিন রাষ্ট্রক্ষমতায় অধিষ্ঠিত থাকার ফলে তাদের মনে এই প্রতীতী জন্মেছিল যে, এদেশে কোনো রাজনৈতিক শক্তি তাদের ক্ষমতাচ্যুত করতে পারবে না। আর সেজন্যই ওবায়দুল কাদের বলেছিলেন, ‘আওয়ামী লীগ পালায় না, শেখ হাসিনা পালায় না।’ কিন্তু নিয়তির কী নির্মম পরিহাস! এ দম্ভোক্তির এক সপ্তাহ পার না হতেই তাদেরকে গদি ছেড়ে, দেশ ছেড়ে পালাতে হলো! তরুণ প্রজন্মের নেতৃত্বে, জনতার সম্মিলিত শক্তির কাছে তাদের পরাভব মানতে হলো। শেখ হাসিনার এ পরিণতি থেকে রাজনীতিকদের দুটি বিষয় শিক্ষণীয় আছে বলে আমার মনে হয়। এক. ক্ষমতা মদমত্ত হয়ে নিজেদের মহাবীর ভাবা উচিত নয়। কারণ কখন, কোন দিক থেকে ঝড়ো হাওয়া এসে সব ওলটপালট করে দেবে, তা কেউ জানে না। দুই. জনগণের মনের ভাষা পড়তে জানতে হবে। তারা কী চায়, সেটা না বুঝতে পারলে তাদের রোষানলে পড়তেই হবে। মহাভারতের পঞ্চ পান্ডবের দ্বিতীয় পান্ডব ছিলেন ভীম। সে একদিন গর্ব করে বলছিল, ‘এই জগতে আমার চেয়ে বলশালী আর কেউ নাই, কেউ আমাকে পরাজিত করতে পারবে না।’ তখন তার মা বলেছিলেন, ‘আছে।’ ভীম গর্জন করে বলল, ‘কোথায় সে? এক্ষুণি আমি তাকে কাঁধে তুলে এক আছাড়েই ভবলীলা সাঙ্গ করে দেব।’ ভীমের মা বললেন, ‘সে মাঘ মাসের শীতের রাতে নদীর পাড়ে আসে।’ ভীম মাঘ মাসের এক শীতের রাতে নদীর পাড়ে গিয়ে বসল; কিন্তু সেই বলশালী আর আসে না। এদিকে সে শীতে কাঁপছে ঠক ঠক করে। টিকতে না পেরে মাঝরাতে বাড়িতে এসে সে মাকে বলল, ‘কই মা, ওই বলশালী তো এলো না।’ মা বললেন, ‘আর একটু অপেক্ষা করতে, তাহলেই তার দেখা পেতে।’ ভীম বলল, ‘কী করে থাকব, শীতে যে মরে যাচ্ছিলাম!’ মা তখন বললেন, ‘ওই শীতই সেই বলশালী, যে তোমাকে পরাজিত করেছে।’ আসলে এ জগতে কেউ অপ্রতিদ্বন্দ্বী বলশালী নয়। কোথাও না কোথাও লুকিয়ে থাকে তাকে পরাজিত করার কেউ না কেউ। লেখক : সাংবাদিক ও রাজনীতি বিশ্লেষক "
2024/08/12,পুলিশকে জনবান্ধব করার জন্য দরকার ব্যাপক সংস্কার,Unknown,"৫ আগস্ট শেখ হাসিনা দেশ ছেড়ে যাওয়ার পর প্রায় আড়াই দিন বাংলাদেশে কোনো সরকার ছিল না। এ সময়ে বিজয় উৎসবও যেমন উদযাপিত হয়েছে, পাশাপাশি আওয়ামী লীগ ও এর সহযোগী সংগঠনের নেতাকর্মীদের দ্বারা প্রায় ১৫ বছর ধরে নিষ্পেষিত ক্ষুব্ধ জনতার প্রতিশোধের ঘটনাও ঘটেছে। ফলে এক অভূতপূর্ব বিশৃঙ্খল পরিস্থিতির সৃষ্টি হয় সর্বত্র। এ সময় দেশে আইনশৃঙ্খলা বলতে কিছু ছিল না। লুটপাট, ভাঙচুর, অগ্নিসংযোগ, হত্যা, ডাকাতি, দেশে এক নৈরাজ্যের সৃষ্টি হয়। সনাতন ধর্মাবলম্বী মানুষের বাড়িঘর এবং উপাসনালয়ে আক্রমণও হয়েছে। বৈষম্যবিরোধী ছাত্র আন্দোলন চলাকালে পুলিশ নির্বিচারে গুলি করে তিন শতাধিক মানুষ হত্যার যে নৃশংসতা দেখিয়েছে, তার চেইন রিঅ্যাকশন হিসাবে থানা আক্রমণ, অগ্নিসংযোগ এবং পুলিশ সদস্যদের পিটিয়ে হত্যার ঘটনাও ঘটেছে। দেশজুড়ে এ নৈরাজ্যকর পরিস্থিতিতে পুলিশসহ আরও দেড় শতাধিক নাগরিকের জীবনহানি ঘটে, যা কোনোভাবেই কাম্য ছিল না। মানবসৃষ্ট এ মহাদুর্যোগের মধ্যে অন্তর্বর্তী সরকার গঠন বিলম্বিত হওয়ায় মানুষের ভেতর এক ধরনের ভয় কাজ করছিল। বাংলাদেশের ইতিহাসে এযাবৎকালে, সবচেয়ে পরাক্রমশালী শাসক হিসাবে টানা পনেরো বছর শাসন করার পর ছাত্র-জনতার তীব্র আন্দোলনের মুখে শেখ হাসিনা দেশ ছাড়তে বাধ্য হন। এতদিন তিনি যাদের ওপর ভর করে দেশ শাসন করেছেন, এ দুর্দিনে তাদের কেউই তাকে জনরোষ থেকে বাঁচাতে পারেনি। গত তিন মেয়াদে প্রথমেই তিনি যাদের ভোটের অধিকার কেড়ে নিয়ে ক্ষমতা হাতে নিয়েছিলেন, শেষ পর্যন্ত সেই ছাত্র-জনতাই তাকে ক্ষমতার আসন থেকে টেনে নামিয়েছে। শেখ হাসিনার এমন পরিণতি হবে, এক মাস আগেও কেউ কল্পনা করতে পারেননি। তার শাসনকালে দেশে এমন কোনো অপকর্ম নেই, যা হয়নি। এ অপকর্মগুলো এতই হীন ও ঘৃণিত ছিল, যা আওয়ামী লীগের শাসন আমলের সব অর্জন ও সাফল্যকে ঢেকে দিয়েছে। দেশের নাগরিকদের সঙ্গে, দলের শীর্ষ পর্যায় থেকে তৃণমূল নেতাকর্মীরা এতই কর্তৃত্ববাদী আচরণ করেছেন, যার ফলে তাদের প্রতি অনেক আগে থেকেই সাধারণ মানুষের ভেতর ঘৃণা ও ক্ষোভ জমা হতে থাকে। দেশে স্বাভাবিক রাজনৈতিক চর্চা ছিল বন্ধ। বিরোধী রাজনৈতিক দলকে এক মুহূর্তের জন্যও মেরুদণ্ড সোজা করে দাঁড়াতে দেওয়া হয়নি। সরকারি-বেসরকারি প্রিন্ট ও ইলেক্ট্রনিক মিডিয়া ব্যবহার করে বিরোধী দলের শীর্ষ নেতা-নেত্রীদের চরিত্র স্খলন করে অবিরত মিথ্যাচার করা হয়েছে। আইনশৃঙ্খলা বাহিনী দিয়ে দমনপীড়ন করা হয়েছে, যা সুস্থ রাজনৈতিক চর্চার পথকে রুদ্ধ করেছে। বিরোধী মতাবলম্বীদের তুচ্ছতচ্ছিল্য, অপমান ও অপদস্ত করা সমাজের ভালো একটি অংশকে সরকারবিরোধী করে তুলেছে। ব্যাংক লুটতরাজ, অর্থ পাচার, নিত্যপ্রয়োজনীয় দ্রব্যমূল্যের ঊর্ধ্বগতি, স্বজনপ্রীতি, গুম-খুন, বিচারহীনতার সংস্কৃতি ইত্যাদি দেশবাসীকে প্রচণ্ড ক্ষেপিয়ে তুলেছে; যার চূড়ান্ত বিস্ফোরণ ঘটে কোটাবিরোধী আন্দোলনকে কেন্দ্র করে গণঅভ্যুত্থানের ভেতর দিয়ে। আন্দোলন চলাকালে শেখ হাসিনা তার পুলিশ দিয়ে শিশু-কিশোরসহ শত শত মানুষের জীবন কেড়ে নিয়ে এক নজিরবিহীন অধ্যায় রচনা করেছেন, এ উপমহাদেশের ইতিহাসে এমন দ্বিতীয় কোনো উদাহরণ নেই। এ কুকীর্তির মাধ্যমে তিনি বিশ্বের অপরাপর স্বৈরশাসকদের তালিকায় নিজের নাম লিখিয়েছেন। ৮ আগস্ট নোবেল তারকা ড. মুহাম্মদ ইউনূসের নেতৃত্বে দেশের প্রথিতযশা ব্যক্তিত্বদের নিয়ে অন্তর্বর্তী সরকার গঠিত হয়েছে। বৈষম্যবিরোধী আন্দোলনের অন্যতম সমন্বয়ক নাহিদ ইসলাম ও আসিফ মাহমুদকেও অন্তর্ভুক্ত করা হয়েছে এ উপদেষ্টা পরিষদে। অন্য সব উপদেষ্টা যার যার ক্ষেত্রে সুপ্রতিষ্ঠিত। নবীন ও প্রবীণের সমন্বয়ে গঠিত এ সরকারের দেশ পুনর্গঠনে প্রচুর কাজ করতে হবে। আওয়ামী লীগ শাসনামলে ১৫ বছরে দেশের বিচার বিভাগ থেকে শুরু করে, নির্বাচন কমিশন, সিভিল প্রশাসন, পুলিশ, এমনকি সশস্ত্র বাহিনীসহ গুরুত্বপূর্ণ প্রতিষ্ঠানগুলোকে যেভাবে দলীয়করণ করা হয়েছে, এসব রিফর্ম করে একটি গ্রহণযোগ্য নির্বাচন দেওয়া সময়সাপেক্ষ হবে বলে মনে হচ্ছে। তবে এ মুহূর্তে সবচেয়ে বেশি দরকার দেশের আইনশৃঙ্খলা পরিস্থিতি ফিরিয়ে আনা। যদিও এ ক’দিনে সহিংসতা অনেকটা কমে এসেছে, তবুও নাগরিক জীবন এখনো নিরাপদ হয়নি। শেখ হাসিনার পদত্যাগের পর থানা, পুলিশ ফাঁড়ি, পুলিশ লাইন ও কারাগার থেকে যেসব অস্ত্র লুট হয়ে গেছে, তা সমাজ ও মানুষের নিরাপত্তার জন্য হুমকিস্বরূপ। আওয়ামী লীগ সরকার পতনের পর পুলিশ দৃশ্যত সম্পূর্ণ নেতৃত্বহীন হয়ে পড়েছিল। অভিযুক্তরা গা ঢাকা দিয়েছে। অধস্তন কর্মকর্তা ও সদস্যরা দিশেহারা হয়ে পড়েছিলেন। ভয়, আতঙ্ক ও নিরাপত্তাহীনতায় ভুগেছে পুলিশ সদস্যরা। ঢাকাসহ দেশের চার শতাধিক থানা ও পুলিশ স্থাপনায় অগ্নিসংযোগ ও ভাঙচুরের পর ৬ আগস্ট থেকে পুলিশের নন-ক্যাডারভুক্ত সদস্যরা কাজে যোগদান থেকে বিরত থেকেছেন। নতুন পুলিশ মহাপরিদর্শক ময়নুল ইসলাম যোগদানের পর এ লেখা যখন লিখছি, তখন পর্যন্ত সেনাবাহিনীর সহযোগিতায় দেশের ৬৩৯টি থানার মধ্যে ৫৩৮টি থানায় সীমিত আকারে পুলিশের কর্মকাণ্ড শুরু হয়েছে। তবে এটি নাগরিকদের নিরাপত্তার জন্য যথেষ্ট নয়। পুলিশের অধস্তন কর্মচারী সংগঠন ‘পুলিশ অ্যাসোসিয়েশন’ বৈষম্যবিরোধী আন্দোলনের সময় শিক্ষার্থীদের গুলি করে হত্যা করার জন্য ক্ষমা চেয়ে বিবৃতি দিয়েছে। এর আগে নবনিযুক্ত পুলিশ মহাপরিদর্শকও আন্দোলনের বিক্ষোভকে ঘিরে পুলিশের ভূমিকার জন্য দুঃখ প্রকাশ করেছেন। শিক্ষার্থী হত্যার জন্য পুলিশ অ্যাসোসিয়েশনের সদস্যরা এখন তাদের ঊর্ধ্বতন কর্মকর্তাদের ওপর দোষ চাপানোর চেষ্টা করছেন। তারা দাবি করেছেন, কিছু পুলিশ কর্মকর্তার ব্যক্তিগত লোভ, দলকানা কর্মকাণ্ড ও ইউনিফর্ম গায়ে জড়িয়ে রাজনৈতিক কর্মকাণ্ড চালানোর কারণে মানুষের ক্ষোভ সঞ্চিত হয়েছে। সেই প্রবল ক্ষোভের শিকার হচ্ছেন নিরপরাধ ও সাধারণ পুলিশ সদস্যরা। তাদের ভাষায়, আন্দোলনরত মানুষকে সরাসরি গুলি করতে না চাইলেও সেটি করতে বাধ্য হয় সরকারদলীয় এজেন্ডা বাস্তবায়ন করার জন্য। পুলিশ অ্যাসোসিয়েশন পুলিশের সংস্কারের জন্য ঊর্ধ্বতন কর্তৃপক্ষের কাছে ১১ দফা দাবি পেশ করে। দাবিগুলোর অধিকাংশই পুলিশের ওয়েলফেয়ারসংক্রান্ত হলেও এর মধ্যে দুটো দাবি গুরুত্বপূর্ণ মনে হয়েছে। এ বিষয়ে আরও পরে আলোচনা করা যাবে। ৯ আগস্ট পুলিশের নতুন আইজি রাজারবাগ পুলিশ লাইনে বিক্ষুব্ধ পুলিশ সদস্যের সঙ্গে মতবিনিময় সভায় যোগ দিলে, একজন কনস্টেবল যে অভিযোগ উত্থাপন করেছেন, তা বিশ্লেষণ করলেই এ আন্দোলনে পুলিশের নিুপদস্থ সদস্যদের ব্যবহারের একটি চিত্র পাওয়া যাবে। কনস্টেবল আইজিপির উদ্দেশে বলেন, ‘আমাদের গুলি করতে বলে সিনিয়র অফিসাররা সব জায়গা থেকে পালিয়ে যান। তারা পালিয়ে যাওয়ার আগে যদি আমাদের বলতেন, তোমরা সরে যাও, তাহলে আমাদের সহকর্মীরা জীবন বাঁচাতে পারতেন। এ ঘটনায় একজন সিনিয়র অফিসারও মারা যাননি। মারা গেছে সব আমার ভাই। কেন? এর উত্তর কে দেবে? পুলিশে জনগণের আস্থা নেই কেন?’ বিক্ষুব্ধ পুলিশ সদস্যরা সাফ জানিয়ে দেন, তাদের দাবি পূরণ না হওয়া পর্যন্ত কাজে যোগ দেবেন না। পুলিশ সদস্যের এ দাবির পেছনে যুক্তি আছে। এ কথা ঠিক, শিক্ষাজীবনে ছাত্রলীগ ও যুবলীগ করা কিছু ঊর্ধ্বতন পুলিশ কর্মকর্তার সরকারের তাঁবেদারির কারণে জনগণ থেকে বিচ্ছিন্ন হয়ে পড়ে পুলিশ। এসব পুলিশ কর্মকর্তা সমাজে খুবই মুখচেনা। প্রায়ই তাদের বিভিন্ন মিডিয়ায় দেখা যেত। শোনা যায়, সরকারের সর্বোচ্চ পর্যায়ের সঙ্গে তারা এতই ঘনিষ্ঠ ছিলেন, পুলিশের নীতিনির্ধারণী সিনিয়র কর্মকর্তারাও তাদের কাছে অসহায় ছিলেন। কিছু কিছু ক্ষেত্রে সরকারপ্রধানের কাছ থেকে তারা আদেশ গ্রহণ করতেন। পুলিশ সদস্যদের অভিযোগ, এসব কর্মকর্তা সরকারকে বাঁচাতে আন্দোলনকারীদের ওপর বেপরোয়া গুলি চালানোর হুকুম দিয়েছেন। হুকুম তামিল করতে গিয়ে ধীরে ধীরে পরিস্থিতি পালটাতে থাকলে সাধারণ মানুষ সরকারের বিরুদ্ধাচরণ ছেড়ে দিয়ে পুলিশকে প্রতিপক্ষ মনে করতে শুরু করে। এরই জের ধরে শেখ হাসিনার দেশত্যাগের পরপরই বিক্ষুব্ধ জনতা পুলিশ ও পুলিশের স্থাপনার ওপর ঝাঁপিয়ে পড়ে। প্রশ্ন হচ্ছে, ঊর্ধ্বতন কর্মকর্তারা গুলি করতে বললেই যে অতিমাত্রায় বাড়াবাড়ি করতে হবে, এমন কথা নেই। ঊর্ধ্বতন কর্মকর্তার আদেশ যদি আইনসম্মত না হয়, তাহলে পুলিশের যে কোনো সদস্য তা অগ্রাহ্য করতে পারেন। সে অধিকার তাকে দেওয়া আছে। কিন্তু কিছু কিছু ক্ষেত্রে দেখা গেছে, ভিক্টিমকে গ্রেফতারের সুযোগ পেয়েও পয়েন্ট ব্লাঙ্ক রেঞ্জ থেকে গুলি করে হত্যা করা হয়েছে। অন্য আরেকটি ঘটনায়, কয়েকজন পুলিশ সদস্য একজন আন্দোলনকারীকে দৌড়ে ধরার পরও গায়ে রাইফেল ঠেকিয়ে গুলি করে হত্যা করেছে। এমনও দেখা গেছে, মারাত্মক আহত শিক্ষার্থীকে হাসপাতালে চিকিৎসার জন্য না পাঠিয়ে পুলিশের এপিসি থেকে সরাসরি রাস্তায় সজোরে ছুড়ে ফেলে মেরে ফেলা হয়েছে। এসব ভিডিও এখনো নেট দুনিয়ায় ভেসে বেড়াচ্ছে। আগেই উল্লেখ করেছি, পুলিশের ১১ দফা দাবির মধ্যে দুটো দাবি বেশ গুরুত্বপুর্ণ। এ দাবিগুলো হলো-‘ঊর্ধ্বতন কর্তৃপক্ষের আদেশদানে সংবিধান ও জনগণের মনের কাঙ্ক্ষিত বিষয় প্রাধান্য দেওয়া এবং পুলিশকে রাজনৈতিকমুক্ত রেখে নিরপেক্ষতার সঙ্গে কাজ করার সুযোগ নিশ্চিত করা। অপরটি হলো, পুলিশ সদস্যরা যাতে দ্রুততম সময়ে যে কোনো সিদ্ধান্ত গ্রহণ করতে পারে, সেজন্য বাংলাদেশ পুলিশ সংস্কার আইন প্রণয়ন করা।’ প্রায় এক দশক ধরে পুলিশ সার্ভিসে আওয়ামী লীগের রাজনৈতিক ভাবাদর্শের লোক যে হারে রিক্রুট করা হয়েছে, তাতে ব্যাপক সংস্কারের প্রয়োজন আছে বলেই মনে হয়। বর্তমানে পুলিশ যেভাবে পরিচালিত হচ্ছে, তাতে পুলিশকে সরকারি বাহিনীই মনে হয়। পুলিশকে তাই জনগণের কাছে নিতে হলে, প্রথমেই পুলিশ সম্পর্কে মানুষের ভেতর যে ভাবমূর্তি তৈরি হয়েছে, তা দূর করার জন্য ব্যাপক কর্মসূচি গ্রহণ করতে হবে। তার জন্য পুলিশের ভেতর ব্যাপক পরিবর্তন ঘটাতে হবে। এর জন্য প্রয়োজনে আইনের পরিবর্তন করতে হলে, তাই করতে হবে। শুধু আইন পরিবর্তন করলেই চলবে না। পুলিশের ভেতর বর্তমানে যে প্রচলিত অনুশীলন চালু আছে, তারও আমূল পরিবর্তনের প্রয়োজন আছে। পুলিশের ভেতরের দুর্বলতাগুলোকে চিহ্নিত করে প্রয়োজনীয় সংস্কারের ব্যবস্থা করতে হবে। পুলিশের ভাবমূর্তি উজ্জ্বল ও জনবান্ধব হবে, এমন সব প্রশিক্ষণ ও অনুশীলনের ব্যবস্থা করতে হবে। সাধারণ মানুষের প্রতি কীভাবে আচরণ করতে হবে, সে ব্যাপারে প্রতিনিয়ত কাউন্সেলিংয়ের ব্যবস্থা চালু করতে হবে। মানবাধিকারের প্রতি সম্মান প্রদর্শন, জনগণের অধিকার সংরক্ষণ এবং জনগণের গণতান্ত্রিক প্রত্যাশা পূরণে পুলিশের দায়িত্ব ও কর্তব্যগুলো সততার সঙ্গে প্রতিপালন করতে হবে। পুলিশকে পেশাগত দক্ষ, জনগণের প্রতি বন্ধুভাবাপন্ন এবং সম্পূর্ণ রাজনীতিমুক্ত হতে হবে। একইসঙ্গে দেশের আইন, আদালত ও জনগণের প্রতি দায়বদ্ধ হতে হবে। পুলিশকে আরও শক্তিশালী ও জবাবদিহি নিশ্চিত করতে আলাদা ‘পুলিশ সংস্কার কমিশন’ গঠন করে এখনই কাজ শুরু করে দিতে হবে। বিগত তত্ত্বাবধায়ক সরকারের সময়ে ইউএনডিপির সহায়তায় বাংলাদেশ পুলিশের আধুনিকায়ন ও সংস্কারের জন্য ‘খসড়া পুলিশ অধ্যাদেশ-২০০৭’ শিরোনামে একটি প্রস্তাবনা পুলিশের পক্ষ থেকে স্বতঃপ্রণোদিত হয়ে উপস্থাপন করা হয়েছিল, সেটি আওয়ামী লীগ সরকারের আমলে আর আলোর মুখ দেখেনি। বর্তমান অন্তর্বর্তী সরকার সেই ‘খসড়া পুলিশ অধ্যাদেশ-২০০৭’ পুনরায় যাচাই-বাছাই করে প্রয়োজনীয় ব্যবস্থা গ্রহণ করতে পারে। একেএম শামসুদ্দিন : অবসরপ্রাপ্ত সেনা কর্মকর্তা"
2024/08/12,মহেশখালীতে অস্ত্র ও গুলিসহ একজনকে আটক করেছে নৌবাহিনী,Unknown,"বর্তমান পরিস্থিতিতে সর্বসাধারণের জানমাল, রাষ্ট্রীয় গুরুত্বপূর্ণ স্থাপনাসমূহের সার্বিক নিরাপত্তা প্রদান ও আইনশৃঙ্খলা পরিস্থিতি নিয়ন্ত্রণের লক্ষ্যে নৌবাহিনীর সদস্যরা নিয়োজিত রয়েছে। সে ধারাবাহিকতায় শনিবার ছোট মহেশখালী এলাকায় লে. কমান্ডার সৈয়দ আহমেদ সাকিবের নেতৃত্বে নৌবাহিনীর একটি সেকশন ঠাকুরতলা আদিনাথ মন্দির এলাকায় টহল কার্যক্রম পরিচালনা করে। টহলকালে জানা যায় যে, আদিনাথ মন্দিরের অদূরে স্থানীয়দের ওপর সন্ত্রাসী হামলা হয়েছে। সন্ত্রাসী হামলার সংবাদ পেয়ে টহলরত নৌবাহিনী দলটি ঘটনাস্থলে পৌঁছায় এবং একজন সশস্ত্র সন্ত্রাসীকে একটি দেশীয় অস্ত্র ও দুই রাউন্ড গোলাসহ হাতেনাতে আটক করে। এ সময় অন্য সন্ত্রাসীরা পালিয়ে যায়। সংবাদ বিজ্ঞপ্তি। "
2024/08/12,জিয়া পরিষদ রূপালী ব্যাংক কমিটি গঠন,Unknown,"‘পরিশুদ্ধ বাংলাদেশ চাই’ এই প্রত্যয় ব্যক্ত করে জিয়া পরিষদ রূপালী ব্যাংক পিএলসি’র নতুন প্রাতিষ্ঠানিক কমিটি প্রকাশ করা হয়েছে। মো. গোলাম সরোয়ার আহ্বায়ক (এসপিও) ও মঞ্জুর মোরশেদ চৌধুরীকে (এসপিও) সদস্য সচিব করে ৩১ সদস্যবিশিষ্ট কমিটি গঠন করা হয়। জিয়া পরিষদের স্থায়ী কমিটির মহাসচিব অধ্যাপক ড. মো. এমতাজ হোসেন দুই বছরের জন্য এ কমিটি অনুমোদন করেন। কমিটির অন্যরা হলেন যুগ্ম আহ্বায়ক এএসএম নিয়াজ মোর্শেদ, মো. মনিরুল ইসলাম, মো. সাজ্জাদ হোসেন, মো. ওসমান গনি, মোহাম্মদ আব্দুর রব মিয়া, শাহজাহান কামাল, মো. রাশিদুল আলম ও জাফর সাদেক। এ ছাড়াও সদস্য মো. কামরুজ্জামান, মো. বুলবুল আলম, আশরাফুল আলম চঞ্চল, দেলোয়ার হোসেন, মো. আবু জাফর, মো. আলমগীর, আবদুল্লাহ আল মাসুদ, আব্দুল হামিদ, মো. জাহিদুল ইসলাম, মো. রকিবুল হাসান, মো. আবুল কাশেম, মো. জামাল হোসেন, মোহাম্মদ আল আমিন, তারিকুল ইসলাম, মো. মামুনুর রশিদ, আবুল খায়ের, মো. মজিবুর রহমান, দিপঙ্কর চন্দ্র সূত্রধর, কানিজ শারমিন, মো. শাহাদাত হোসেন লিটন ও মো. মফিজুল ইসলাম।"
2024/08/12,ইউজিসি’র নতুন সচিব ড. মো. ফখরুল ইসলাম,Unknown,"বাংলাদেশ বিশ্ববিদ্যালয় মঞ্জুরি কমিশনের রিসার্চ সাপোর্ট অ্যান্ড পাবলিকেশন বিভাগের পরিচালক ড. মো. ফখরুল ইসলামকে সচিব পদে বদলি করা হয়েছে। আর সচিব ড. ফেরদৌস জামানকে কমিশনের রিসার্চ সাপোর্ট অ্যান্ড পাবলিকেশন বিভাগের পরিচালক হিসাবে বদলি করা হয়েছে। রোববার এ বদলি ও পদায়নের আদেশ জারি করা হয়। ড. মো. ফখরুল ইসলাম সচিব হিসাবে রোববার যোগ দেন। ড. মো. ফখরুল ইসলাম কমিশনের যুগ্ম সচিব ও পরিচালকসহ বিভিন্ন গুরুত্বপূর্ণ পদে দায়িত্ব পালন করেন। তিনি ঢাকা বিশ্ববিদ্যালয় থেকে ইংরেজি বিভাগ থেকে মাস্টার্স, এমফিল ও পিএইচডি ডিগ্রি অর্জন করেন। এছাড়া যুক্তরাজ্যের একটি বিশ্ববিদ্যালয় থেকে ইএলটির ওপর ডিপ্লোমা ডিগ্রি অর্জন করেন। তার প্রকাশিত গ্রন্থের সংখ্যা তিনটি। তিনি এমটিসিপি (মালয়েশিয়া), নাফিক (নেদারল্যান্ডস), সিডা (সুইডেন), এসসিপি (সিঙ্গাপুর) এবং এসডিসি ফেলোশিপের আওতায় উচ্চতর প্রশিক্ষণ গ্রহণ করেন। সংবাদ বিজ্ঞপ্তি।"
2024/08/12,ড. মুহাম্মদ ইউনূসকে ঢাকা স্টক এক্সচেঞ্জ পিএলসি’র অভিনন্দন,Unknown,"ড. মুহাম্মদ ইউনূস অন্তর্বর্তীকালীন সরকারের প্রধান উপদেষ্টা হিসাবে দায়িত্ব নেওয়ায় ঢাকা স্টক এক্সচেঞ্জের পক্ষ থেকে এক বিবৃতিতে অভিনন্দন ও শুভেচ্ছা জানানো হয়েছে। একইসঙ্গে তার নেতৃত্বাধীন নবীন ও প্রবীণের অংশগ্রহণে দেশের নতুন অন্তর্বর্তীকালীন সরকারের সব উপদেষ্টাকেও ঢাকা স্টক এক্সচেঞ্জ পিএলসি আন্তরিক অভিনন্দন জানিয়েছে। বিবৃতিতে আরও বলা হয় ঢাকা স্টক এক্সচেঞ্জ পিএলসি বিশ্বাস করে, ড. মুহাম্মদ ইউনূসের নেতৃত্বাধীন নবগঠিত উপদেষ্টারা অভিজ্ঞতার আলোকে প্রয়োজনীয় সংস্কারের মাধ্যমে একটি সুন্দর ভবিষ্যতের দিকে বাংলাদেশ এগিয়ে যাবে। ঢাকা স্টক এক্সচেঞ্জ পিএলসি. আরও মনে করে, অর্থনৈতিক উন্নয়নের চালিকাশক্তি দেশের পুঁজিবাজার বর্তমান অন্তর্বর্তীকালীন সরকারের নেতৃত্বে পুঁজিবাজার বিষয়ক নীতি সহায়তায় দেশি-বিদেশি বিনিয়োগকারীদের জন্য একটি আকর্ষণীয় ও সর্বজনীন বিনিয়োগের ক্ষেত্র তৈরি করবে। সংবাদ বিজ্ঞপ্তি।"
2024/08/12,মানারাত ভার্সিটির শিক্ষক ও কর্মকর্তা-কর্মচারীদের সঙ্গে বোর্ড অব ট্রাস্টিজের সদস্যদের মতবিনিময়,Unknown,"মানারাত ইন্টারন্যাশনাল ইউনিভার্সিটির শিক্ষক ও কর্মকর্তা-কর্মচারীদের সঙ্গে বিশ্ববিদ্যালয়ের বোর্ড অব ট্রাস্টিজের সদস্যদের এক মতবিনিময় সভা শনিবার সকালে বিশ্ববিদ্যালয়ের আশুলিয়া ক্যাম্পাসের সেমিনার হলে অনুষ্ঠিত হয়। বিশ্ববিদ্যালয়ের বোর্ড অব ট্রাস্টিজের চেয়ারম্যান সাবেক সচিব মুহাম্মদ ফজলুর রহমান এতে সভাপতিত্ব করেন। এতে বোর্ড অব ট্রাস্টিজের অন্য সদস্যদের মধ্যে উপস্থিত ছিলেন সাবেক সচিব মুহাম্মদ ইসমাইল হোসেন, ঢাকা বিশ্ববিদ্যালয়ের সাবেক অধ্যাপক এটিএম ফজলুল হক, অধ্যাপক ড. মোজাম্মেল হক, এনামুল হক চৌধুরী এফসিএ, মানারাত ইন্টারন্যাশনাল ইউনিভার্সিটির সাবেক উপাচার্য অধ্যাপক ড. এম. উমার আলী, সুপ্রিমকোর্টের জ্যেষ্ঠ আইনজীবী অ্যাডভোকেট মতিউর রহমান আকন্দ, ইঞ্জিনিয়ার আবুল বাশার। এ ছাড়া উপস্থিত ছিলেন মানারাত ঢাকা ইন্টারন্যাশনাল স্কুল অ্যান্ড কলেজের অধ্যক্ষ ব্রিগেডিয়ার জেনারেল এসএম মাহবুব-উল-আলম, মানারাত ট্রাস্টের সেক্রেটারি সাবেক যুগ্ম-সচিব মো. শাহ্ আলম বকশী। সংবাদ বিজ্ঞপ্তি।"
2024/08/12,শস্য উৎপাদন বাড়াতে গ্রাম উন্নয়ন কর্ম ও ব্র্যাক ব্যাংকের উদ্যোগ,Unknown,"উদ্ভাবনী কৃষি প্রযুক্তি এবং কৃষিজ্ঞান ব্যবহার করে চরাঞ্চলের কৃষকদের অর্থকরী ফসল উৎপাদনে সহায়তার লক্ষ্যে একটি কৌশলগত চুক্তি স্বাক্ষর করেছে গ্রাম উন্নয়ন কর্ম (গাক) ও ব্র্যাক ব্যাংক। এ চুক্তির অধীনে বগুড়ার ধুনটের কৃষকরা আধুনিক কৃষি যন্ত্রপাতি এবং প্রযুক্তি ব্যবহারের সুযোগ পাবেন, যা তাদের ভুট্টা, পাট, সরিষা, সবুজ মরিচসহ বিভিন্ন ধরনের অর্থকরী ফসলের উৎপাদন বৃদ্ধিতে সহায়তা করবে। বগুড়ার সারিয়াকান্দির কৃষকদের উচ্চফলনশীল ফসল উৎপাদনে সহায়তা করার মধ্য দিয়ে গত বছর ব্র্যাক ব্যাংক গ্রাম উন্নয়ন কর্মের সঙ্গে এই অংশীদারত্ব শুরু করে। ৯ জুলাই ব্র্যাক ব্যাংকের প্রধান কার্যালয়ে আয়োজিত এক অনুষ্ঠানে ব্র্যাক ব্যাংকের ডেপুটি ম্যানেজিং ডিরেক্টর অ্যান্ড সিওও মো. সাব্বির হোসেন এবং গ্রাম উন্নয়ন কর্মের নির্বাহী পরিচালক খন্দকার আলমগীর চুক্তিতে স্বাক্ষর করেন। এ সময় চুক্তি-স্বাক্ষর অনুষ্ঠানে আরও উপস্থিত ছিলেন ব্র্যাক ব্যাংকের ডেপুটি ম্যানেজিং ডিরেক্টর অ্যান্ড হেড অব এসএমই ব্যাংকিং সৈয়দ আব্দুল মোমেন, হেড অব কমিউনিকেশনস ইকরাম কবীর, হেড অব এমএফআই অ্যান্ড এগ্রিকালচার ফাইন্যান্স তাপস কুমার রায় এবং গ্রাম উন্নয়ন কর্মের ডেপুটি ডিরেক্টর মো. আরমান হোসেন, সিনিয়র ডিরেক্টর মো. মাহবুব আলম ও কোঅর্ডিনেটর মো. জিয়া উদ্দিন সর্দার। সংবাদ বিজ্ঞপ্তি।"
2024/08/12,ছাতকে সাবেক এমপি মানিকসহ সহযোগীদের গ্রেফতার দাবি,Unknown,"ছাতকে সাবেক সংসদ-সদস্য (এমপি) মুহিবুর রহমান মানিকসহ আওয়ামী লীগ নেতাকর্মীরা আÍগোপনে রয়েছেন। এদের খুঁজে পাওয়া যাচ্ছে না বলে এলাকাবাসীর দাবি। জানা যায়, সাবেক এমপি মুহিবুর রহমান মানিক, ইউপি চেয়ারম্যান বিল্লাল আহমদসহ দলের জনপ্রতিনিধি ও শীর্ষ পর্যায়ের নেতারা গ্রেফতার এড়াতে পালিয়ে বেড়াচ্ছেন। এতে চরম নিরাপত্তাহীনতায় ভুগছেন দলের তৃণমূল পর্যায়ের নেতাকর্মী ও সমর্থকরা। এদিকে শনিবার রাতে সাবেক এমপি মুহিবুর রহমান মানিক ও তার চাচাত ভাই উপজেলা যুবলীগ সম্পাদক বিল্লাল আহমদ, এমপির ব্যক্তিগত সহকারী মুশাহিদ আলীসহ সহযোগীদের গ্রেফতারের দাবিতে উপজেলার গোবিন্দগঞ্জ ট্রাফিক পয়েন্টে সাবেক উপজেলা চেয়ারম্যান ওলিউর রহমান চৌধুরী বকুল এক সংবাদ সম্মেলন করেছেন। ছাতক-দোয়ারাবাসীর ব্যানারে সংবাদ সম্মেলনে সাবেক উপজেলা চেয়ারম্যান ওলিউর রহমান চৌধুরী বকুল লিখিত বক্তব্যে সাবেক এমপির বিরুদ্ধে নানা অনিয়ম, দুর্নীতি ও হত্যা, চাঁদাবাজি, টেন্ডারবাজি, পাথর-বালু লুটপাটের তথ্য তুলে ধরেন। তিনি বলেন, গত ১৬ বছরে ক্ষমতার অপব্যবহার করে দেশ-বিদেশে অবৈধ সম্পদ, অর্থ পাচার ও সীমাহীন দুর্নীতি এবং নামে-বেনামে ভুয়া প্রকল্প দেখিয়ে কোটি কোটি টাকা আÍসাৎ করেছেন সাবেক এমপি। তাই ছাত্র-জনতার দাবি সাবেক মুহিবুর রহমান মানিকসহ তার সহযোগীদের গ্রেফতার করে আইনানুগ ব্যবস্থা নিতে হবে। "
2024/08/12,নবীনগরে শিক্ষকের বহিষ্কার দাবিতে মানববন্ধন,Unknown,"নবীনগর সরকারি পাইলট উচ্চ বিদ্যালয়ের একজন খণ্ডকালীন শিক্ষক খলিলুর রহমানকে স্থায়ী বহিষ্কারের দাবিতে রোববার মানববন্ধন করেছে শিক্ষার্থীরা। শিক্ষার্থীদের অভিযোগ, কোটা সংস্কার আন্দোলনে তাদের যৌক্তিক দাবির বিরুদ্ধে থাকা এবং আন্দোলনের সময় স্ট্যাম্পসহ শিক্ষার্থীদের প্রতিরোধ করায় ওই শিক্ষকের বহিষ্কার চায় তারা। ছাত্রদের অভিযোগ, শিক্ষার্থীরা যখন বৈষম্যবিরোধী আন্দোলনে অংশগ্রহণ করছিল তখন খলিলুর রহমান আমাদের বিপক্ষে অবস্থান গ্রহণ করেন। পরে শিক্ষার্থীরা ওই শিক্ষকের অব্যাহতি চেয়ে গণস্বাক্ষরিত একটি দরখাস্ত বিদ্যালয় কর্তৃপক্ষের কাছে জমা দেয়। বিদ্যালয়ের প্রধান শিক্ষক আবু মুছা জানিয়েছে, শিক্ষার্থীদের দাবি পূরণ করে খণ্ডকালীন শিক্ষক খলিলুর রহমানকে সাময়িক অব্যাহতি দেওয়া হয়েছে। অভিযোগের সত্যতা পাওয়া গেলে তাকে স্থায়ী বহিষ্কার করা হবে।"
2024/08/12,দক্ষিণ আফ্রিকায় পড়তে যাওয়া হলো না মাদ্রাসা ছাত্র নাহিদের,Unknown,"ঢাকায় পুলিশের গুলিতে নিহত হয়েছেন হবিগঞ্জের মাদ্রাসা ছাত্র নাহিদ বিন আব্দুল আজিজ (১৭)। বিজয়োল্লাস থেকেই চির বিদায় নেন তিনি। আর কয়েক মাস পরই তার দক্ষিণ আফ্রিকায় পড়াশোনার জন্য যাওয়ার কথা ছিল। নিহতের বড় ভাই মাওলানা নাঈম বিন আব্দুল আজিজ বলেন, ৫ আগস্ট বিজয়ের দ্বারপ্রান্তে এসে নাহিদ আনন্দ উল্লাস করতে বাসা থেকে বের হয়ে যান। দিনব্যাপী উল্লাস চলে। বিকালে ঢাকার আদাবর থানার সামনে পৌঁছলে পুলিশের সঙ্গে সংঘর্ষ বাধে। একপর্যায়ে পুলিশের গুলিতে নাহিদ মারা যায়। ৬ আগস্ট সোহরাওয়ার্দী হাসপাতালের মর্গে গিয়ে তার মরদেহ শনাক্ত করি। ওই দিন রাতেই মা-বাবার কবরের পাশে তার লাশ দাফন সম্পন্ন করা হয়। তিনি বলেন, আমরা চাই আমার ভাইকে যেন রাষ্ট্রীয়ভাবে শহিদের মর্যাদা দেওয়া হয়। গণহত্যার জন্য যেন দেশে ফিরিয়ে এনে শেখ হাসিনার বিচার করা হয়। পরিবারের সদস্যরা জানান, হবিগঞ্জের লাখাই উপজেলার মুড়িয়াউক গ্রামের বাসিন্দা (ঢাকার দুয়ারীপাড়া মাদ্রাসার বড় হুজুর) মৃত আব্দুল আজিজের ছেলে নাহিদ বিন আব্দুল আজিজ। ২ ভাই ও ১ বোনের মধ্যে সবার ছোট তিনি। খুলনার মাদরাসাতুল কুরআন আল-আরাবিয়ার মাদানী নিসাব প্রথম বর্ষের ছাত্র ছিলেন।"
2024/08/12,পবিপ্রবি প্রশাসনে ব্যাপক রদবদল,Unknown,"আওয়ামী লীগ সরকারের পতনের পর পরিবর্তিত পরিস্থিতিতে পটুয়াখালী বিজ্ঞান ও প্রযুক্তি বিশ্ববিদ্যালয়ের গুরুত্বপূর্ণ প্রশাসনিক পদসমূহে ব্যাপক রদবদল করা হয়েছে। নতুন প্রক্টর হিসেবে ইকোনমিক্স অ্যান্ড সোসিওলজি বিভাগের অধ্যাপক আবুল বাশার খান, লাইব্রেরিয়ান হিসেবে কীটতত্ত্ব বিভাগের অধ্যাপক ড. হাবিবুর রহমান, আইকিউএসির পরিচালক হিসেবে কৃষি সম্প্রসারণ ও গ্রামীণ উন্নয়ন বিভাগের অধ্যাপক ড. ইকতিয়ার উদ্দিন, কেন্দ্রীয় গবেষণাগারের পরিচালক হিসেবে মৃত্তিকা বিজ্ঞান বিভাগের ড. মো. সাইফুল ইসলাম, পরীক্ষা নিয়ন্ত্রক হিসেবে কীটতত্ত্ব বিভাগের অধ্যাপক ড. মো. মহসীন হোসেন খান, স্কুল অ্যান্ড কলেজের অধ্যক্ষ হিসেবে কীটতত্ত্ব বিভাগের অধ্যাপক ড. মো. আসাদুজ্জামান, রিসার্চ অ্যান্ড ট্রেনিং সেন্টারের পরিচালক হিসেবে কৃষি সম্প্রসারণ ও গ্রামীণ উন্নয়ন বিভাগের অধ্যাপক ড. মো. মামুন-উর-রশিদ, পরিবহণ কর্মকর্তা হিসেবে কম্পিউটার সায়েন্স অ্যান্ড ইনফরমেশন টেকনোলজি বিভাগের অধ্যাপক মোহাম্মদ জামাল হোসেন, ছাত্রবিষয়ক উপদেষ্টা হিসেবে ল্যাঙ্গুয়েজ অ্যান্ড কমিউনিকেশন বিভাগের সহযোগী অধ্যাপক ড. মোহাম্মদ জিল্লুর রহমান, ল অ্যান্ড ল্যান্ড অ্যাডমিনিস্ট্রেশন অনুষদের ডিন হিসেবে কৌলিতত্ত্ব ও উদ্ভিদ প্রজনন বিভাগের অধ্যাপক মো. আব্দুল লতিফ, পোস্ট গ্রাজুয়েট স্টাডিজের ডিন হিসেবে কীটতত্ত্ব বিভাগের অধ্যাপক ড. মোহাম্মদ আতিকুর রহমানকে দায়িত্ব প্রদান করা হয়েছে। পবিপ্রবির নবনিযুক্ত রেজিস্ট্রার অধ্যাপক ড. এসএম হেমায়েত জাহান স্বাক্ষরিত বেশ কয়েকটি অফিস আদেশ থেকে এ তথ্য নিশ্চিত হওয়া গেছে।"
2024/08/12,চা দোকান কর্মচারী জাহিদ শত কোটি টাকার মালিক,Unknown,"মানিকগঞ্জের পরিবহণ খাত থেকে চাঁদাবাজি করে শত কোটি টাকার মালিক বনে যান পৌর আওয়ামী লীগের সাধারণ সম্পাদক জাহিদুল ইসলাম ওরফে কালা জাহিদ। চায়ের দোকানের কর্মচারী থেকে তার এই উত্থান। রয়েছে একাধিক আলিশান বাড়ি। অনুসন্ধানে জানা গেছে, জাহিদ ১৯৯৬ সালের পূর্বে মানিকগঞ্জ বাসস্ট্যান্ডে একটি চায়ের দোকানে কর্মচারী ছিলেন। ১৯৯৬ সালের দিকে কিছুদিন বিএনপির রাজনীতি করেন। এরপর জাতীয় পার্টির রাজনীতিতে সক্রিয় থাকেন। পরে স্থানীয় সংসদ-সদস্য সাবেক স্বাস্থ্যমন্ত্রী জাহিদ মালেকের প্রত্যক্ষ মদদে আওয়ামী লীগের রাজনীতিতে যোগদান করেন। এরপর তিনি স্থানীয় সংসদ-সদস্য জাহিদ মালেকের আস্থাশীল হয়ে পৌর আওয়ামী লীগের সাধারণ সম্পাদক বনে যান। সাবেক স্বাস্থ্যমন্ত্রী জাহিদ মালেকের ইচ্ছায় ২০১৭ সালের ১৩ নভেম্বর পৌর আওয়ামী লীগের সাধারণ সম্পাদক জাহিদুল ইসলাম মানিকগঞ্জ বাস টার্মিনালসহ মালিক সমিতি নিয়ন্ত্রণে নিয়ে নিজেকে সভাপতি ঘোষণা করেন। সেই সঙ্গে জেলার বাস, মিনিবাস, মাইক্রোবাস, অটো- টেম্পো ওনার্স গ্রুপ দখল করে জাহিদুল ইসলাম চাঁদাবাজির নেতৃত্ব দেন। জাহিদুল ইসলাম জাহিদ তার ভাই ভাতিজা দিয়ে তৈরি করেন চাঁদাবাজির একটি সিন্ডিকেট। তার নেতৃত্বে মানিকগঞ্জ বাসস্ট্যান্ডের দোকানপাট থেকে নিয়মিত চাঁদা নেওয়া হতো। চাঁদাবাজির পর সঙ্গে সঙ্গে টেন্ডারবাজি স্থানীয় এলাকায় জমি দখলসহ সন্ত্রাসী কর্মকাণ্ডে নেতৃত্ব দিতেন। মানিকগঞ্জ বাসস্ট্যান্ড থেকে মালিক সমিতির নামে প্রতিদিন তিনি ৫ শতাধিক পরিবহণ থেকে মাসে অর্ধকোটি টাকা চাঁদা নিতেন। তার বর্তমানে মানিকগঞ্জ রয়েছে দুটি বিলাসবহুল বাড়ি। তিনি তার জয়রা গ্রামে করেছেন একটি ৩ তলাবিশিষ্ট অত্যাধুনিক মডেলের বিলাসবহুল বাড়ি। মানিকগঞ্জ বাসস্ট্যান্ডে গড়ে তুলেছেন ৩ তলা একটি ভবন। যার নাম দিয়েছেন জাহিদ টাওয়ার। এ ছাড়া তার সাভারে রয়েছে একটি বাড়ি এবং সাভার উপজেলার বিপরীতে ১২ শতাংশ জমি রয়েছে বলে তথ্য পাওয়া গেছে। এছাড়া তার চলাচলের জন্য রয়েছে এক্সিয়াস ব্র্যান্ডের দামি গাড়ি। শুভযাত্রা নামক ২টি মিনিবাস। ৪ আগস্ট বৈষম্যবিরোধী ছাত্র আন্দোলনে জাহিদের বাসস্ট্যান্ডের জাহিদ টাওয়ার ভাঙচুর করা হয়েছে। জানা গেছে, জাহিদুল ইসলাম জাহিদের নেতৃত্বে মানিকগ বাসস্ট্যান্ডে পরিবহণ থেকে চাঁদা এবং সন্ত্রাসী কর্মকাণ্ডে জড়িত ছিলেন জাহিদের আপন ভাই মাহিদুল ইসলাম মাহিদ, জাহিদের বড় ভাই জসিম, ভাতিজা জকি, জাহিদের চাচা টিটু, আরেক চাচা হাজি আব্দুল হালিম, জাহিদের চাচাতো ভাই সবুজ, আরেক চাচাতো ভাই আকতার এরা সরাসরি চাঁদাবাজি করতেন।"
2024/08/12,আলেমদের নামে মামলা প্রত্যাহার দাবি ব্রাহ্মণবাড়িয়ায়,Unknown,"কারাবন্দি আলেমদের মিথ্যা মামলা প্রত্যাহার ও বিভিন্ন সময়ের হত্যাকাণ্ডের বিচারের দাবিতে ব্রাহ্মণবাড়িয়ায় সংবাদ সম্মেলন করেছে মাজলুম ওলামায়ে কেরামের নেতারা। রবিবার দুপুরে ব্রাহ্মণবাড়িয়া প্রেস ক্লাব মিলনায়তনে এই সংবাদ সম্মেলনের আয়োজন করা হয়। সংবাদ সম্মেলন লিখিত বক্তব্য পাঠ করেন ব্রাহ্মণবাড়িয়া উম্মুল কুরআন মাদ্রাসার মোহতামিম মুফতি উবায়দুল মাদানী। তিনি বলেন, সুদীর্ঘ বছরে আওয়ামী লীগ সরকার অসংখ্য গণহত্যা চালিয়েছে। এমনকি ২০১৬ ও ২০২১ সালে ব্রাহ্মণবাড়িয়ার আলেম ওলামাদের বিরুদ্ধে অসংখ্য মিথ্যা মামলা করে রিমান্ডের নামে নির্মম নির্যাতন চালানো হয়েছে। ৬৩টি মামলায় গ্রেফতার ৬৪ জন আলেমদের নামে সর্বোচ্চ ৪৩ থেকে সর্বনিু ১২টি মামলা করা হয়েছে। এসব মামলায় আসামি করা হয়েছে প্রায় ৫ হাজার জনকে।"
2024/08/12,বিচার দাবিতে বাঞ্ছারামপুরে মানববন্ধন,Unknown,"বাঞ্ছারামপুরের রূপসদী বৃন্দাবন উচ্চ বিদ্যালয়ের সাবেক শিক্ষক রাহাত উদ্দিনকে হত্যার বিচার দাবিতে রোববার মানববন্ধন ও বিক্ষোভ মিছিল করেছে শিক্ষক-শিক্ষার্থীরা। মানববন্ধনে বিদ্যালয়ের বিভিন্ন শ্রেণির শিক্ষক, বর্তমান ও সাবেক শিক্ষার্থীরা অংশগ্রহণ করেন। এতে বক্তব্য দেন, সিনিয়র শিক্ষক আব্দুল হালিম, সাবেক ছাত্র শাকিব হাসান, অন্তর জালালী, সানী আহমেদ, মো. আলাউদ্দিন, মো. জুম্মন আহমেদ প্রমুখ। মানববন্ধনে বক্তারা বলেন, শিক্ষক রাহাত উদ্দিন একজন আদর্শ শিক্ষক ও সমাজসেবক ছিলেন। তিনি সব ছাত্র-ছাত্রীর সন্তানের মতো করে দেখতেন এবং ভালোবাসতেন। তিনি ছাত্র-শিক্ষকদের বিপদে-আপদে সবার আগে এগিয়ে আসতেন। তার মৃত্যুতে বিদ্যালয় ও অত্র ইউনিয়নবাসী একজন অভিভাবক হারালো। আগামীতে কোন শিক্ষক, সুশীল সমাজ কিংবা সাধারণ শিক্ষার্থীদের ওপরে যে কোনো ধরনের আক্রমণ রূপসদীবাসী শক্ত হাতে দমন করবে। তারা এ ঘটনার সুষ্ঠু তদন্ত দাবি জানান। উল্লেখ্য , নিহত ওই শিক্ষকের লাশ ৮ আগষ্ট কুমিল্লা হোমনা উপজেলা সরকারি হাসপাতালে পাওয়া যায়।"
2024/08/12,তালতলীতে প্রবাসীর বাড়িতে ডাকাতি আটক ২,Unknown,"তালতলীতে দুবাই প্রবাসী রুবেল জোমাদ্দারের বাড়িতে ডাকাতি শেষে পালানোর সময় ডাকাতদলের দুজনকে আটকে উপজেলা প্রশাসনের কাছে তুলে দিয়েছে স্থানীয়রা। শনিবার রাতে উপজেলার ছোটবগী ইউনিয়নের মঠখোলা এলাকায় এ ঘটনা ঘটে। আটকরা হলেন, বরগুনা পৌরসভার ক্রোক স্লুইস এলাকার নির্মলের ছেলে সজল ওরফে সোহাগ এবং তালতলী ছোটবগী ইউনিয়নের জাকির তবক গ্রামের আমির খানের ছেলে মনির খান। জানা গেছে, প্রবাসী রুবেল জোমাদ্দারের বাড়িতে ডাকাতি হয়। বাধা দিলে ডাকাত দলের হামলায় আহত হন রুবেলের স্ত্রী ফাতিমা বেগম ও তার ভাগনি আঁখি আক্তার। পরে ভুক্তভোগী পরিবারের চিৎকার শুনে স্থানীয় জনতা ডাকাত দলকে ধাওয়া দিয়ে দুজনকে আটক করে। ইউএনও সিফাত আনোয়ার তুমপা বলেন, আনসার সদস্যদের মাধ্যমে আটক দুই ডাকাত সদস্যকে আদালতে পাঠানো হয়েছে।"
2024/08/12,কোম্পানীগঞ্জে দুই অধ্যক্ষের পদত্যাগ দাবি,Unknown,"কোম্পানীগঞ্জের এম সাইফুর রহমান ডিগ্রি কলেজের অধ্যক্ষ মো. নজরুল ইসলাম ও শহিদ স্মৃতি টুকের বাজার উচ্চ বিদ্যালয় ও কলেজের অধ্যক্ষ শাহ গোলাম নবীর পদত্যাগের দাবিতে বৈষম্যবিরোধী ছাত্র আন্দোলনের ব্যানারে বিক্ষোভ মিছিল করেছে ছাত্র-জনতা। রোববার দুপুরে শহিদ স্মৃতি টুকের বাজার উচ্চ বিদ্যালয় ও থানার বাজার পয়েন্টে বিক্ষোভ মিছিল করেন অর্ধশতাধিক শিক্ষার্থী। বিক্ষোভকারীরা বলেন, এরা দুই অধ্যক্ষই স্বৈরাচার আওয়ামী লীগের লোক। তাদের দুজনের বিরুদ্ধে বিভিন্ন সময়ে নানা দুর্নীতি ও অনিয়মের অভিযোগ উঠেছিল। অর্থ আÍসাৎ, শিক্ষককে মারধর, প্রতিষ্ঠানে নানা বিষয়ে স্বেচ্ছাচারিতাসহ তাদের বিরুদ্ধে অসংখ্য অভিযোগ রয়েছে। আন্দোলনকারী শিক্ষার্থী শাকিল ইসলাম ও সোহাগ আদনান বলেন, এই দুই দুর্নীতিবাজ অধ্যক্ষদের ৪৮ ঘণ্টার আলটিমেটাম দিয়েছি। যদি এই সময়ের মধ্যে পদত্যাগ না করে তবে কঠোর কর্মসূচি দেওয়া হবে। এম সাইফুর রহমান কলেজের সহকারী অধ্যাপক মুর্শেদ আলম বলেন, সরকার পতনের পর থেকে অধ্যক্ষ পালিয়ে রয়েছেন। বৈষম্যবিরোধী ছাত্র আন্দোলনকারীরা দুই অধ্যক্ষের অপসারণ চেয়ে তারা বিক্ষোভ করেছে। আমরাও (শিক্ষকরা) অধ্যক্ষদের অপশাসন থেকে মুক্তি চাই। এই দুই দুর্নীতিবাজ অধ্যক্ষ অনতিবিলম্বে পদত্যাগ করুক।"
2024/08/12,জড়িতদের গ্রেফতার দাবি আহত বৈষম্য বিরোধী ছাত্রদের,Unknown,"বাগেরহাট পৌরপার্কে সন্ত্রাসী হামলায় গুরুতর আহত বৈষম্যবিরোধী চার ছাত্র প্রেস ক্লাবে সংবাদ সম্মেলন করেছেন। রোববার সকালে সংবাদ সম্মেলন থেকে তারা আইনশৃঙ্খলা বাহিনীকে দ্রুত হামলাকারীদের গ্রেফতার করে দৃষ্টান্তমূলক শাস্তির দাবি জানান। হামলাকারী চিহ্নিত আট সন্ত্রাসী বাগেরহাটের বাসাবাটি এলাকায় অবস্থান করছে দাবি করে তাদেরকে এলাকার শান্তিকামী মানুষ যাতে ধরতে সাহায্য করেন তার আহ্বান জানান। সংবাদ সম্মেলনে লিখিত বক্তব্যে ছাত্র আন্দোলনের নেতৃত্বে থাকা ঋর্তিক রায়হান, জানান, গত ৯ আগস্ট বিকালে বাগেরহাট শহরের পৌরপার্কে তানজিব রাত, সাদমান ইসরাক রাইয়ান, মো. ফারদিনসহ আমরা বেশকয়েকজন বসেছিলাম। এ সময় বাসাবাটি এলাকার ৩-৪ বখাটে তাদের উদ্দেশ করে কুরুচিপূর্ণ মন্তব্য করতে থাকে। একপর্যায়ে তারা আমাদের ওপর হামলা করলে সংঘর্ষ হয়। পরে সেখান থেকে চলে গিয়ে কিছুক্ষণ পরই দেশীয় অস্ত্র, লোহার রডসহ ১০-১২ জন সন্ত্রাসী আমাদের মারধর ও কুপিয়ে আহত করে। হামলাকারী সন্ত্রাসীদের মধ্যে বাসাবাটি এলাকার জালালের ছেলে বাবু, মনার ছেলে রনি, আলমগীরের ছেলে রাকিব, শামীম, জুয়েল, সজীব ওরফে গ্যাস সজীব, সজীব ওরফে কালা সজীবকে আমরা চিনতে পেরেছি। হামলাকারীরা এখনো এলাকায় সন্ত্রাসীদের শেল্টারে রয়েছে। তাদের গ্রেফতার করে আইনের আওতায় আনার দাবি জানান বাগেরহাটের বৈষম্যবিরোধী ছাত্র আন্দোলনের নেতারা।"
2024/08/12,তালতলীতে ৫২ জনের বিরুদ্ধে মামলা,Unknown,"তালতলীতে জমি নিয়ে বিরোধের জেরে ঘেরের বাঁধ কেটে মাছ লুট ও বসতবাড়িতে হামলার ঘটনায় মামলা হয়েছে। রোববার ঘের মালিক সোহেল রানা বাদী হয়ে ৫২ জনকে আসামি করে আদালতে এ মামলা করেন। জানা গেছে, উপজেলার মেনিপাড়া গ্রামের সোহরাব হাওলাদারের ছেলে সোহেল রানার সঙ্গে আব্দুর রশিদ হাওলাদারের ছেলে আল-আমিন মৃধার বিরোধ রয়েছে। এর জেরে শুক্রবার সন্ধ্যায় ওই জমি দখলে নেওয়ার জন্য আল-আমিন মৃধার নেতৃত্বে ২০-২৫ জনের একটি বাহিনী ঘেরের বাঁধ কেটে মাছ লুট করে নিয়ে যায় এবং ঘেরের পাশে নির্মিত একটি বসতঘরে হামলা করে ভাঙচুর চালায়।"
2024/08/12,বিএনপির আনন্দ ও শান্তি মিছিল,Unknown,"ছাত্র-জনতার ‘গণঅভ্যুত্থানে’ শেখ হাসিনা প্রধানমন্ত্রীর পদ থেকে পদত্যাগ করে দেশ ছাড়ায় বিভিন্ন স্থানে আনন্দ মিছিল ও সমাবেশ করেছে বিএনপি। এছাড়া গণঅভ্যুত্থান পরবর্তী সন্ত্রাস-নৈরাজ্যের প্রতিবাদে শান্তি মিছিল হয়েছে। এসব কর্মসূচি থেকে বক্তারা-বৈষম্যবিরোধী ছাত্র আন্দোলনে ছাত্র-জনতার প্রতিবাদ বিক্ষোভকালে যেসব হত্যাকাণ্ড ঘটানো হয়েছে; তার জন্য পদত্যাগ করে পালানো শেখ হাসিনার বিচার দাবি জানানো হয়। যুগান্তর প্রতিনিধিদের পাঠানো খবর : পাইকগাছায় পথ সভায় সভাপতিত্ব করেন পৌরসভার সভাপতি সেলিম রেজা লাকী। প্রধান অতিথি ছিলেন উপজেলা বিএনপির সভাপতি ডা. আব্দুল মজিদ। বক্তব্য দেন উপজেলা বিএনপির যুগ্ম সম্পাদক তুষার কান্তি মন্ডল, পৌর বিএনপির যুগ্ম আহ্বায়ক মোস্তফা মোড়ল। শেরপুরে বৈষম্যবিরোধী ছাত্র আন্দোলনে হতাহতদের পরিবার এবং হাসপাতালে চিকিৎসাধীন আহতদের দেখতে যান বিএনপির যুগ্ম মহাসচিব সৈয়দ এমরান সালেহ প্রিন্স। এ সময় তার সঙ্গে ছিলেন জেলা বিএনপির সভাপতি সাবেক এমপি মাহমুদুল হক রুবেল, সাধারণ সম্পাদক মো. হযরত আলী। আগৈলঝাড়ায় রাজিহার ইউনিয়ন শাখা বিএনপির উদ্যোগে আনন্দ মিছিল ও পথসভা হয়েছে। ইউনিয়ন বিএনপি আহ্বায়ক কমিটির আহ্বায়ক খোন্দকার মোহাম্মাদ আলীর সভাপতিত্বে পথসভায় বক্তব্য দেন উপজেলা বিএনপির সাবেক সভাপতি আফজাল হোসেন শিকদার, উপজেলা যুবদলের আহ্বায়ক শোভন রহমান মনির। গলাচিপায় বিএনপির উদ্যোগে শান্তি মিছিল হয়েছে। বক্তব্য দেন উপজেলা বিএনপির সভাপতি মো. সিদ্দিকুর রহমান, সাধারণ সম্পাদক আ. ছত্তার হাওলাদার, পৌর সভাপতি মিজানুর রহমান, সাধারণ সম্পাদক জসিম উদ্দিন। গফরগাঁওয়ে সন্ত্রাস ও নৈরাজ্যের বিরুদ্ধে পথসভা করেছে বিএনপি। বক্তব্য দেন পাগলা থানা বিএনপির আহ্বায়ক ডা. মোফাখখারুল ইসলাম রানা। উপস্থিত ছিলেন বিএনপি নেতা শেখ মোহাম্মদ ইসহাক, আব্দুল হামিদ। নেত্রকোনায় মিছিল ও সমাবেশ করেছে জেলা যুবদল। জেলা যুবদলের সাবেক সিনিয়র সহসভাপতি আবদুল্লাহ আল মামুন খান রনির মিছিল বের করা হয়। উপস্থিত ছিলেন পৌরসভার সাবেক কাউন্সিলর আবুল কালাম খোকন, যুবদল নেতা মোস্তাফিজুর রহমান মামুন।"
2024/08/12,চিলমারীতে অধ্যক্ষের অপসারণ দাবিতে অফিস কক্ষে তালা,Unknown,"চিলমারী মহিলা ডিগ্রি কলেজের ভারপ্রাপ্ত অধ্যক্ষ জিতেন্দ্র নাথ বর্মণ’র অপসারণ দাবিতে অধ্যক্ষের অফিসকক্ষে তালা ঝুলিয়ে দেওয়া হয়েছে। দুপুরে প্রতিষ্ঠানটির শিক্ষকরা ওই অফিস কক্ষে তালা ঝুলিয়ে দেন। সরজমিনে কলেজটিতে গেলে অধ্যক্ষের কক্ষে সিলগালাকৃত তালা ঝুলতে দেখা যায়। জানা গেছে, ভারপ্রাপ্ত অধ্যক্ষ জিতেন্দ্র নাথ বর্মণ দায়িত্ব নেওয়ার পর থেকে তার অযোগ্যতার কারণে প্রতিষ্ঠানটির শিক্ষার মান কমে গেছে। বিগত দিনে ৩ শতাধিক শিক্ষার্থী পড়ালেখা করলেও বর্তমানে ১শ শিক্ষার্থী রয়েছে। এছাড়াও ভারপ্রাপ্ত অধ্যক্ষের সীমাহীন দুর্নীতির কারণে শিক্ষকদের মাঝেও অসন্তোষ দেখা দিয়েছে। এ ঘটনায় শিক্ষকদের মাঝে দুটি গ্রুপে বিভক্ত হয়েছে বলে দাবি করেছেন ভারপ্রাপ্ত অধ্যক্ষ জিতেন্দ্র নাথ বর্মণ।"
2024/08/12,রংপুরে মন্দির ও উপাসনালয় পাহারায় বিএনপি নেতাকর্মীরা,Unknown,"রংপুর মহানগরী ও জেলার আট উপজেলায় হিন্দু ধর্মালম্বীসহ সংখ্যালঘু সম্প্রদায়ের উপাসনালয়গুলো পাহারা দিচ্ছেন বিএনপি ও অঙ্গ সংগঠনের নেতাকর্মীরা। গত কয়েক দিন ধরে রংপুর মহানগরীসহ জেলার বিভিন্ন মন্দির ও সংখ্যালঘু সম্প্রদায়ের বাড়িঘর পাহারা দিচ্ছেন তারা। রংপুর মহানগরীর ৬টি থানা ও জেলার আট উপজেলার বিভিন্ন এলাকায় হিন্দুসহ সংখ্যালঘু সম্প্রদায়ের বাড়িঘরে হামলা ও ব্যবসা প্রতিষ্ঠানে লুটপাটের আশংকায় দিনে ও রাত জেগে বিএনপির ভারপ্রাপ্ত চেয়ারম্যান তারেক রহমানের নির্দেশে এমন উদ্যাগ নিয়েছেন রংপুর মহানগর বিএনপির আহ্বায়ক সামসুজ্জামান সামু ও সদস্য সচিব অ্যাড. মাহফুজ উন নবী ডন। অপরদিকে কয়েক দিন ধরে রংপুর মহানগরীসহ জেলার আট উপজেলার গুরুত্বপূর্ণ এলাকাগুলোতে বৈষম্যবিরোধী ছাত্রসমাজ, ইসলামী আন্দোলন ও আনসার বাহিনীর সদস্যরা যানজট নিরসনে নিরলসভাবে কাজ করে যাচ্ছেন। সেই সঙ্গে পরিষ্কার-পরিচ্ছন্নতায়ও ভূমিকা রাখছেন। রংপুরের ছাত্রদল ও স্বেচ্ছাসেবক দলসহ বিভিন্ন সংগঠনও পরিষ্কার-পরিচ্ছন্নতা কার্যক্রম করছেন।"
2024/08/12,বাগাতিপাড়া ও লালপুরে দোয়া,Unknown,"নাটোরের লালপুর ও বাগাতিপাগায় সাবেক যুব ও ক্রীড়া প্রতিমন্ত্রী এবং বিএনপি চেয়ারপারসনের সাবেক উপদেষ্টা ফজলুর রহমান পটলের অষ্টম মৃত্যুবার্ষিকীতে ছাত্র-জনতার অভ্যুত্থানে শহিদ এবং আহত শিক্ষার্থীদের জন্য মসজিদে মসজিদে দোয়া ও মোনাজাত করা হয়েছে। রোববার জোহর ও আসর নামাজ শেষে লালপুর ও বাগাতিপাড়া উপজেলার বিভিন্ন মসজিদে এ দোয়া করা হয়। প্রতিমন্ত্রীর মেয়ে বিএনপির মানবাধিকার ও মিডিয়া সেলের সদস্য অ্যাডভোকেট ফারজানা শারমিন পুতুল এ তথ্য নিশ্চিত করেন। এছাড়া সকালে উপজেলা ও স্থানীয় নেতাকর্মীদের নিয়ে পারিবারিকভাবে গ্রামের বাড়ি লালপুরের গৌরিপুরে মরহুমের কবর জিয়ারত করা হয়। এ সময় সেখানে আরও উপস্থিত ছিলেন উপজেলা বিএনপির আহ্বায়ক ডা. ইয়াছিন আরশাদ রাজন, সাবেক উপজেলা চেয়ারম্যান ও লালপুর থানা বিএনপির সদস্য সচিব হারুনর রশীদ পাপ্পু, গোপালপুর পৌরসভার সাবেক মেয়র ও আহ্বায়ক নজরুল ইসলাম মোলাম।"
2024/08/12,আবু সাঈদের কবর জিয়ারত ইবতেদায়ি শিক্ষক নেতাদের,Unknown,"পীরগঞ্জের জাফরপাড়ার বাবনপুরে বৈষম্যবিরোধী কোটা সংস্কার আন্দোলনে শহিদ আবু সাঈদের কবর জিয়ারত জিয়ারত করেছেন বাংলাদেশ স্বতন্ত্র ইবতেদায়ি মাদ্রাসা শিক্ষক সমিতি। এ সময় তারা আবু সাঈদের বাবা মকবুল হোসেনসহ পরিবারের সঙ্গে সৌজন্য সাক্ষাৎ করেন। এ সময় বক্তব্য দেন স্বতন্ত্র ইবতেদায়ি মাদ্রাসা শিক্ষক সমিতির কেন্দ্রীয় সভাপতি কাজী মো. মোখলেছুর রহমান। উপস্থিত ছিলেন পীরগঞ্জ উপজেলা শিক্ষক নেতা ওয়ায়েত উল্লাহ, মঞ্জুরুল ইসলাম, নাহিদ মিয়া, সাহেব আলী।"
2024/08/12,মুরাদনগরে নিহতদের পরিবারে সহায়তা বিএনপির,Unknown,"বৈষম্যবিরোধী ছাত্র আন্দোলন ঘিরে সংঘাত-সংঘর্ষে মুরাদনগরের নিহত ব্যক্তিদের কবর জিয়ারত ও পরিবারের সদস্যদের বাড়িতে গিয়ে খবর নিয়েছে উপজেলা বিএনপি। এ সময় নিহত তিনটি পরিবারকে নগদ ৫০ হাজার টাকা করে সহায়তা প্রদান করেন। এ সময় উপস্থিত ছিলেন উপজেলা বিএনপির আহ্বায়ক মহিউদ্দিন অঞ্জন, বিএনপির যুগ্ম আহ্বায়ক কামাল উদ্দিন ভূঁইয়া, নজরুল ইসলাম, ফারুক সরকার মজিব প্রমুখ।"
2024/08/12,কুড়িগ্রামে ১১ থানায় পুলিশের স্বাভাবিক কার্যক্রম শুরু,Unknown,আওয়ামী লীগ সরকারের পতনের পর সারা দেশের ন্যায় কুড়িগ্রামেও পুলিশের কর্মবিরতি চলে আসছিল। বৈষম্যবিরোধী ছাত্র আন্দোলনে সরকার পতনের পর সব থানায় গত কয়েকদিন থেকে স্বাভাবিক কার্যক্রম স্থগিত থাকে। দেখা দেয় প্রশাসনিক স্থবিরতা। এসব থানাগুলোতে নিরাপত্তা ব্যবস্থা ছিল অপ্রতুল। বৃহস্পতিবার পুলিশের নতুন মহাপরিদর্শক দায়িত্ব নেওয়ার পরপরই ২৪ ঘণ্টার মধ্যে দেশের সব থানার পুলিশ সদস্যদের কর্মস্থলে যোগদানের নির্দেশনা দিলে সারা দেশে ৫৩৮টি থানায় কার্যক্রম শুরু করে সংশ্লিষ্ট থানা কর্মকর্তারা।
2024/08/12,জীবননগরে ৫ কেজি কোকেন জব্দ,Unknown,জীবননগরে প্রায় ৫ কেজি কোকেন জব্দ করেছে বিজিবি। শনিবার জীবননগর-চুয়াডাঙ্গা আঞ্চলিক মহাসড়কের মনোহরপুরে যাত্রীবাহী বাস তল্লাশি করে এ কোকেন জব্দ করা হয়। তবে এ সময় কাউকে আটক করা সম্ভব হয়নি। বিষয়টি নিশ্চিত করেছেন মহেশপুর ৫৮ বিজিবির পরিচালক লে. কর্নেল শাহ মো. আজিমুস শহীদ।
2024/08/12,গজারিয়ায় ছাত্রদের হাতে আটক দুই ডাকাত,Unknown,"গজারিয়ায় ঢাকা-চট্টগ্রাম মহাসড়কে ডাকাতির চেষ্টাকালে দুজনকে আটক করেছে স্থানীয় জনতা ও স্বেচ্ছাসেবী শিক্ষার্থী কর্মীরা। আটকরা হলো মো. রানা, মো. শাহীন। জানা যায়, শনিবার রাতে ঢাকা-চট্টগ্রাম মহাসড়কের কুমিল্লার শাসনগাছা থেকে ছেড়ে আসা যাত্রীবাহী মাইক্রোবাস ঢাকার ফার্মগেটের উদ্দেশে যাচ্ছিলেন। পরে গজারিয়া অংশের বাউসিয়া এলাকার আকিজ ইস্পাত শিল্প কারখানা এলাকায় এলে ৮/১০ জনের ডাকাত দল তাদের গাড়ির গতিরোধ করে যাত্রীদের মধ্যে থেকে ৭টি মোবাইল, টাকা ও স্বর্ণালংকার নিয়ে যায়। তার কিছুক্ষণ পর একই দিক থেকে আসা একটি মাইক্রোবাসের সাহায্য চাইলে গাড়িতে থাকা শিক্ষার্থীদের সহযোগিতায় শাহীন নামে একজনকে আটক করা হয়। পরে আলীপুরা গ্রামে ডাকাতিকালে ব্যবহৃত পিকাপভ্যান আটক করে স্থানীয় জনতা। ইউএনও কোহিনুর আক্তার জানান, বিষয়টি সেনাবাহিনীর কর্মকর্তাকে অবগত করা হয়েছে।"
2024/08/12,বিভিন্ন স্থানে হামলা ভাঙচুরের প্রতিবাদে বিক্ষোভ সমাবেশ,Unknown,"বিভিন্ন স্থানে হামলা-ভাঙচুর ও অগ্নিসংযোগের প্রতিবাদে রোববার মানববন্ধন ও সমাবেশ হয়েছে। বাংলাদেশ পূজা উদযাপন পরিষদ, হিন্দু বৌদ্ধ খ্রিষ্টান ঐক্য পরিষদ ও সচেতন হিন্দু সমাজের ব্যানারে ওই কর্মসূচি পালিত হয়েছে। এসময় তারা সনাতন ধর্মাবলম্বীদের জন্য আলাদা মন্ত্রণালয়ের দাবি জানান। যুগান্তর ব্যুরো ও প্রতিনিধিরা জানান-কুড়িগ্রামে সভায় বক্তব্য দেন পূজা উদযাপন পরিষদের সভাপতি রবি বোস, হিন্দু, বৌদ্ধ খ্রিষ্টান ঐক্য পরিষদ সভাপতি ছানালাল বকসী। উলিপুরে সভায় বক্তব্য দেন পূজা উদযাপন পরিষদ সম্পাদক উৎপল রায়, হিন্দু মহাজোট সভাপতি গণেশ দত্ত। মাগুরায় সমাবেশে বক্তব্য দেন সীমান্ত সরকার, উৎস্য দত্ত, অঙ্কন পাল। লালমনিরহাটে সমাবেশে বক্তব্য দেন জেলা পূজা উৎযাপন কমিটির সভাপতি হিরা লাল রায়, সম্পাদক প্রদীপ চন্দ্র, মেয়র রেজাউল করিম স্বপন ও বিএনপি নেতা একেএম মমিনুল হক। চুয়াডাঙ্গায় সমাবেশে বক্তব্য দেন জেলা হিন্দু বৌদ্ধ খ্রিষ্টান ঐক্য পরিষদের সহ-সভাপতি দেবেন্দ্র নাথ দোবে, পূজা উদযাপন পরিষদের সাবেক সভাপতি কিশোর কুমার আগরওয়াল। চাটমোহরে সভায় বক্তব্য দেন অশোক চক্রবর্তী, প্রবীর দত্ত চৈতন্য, প্রধান শিক্ষক তাপস রঞ্জন তলাপাত্র। পাবনায় সমাবেশে বক্তব্য দেন জেলা পূজা উদযাপন পরিষদের সভপতি প্রভাষ চন্দ্র ভদ্র, হিন্দু মহাজোটের আহবায়ক আশিষ কুমার বসাক। রাজবাড়ীতে সভায় বক্তব্য দেন পূজা উদযাপন পরিষদ সভাপতি প্রদীপ্ত চক্রবতী কান্ত, সম্পাদক স্বপন কুমার দাস। সিলেটে সমাবেশে বক্তব্য দেন ইসকন সহ-সভাপতি অধ্যক্ষ অদ্বৈত নবদ্বীপ স্বামী মহারাজ, শাবিপ্রবির অধ্যাপক ড. হিমাদ্রী শেখর রায়। বরিশালে মহানগর পূজা উদ্যাপন পরিষদ সভাপতি ভানু লাল দের সভাপতিত্বে বক্তৃতা দেন সম্পাদক গোপাল চন্দ্র সাহা, জেলা সভাপতি মানিক মুখার্জি, সম্পাদক সঞ্জয় চক্রবর্তী। মৌলভীবাজারে মিছিলে উপস্থিত ছিলেন প্রধান সমন্বয়ক স্বরূপ রায়, বিজয় সরকার ও দীগন্ত ভট্টচার্জ। জামালপুরে সমাবেশে বক্তব্য দেন নীলা সরকার, দুর্জয়, অন্তিম গৌড় বসাক, সুচিত্রা দত্ত। নান্দাইলে মিছিলে স্বাগত জানান সাবেক পৌর মেয়র ও বিএনপি নেতা এ এফ এম আজিজুল ইসলাম পিকুল, যুবদল নেতা রেজাউল করিম ভূইয়া। বক্তব্য দেন বীর মুক্তিযোদ্ধা সুজয় দেব, দিলীপ কুমার সাহা, অ্যাডভোকেট ধীমান কুমার সরকার।"
2024/08/12,বিএনপির আনন্দ ও শান্তি মিছিল,Unknown,"ছাত্র-জনতার ‘গণঅভ্যুত্থানে’ শেখ হাসিনা প্রধানমন্ত্রীর পদ থেকে পদত্যাগ করে দেশ ছাড়ায় বিভিন্ন স্থানে আনন্দ মিছিল ও সমাবেশ করেছে বিএনপি। এছাড়া গণঅভ্যুত্থান পরবর্তী সন্ত্রাস-নৈরাজ্যের প্রতিবাদে শান্তি মিছিল হয়েছে। এসব কর্মসূচি থেকে বক্তারা-বৈষম্যবিরোধী ছাত্র আন্দোলনে ছাত্র-জনতার প্রতিবাদ বিক্ষোভকালে যেসব হত্যাকাণ্ড ঘটানো হয়েছে; তার জন্য পদত্যাগ করে পালানো শেখ হাসিনার বিচার দাবি জানানো হয়। যুগান্তর প্রতিনিধিদের পাঠানো খবর : ফটিকছড়িতে বিজয় ও শান্তি মিছিল শেষে পথসভায় প্রধান অতিথির বক্তব্য দেন চট্টগ্রাম উত্তর জেলা বিএনপির যুগ্ম আহ্বায়ক সরোয়ার আলমগীর। জেলা বিএনপির সদস্য মোবারক হোসেন কাঞ্চনের সভাপতিত্বে কর্মসূচি পরিচালনা করেন মিয়া মোশারাফুল আনোয়ার চৌধুরী। উপস্থিত ছিলেন নাজিম উদ্দিন শাহীন, আবু তাহের সিদ্দিকী। পাইকগাছায় পথ সভায় সভাপতিত্ব করেন পৌরসভার সভাপতি সেলিম রেজা লাকী। প্রধান অতিথি ছিলেন উপজেলা বিএনপির সভাপতি ডা. আব্দুল মজিদ। বক্তব্য দেন উপজেলা বিএনপির যুগ্ম সম্পাদক তুষার কান্তি মন্ডল, পৌর বিএনপির যুগ্ম আহ্বায়ক মোস্তফা মোড়ল। লক্ষ্মীপুরে বৈষম্যবিরোধী ছাত্র আন্দোলনে নিহত আফনান পাটোয়ারী ও সাব্বির আহমেদের কবর জিয়ারত করেন বিএনপির যুগ্ম মহাসচিব শহীদ উদ্দিন চৌধুরী অ্যানি। উপস্থিত ছিলেন বিএনপির সহ-সাংগঠনিক সম্পাদক হারুনুর রশিদ, জেলা বিএনপির সদস্য সচিব সাহাব উদ্দিন সাবু, যুগ্ম-আহ্বায়ক হাছিবুর রহমান। শেরপুরে বৈষম্যবিরোধী ছাত্র আন্দোলনে হতাহতদের পরিবার এবং হাসপাতালে চিকিৎসাধীন আহতদের দেখতে যান বিএনপির যুগ্ম মহাসচিব সৈয়দ এমরান সালেহ প্রিন্স। এ সময় তার সঙ্গে ছিলেন জেলা বিএনপির সভাপতি সাবেক এমপি মাহমুদুল হক রুবেল, সাধারণ সম্পাদক মো. হযরত আলী। কমলনগরে আনন্দ মিছিল ও সমাবেশ করেছে বিএনপি। উপজেলা বিএনপির সভাপতি আবদুল কাদেরের সভাপতিত্বে এতে প্রধান অতিথি ছিলেন কেন্দ্রীয় বিএনপির সহ-শিল্প ও বাণিজ্যবিষয়ক সম্পাদক এবিএম আশরাফ উদ্দিন নিজান। উপজেলা বিএনপির সদস্য সচিব নুরুল হুদা চৌধুরীর পরিচালনায় বক্তব্য দেন উপজেলা বিএনপির যুগ্ম আহ্বায়ক এম দিদার হোসেন, বিএনপি নেতা আবদুল ওয়াদুদ হাওলাদার।"
2024/08/12,কাউছারের স্মরণে লক্ষ্মীপুরে শোক র‌্যালি,Unknown,"লক্ষ্মীপুরে বৈষম্যবিরোধী আন্দোলনে যুবলীগের গুলিতে নিহত কাউছার ওয়াহেদ বিজয়ের স্মরণে শোক র‌্যালি ও দোয়া মাহফিল করেছে শিক্ষার্থীরা। রোববার লক্ষ্মীপুর সরকারি কলেজ ক্যাম্পাসে পদার্থ বিজ্ঞান বিভাগের শিক্ষক-শিক্ষার্থীদের ব্যানারে এ কর্মসূচি পালন করেন তারা। পদার্থ বিজ্ঞান বিভাগের অধ্যাপক ড. মোজাহারুল হক ও সহযোগী অধ্যাপক মো. ফিরোজ আলমসহ বিভিন্ন ব্যাচের শিক্ষার্থীরা অংশ নিয়েছে। জানা গেছে, ৪ আগস্ট লক্ষ্মীপুরে ছাত্র-জনতা আন্দোলনে আওয়ামী লীগের লোকজন শিক্ষার্থী-জনতার ওপর হামলা করে। একপর্যায়ে উভয়পক্ষের মধ্যে সংঘর্ষের ঘটনা ঘটে। পরে শিক্ষার্থী-জনতার ধাওয়ায় আওয়ামী লীগের লোকজন পালিয়ে যায়। এতে আন্দোলনকারীরা ঝুমুর থেকে উত্তর তেমুহনী হয়ে বাজারের দিকে যাওয়ার পথে তমিজ মার্কেট এলাকায় যুবলীগের নেতাকর্মীরা তাদের ওপর গুলি করে।"
2024/08/12,দেশে এনে হাসিনার বিচার করা হবে: বিএনপির যুগ্ম মহাসচিব,Unknown,"বিএনপির যুগ্ম মহাসচিব হাবিব উন নবী খান সোহেল বলেছেন, শেখ হাসিনা একের পর এক মানুষ হত্যা করেছেন। শুধু তার ক্ষমতাকে টিকিয়ে রাখবার জন্য। পৃথিবীর যে প্রান্তেই থাকুক না কেন, দেশে এনে হাসিনার বিচার করা হবে। রোববার বিকালে নওগাঁ শহরের কেডির মোড়ে বিএনপির দলীয় কার্যালয়ে এক সভায় তিনি এ কথা বলেন। সভায় সভাপতিত্ব করেন নওগাঁ জেলা বিএনপির আহ্বায়ক আবু বক্কর সিদ্দিক নান্নু। অন্যদের মধ্যে বিএনপির কেন্দ্রীয় কমিটির সহ-সমবায় বিষয়ক সম্পাদক ও নওগাঁ পৌরসভার মেয়র নজমুল হক, জেলা বিএনপির জাহিদুল ইসলাম, বায়েজিদ হোসেন, শহিদুল হক, আমিনুল ইসলাম, মামানুর রহমান প্রমুখ উপস্থিত ছিলেন। সভা শেষে বৈষম্যবিরোধী ছাত্র আন্দোলনে গত ৪ আগস্ট ঢাকায় নিহত কলেজ শিক্ষার্থী মাহফুজ আলম শ্রাবণের পরিবারের সদস্যদের সঙ্গে সাক্ষাৎ করতে নওগাঁ সদর উপজেলার দোগাছী গ্রামে যান হাবিব উন নবী খান সোহেল। এ সময় তিনি নিহতের পরিবারকে আর্থিক সহায়তা প্রদান করেন।"
2024/08/12,পানছড়িতে আ.লীগ নেতাকে কুপিয়ে জখম,Unknown,"পানছড়ি উপজেলা আ.লীগ সম্পাদক বিজয় কুমার দেবকে কুপিয়ে জখম করেছে দুর্বৃত্তরা। শনিবার রাতে পানছড়ি পুরান বাজারে নিজ বাড়িতে এ ঘটনা ঘটে। গুরুতর অবস্থায় তাকে খাগড়াছড়ি সদর হাসপাতালে পাঠানো হয়েছে। স্ত্রী বৃন্দা দেবী চাকমা জানান, রাতে মুখোশ পরিহিত ১০/১২ জন বাসায় ঢুকে উনাকে (বিজয়) কুপিয়ে আহত করে। খাগড়াছড়ি সদর হাসপাতালের আবাসিক চিকিৎসক ডা. রাকিব উদ্দিন বলেন, আহতের পায়ে ও হাতে ধারালো অস্ত্রের আঘাত রয়েছে।"
2024/08/12,পঞ্চগড়ে ভাঙা সড়ক সংস্কারে শিক্ষার্থীরা,Unknown,"দীর্ঘ ১০ বছর ধরে খানাখন্দে ভরা ও ভাঙাচুরা সড়কের চিত্র পালটাতে এবং জনসাধারণের দুর্ভোগ কমাতে সংস্কারে মাঠে নেমেছেন পঞ্চগড়ের বিভিন্ন শিক্ষাপ্রতিষ্ঠানের শিক্ষার্থীসহ স্থানীয় ছাত্রসমাজ। নিজ অর্থায়নে ইটের খোয়া ভ্যানে এনে খানাখন্দ ও ভাঙা সড়কে দিয়ে গর্ত ভরাট করছেন তারা। এ চিত্র পঞ্চগড় সদর উপজেলার পৌরসভার কায়েতপাড়া এলাকার। রোববার সদর উপজেলার কায়েতপাড়া এলাকায় উপজেলা পরিষদ গেট থেকে বীর মুক্তিযোদ্ধা সিরাজুল ইসলাম স্টেডিয়াম পর্যন্ত ৫৫ মিটার সড়কে ইটের খোয়া ফেলে সড়কটি সংস্কার শুরু করেন শিক্ষার্থীরা। পর্যায়ক্রমে অন্যান্য গুরুত্বপূর্ণ সড়কগুলোতেও কাজ শুরু করবেন বলে জানান তারা। বৈষম্যবিরোধী ছাত্র আন্দোলনের পর অন্তর্বর্তীকালীন সরকার গঠন হওয়ায় সড়কটি দিয়ে চলাচলরত মানুষের দুর্ভোগ কমাতে সংস্কারে নিজ উদ্যোগ গ্রহণ করেন তারা। এতে করে সড়ক সংস্কারে ব্যস্ত সময় পার করছেন সবাই। গত ১০ বছর ধরে দুর্নীতির কবলে পড়ে সংস্কারহীন বিভিন্ন সড়ক ও স্থাপনাকে নতুনভাবে সাজাতে তারা এ সংস্কারের উদ্যোগ গ্রহণ করেছেন। পঞ্চগড়ের মকবুলার রহমান সরকারি কলেজের অনার্সের শিক্ষার্থী ও কায়েতপাড়া যুবসংঘের প্রতিনিধি শিক্ষার্থী হাবিবুর রহমান হাবিব বলেন, ‘আমরা কায়েতপাড়া যুবসমাজের উদ্যোগে সড়ক সংস্কারের কাজ করছি।"
2024/08/12,রায়পুরা থানার লুট হওয়া ৫টি অস্ত্র উদ্ধার,Unknown,"রায়পুর থানা থেকে লুট হওয়া ৫টি অস্ত্র উদ্ধার করা হয়েছে। চরমোহনা ও পৌরসভার পানহাটা এলাকা থেকে শনিবার আনসার ও ভিডিপি কর্মকর্তা নাজমুল হোসেন এসব অস্ত্র উদ্ধার করেছেন। রোববার উদ্ধার হওয়া অস্ত্র সেনাবাহিনীর কাছে হস্তান্তর করা হয়। গত ৫ আগস্ট শেখ হাসিনা দেশত্যাগের পর বিক্ষুব্ধরা রায়পুর থানায় অগ্নিসংযোগ ও অস্ত্র-গুলি লুট করে নেয়। ওসি মাহবুবুর রহমান বলেন, এখন পর্যন্ত ১৩টি অস্ত্র, ৯০টি গুলি, কম্পিউটার, ল্যাপটপ, মোটরসাইকেল উদ্ধার হয়েছে। তা সেনাদের কাছ থেকে পরে আমরা বুঝে নেব।"
2024/08/12,ভূরুঙ্গামারীতে বিএনপির আহ্বায়ক কমিটি গঠন,Unknown,"ভূরুঙ্গামারীতে বিএনপির উপজেলা আহ্বায়ক কমিটি হয়েছে। এ উপলক্ষ্যে শনিবার ভূরুঙ্গামারী নেহাল উদ্দিন পাইলট উচ্চ বিদ্যালয় মাঠে কর্মী সমাবেশ হয়। অধ্যাপক কাজী গোলাম মুস্তফাকে আহ্বায়ক এবং কাজী নিজাম উদ্দিন, আবুল কালাম বাচ্চু, আলাউদ্দিন মণ্ডল, রইচ উদ্দিন বাদশা, মাহফুজুর রহমান মামুন ব্যাপারী, রোকনুজ্জামান রোকন, সাবেক ইউপি চেয়ারম্যান ও প্রভাষক মোখলেছুর রহমান ও ইউসুফ আলীকে যুগ্ম আহ্বায়ক করে ১৯ সদস্য বিশিষ্ট কমিটি করা হয়। এ ছাড়া উপজেলা বিএনপির অঙ্গ সংগঠনের সভাপতি ও সম্পাদকরা পদাধিকার বলে এই কমিটির সদস্য হবেন। উপজেলা বিএনপির সভাপতি অধ্যাপক কাজী গোলাম মুস্তফার সভাপতিত্বে প্রধান অতিথি ছিলেন জেলা বিএনপির সম্পাদক সাইফুর রহমান রানা। রোকনুজ্জামানের সঞ্চালনায় সমাবেশে বক্তব্য দেন উপজেলা বিএনপির সহ-সভাপতি কাজী নিজাম উদ্দিন, যুবদলের সভাপতি রফিকুল ইসলাম, সম্পাদক আবদুল্লা আল মামুন বাবু, স্বেচ্ছাসেবক দলের সভাপতি আবু হাসান সোহেল ও ছাত্রদলের সভাপতি মিজানুর রহমান মিন্টু।"
2024/08/12,অধ্যক্ষের পদত্যাগ দাবিতে শিক্ষার্থীদের মানববন্ধন,Unknown,"লক্ষ্মীপুর সরকারি কলেজের অধ্যক্ষ প্রফেসর মোহাম্মদ মাহাবুবুল করিমের পদত্যাগ ও বিচারের দাবিতে মানববন্ধন করেছে শিক্ষার্থীরা। রোববার সকাল ১০টার দিকে সাধারণ শিক্ষার্থীর ব্যানারে কলেজ ক্যাম্পাসে ১২ দফা দাবিতে কর্মসূচি পালন করা হয়। এর আগে শনিবার কলেজ অধ্যক্ষের কার্যালয়ে তালা দেয় সাধারণ শিক্ষার্থীরা। তালার গায়ে লাগানো সাদা কাগজে লেখা রয়েছে ‘দুর্নীতিবাজের ঠাঁই নাই, সাধারণ শিক্ষার্থী, লক্ষ্মীপুর সরকারি কলেজ’। এদিকে শিক্ষার্থীদের দাবির পরিপ্রেক্ষিতে বৃহস্পতিবার দুপুরে কলেজ মিলনায়তনে কলেজের প্রায় ৫০ জন শিক্ষক জরুরি বৈঠক করেন। সেখানে শিক্ষকদের সঙ্গে অধ্যক্ষের বিভিন্ন সময় অসদাচরণের বিষয় তুলে ধরা হয়। ওই সভায় কর্মচারীরাও এসে অধ্যক্ষকে অপসারণের দাবি করে। শিক্ষার্থীদের দেওয়া ১২ দফার কয়েকটি হলো- অধ্যক্ষের পদত্যাগ। দায়িত্বকালীন তার সব দুর্নীতির হিসাব। কলেজের প্রধান অফিস সহকারীর পদত্যাগ। কলেজ ক্যাম্পাসে সব ধরনের রাজনীতি নিষিদ্ধ ঘোষণা। ছাত্র সংসদ গঠন করা। দ্রুত কলেজ হোস্টেল চালু করা। শিক্ষার্থীদের জন্য কলেজ বাসের ব্যবস্থা করা। কোনো শিক্ষার্থী বিনা অপরাধে গ্রেফতার হলে তাকে মুক্ত করে ক্লাস নিশ্চিত করা। কলেজ অধ্যক্ষ মাহাবুবুল করিম বলেন, সরকার পরিবর্তন হয়েছে। আমাকেও বদলি করে দেবে। এখন অন্য শিক্ষকরা ঘোলা পানিতে মাছ শিকার করে আমাকে অপমানিত করতে চাচ্ছে। কিন্তু আমাকে অপমান করার জন্য তাদের সিদ্ধান্ত মেনে নিতে পারছি না। অনিয়মের ঘটনায় কয়েকজন কর্মচারীকে চাকরিচ্যুত করেছি। এরমধ্যে কয়েকজনকে চাকরি ফিরিয়েও দিয়েছি। বৈষম্য বিরোধী আন্দোলনে যাওয়া কোন শিক্ষার্থীকে আমি কিছু বলিনি।"
2024/08/12,কালিহাতীতে সাব রেজিস্ট্রারের প্রত্যাহার দাবি,Unknown,"টাঙ্গাইলের কালিহাতীতে সাব-রেজিস্ট্রার খায়রুল বাশার ভূঁইয়া পাভেলের প্রত্যাহারের দাবিতে মাথায় কাফনের কাপড় বেঁধে বিক্ষোভ মিছিল করেছেন দলিল লেখকরা। রোববার বেলা ১০টার দিকে সাবরেজিস্ট্রারের বিরুদ্ধে দুর্নীতি, দলিল লেখক, দাতা ও গ্রহীতাদের সঙ্গে দুর্ব্যবহার, ভোগান্তিসহ নানা অনিয়মের অভিযোগ এনে তাকে প্রত্যাহারের দাবিতে বিক্ষোভ মিছিল বের করেন দলিল লেখকরা। বিক্ষোভ মিছিল প্রধান প্রধান সড়ক প্রদক্ষিণ শেষে সাবরেজিস্ট্রার অফিসের সামনে জড়ো হয়ে সাবরেজিস্ট্রারের বিরুদ্ধে বিভিন্ন স্লোগান দেন। অভিযোগ সূত্রে জানা গেছে, কালিহাতীর সাবরেজিস্ট্রার মো. খায়রুল বাশার ভূঁইয়া পাভেলের বিরুদ্ধে সিন্ডিকেটের মাধ্যমে ব্যাপক ঘুস-দুর্নীতির অভিযোগ উঠেছে। ঘুসের বিনিময়ে রাতেও দলিল করার জমির শ্রেণি পরিবর্তনের নামে সরকারের রাজস্ব ফাঁকি দেওয়ার অভিযোগ রয়েছে। এর আগে দলিল লেখক কল্যাণ সমিতির পক্ষ থেকে দলিল লেখকরা কলম বিরতি কর্মসূচি পালন করছেন। সাবরেজিস্ট্রার অফিসের সামনে সাব রেজিস্ট্রার খায়রুল বাশার ভূঁইয়া পাভেলের প্রত্যাহারের দাবিতে বক্তব্য দেন দলিল লেখক কল্যাণ সমিতির সভাপতি নুরুল ইসলাম, সাধারণ সম্পাদক মাসুম, দলিল লেখক রেজাউল করিম, লিটন প্রমুখ।"
2024/08/12,মাদারীপুরে এজেন্ট ব্যাংকে ভাঙচুর টাকা লুট,Unknown,"মাদারীপুর সদরের দুধখালী ইউনিয়নের তালতলা এলাকায় ডাচ্ বাংলা ব্যাংকের এজেন্ড ব্যাংকে হামলা চালিয়ে ভাঙচুর ও টাকা লুট করবে অভিযোগ উঠেছে। জানা গেছে, শনিবার রাতে সদর উপজেলার তালতলা এলাকায় এজেন্ট ব্যাংকের ভেতরে দেশীয় অস্ত্র-শস্ত্র নিয়ে হামলা চালায় কামরুল খালাশি ও তার লোকজন। এ সময় দরজা-জানালা, চেয়ার-টেবিল, ল্যাপটপসহ অন্যান্য জিনিসপত্র ভাঙচুর ও টাকা লুট করে তারা। ব্যাংক ভাঙচুর ও টাকা লুট করার ঘটনায় দুজনকে আটক করেছে সেনাবাহিনী। এ ঘটনায় থানায় মামলা প্রস্তুতি চলছে। এজেন্ট ব্যাংক পরিচালনাকারী সায়েমা আক্তার বলেন, রাতের আঁধারে কামরুল খালাশি দুই শতাধিক সন্ত্রাসী হামলা চালিয়ে ব্যাংকে ভাঙচুর টাকা লুট করে নিয়ে যায়।"
2024/08/12,শেরপুর কারাগার থেকে লুট হওয়া অস্ত্র উদ্ধার,Unknown,"শেরপুরে কারাগার থেকে লুট হওয়া একটি চায়না ৭.৬২ আগ্নেয় অস্ত্র উদ্ধার করেছে আনসার ভিডিপির সদস্যরা। শনিবার রাতে সদর উপজেলা পরিষদের গেইটের বাম পার্শ্বে আবর্জনা স্তূপে থেকে বস্তায় মোড়ানো অবস্থায় সেটি উদ্ধার করা হয়। জানা গেছে, শেরপুর জেলা আনসার ভিডিপির কমান্ড্যান্ট রাশেদুল ইসলামের তত্ত্বাবধানে উপজেলা প্রশিক্ষক মো. মনিরুল ইসলামের নেতৃত্বে আগ্নেয় অস্ত্র উদ্ধার করা হয়। রোববার সেনাবাহিনীর কাছে উদ্ধারকৃত অস্ত্রটি হস্তান্তর করা হয়। উল্লেখ্য, ৫ আগস্ট এক সহিংসতায় দুষ্কৃতকারীরা শেরপুর জেলা কারাগারে অগ্নিসংযোগ করে ভাঙচুর ও লুটপাট করে। ওই সহিংসতার সময় কিছু দুষ্কৃতকারী অস্ত্র ছিনিয়ে নিয়ে যায়। ওইসব অস্ত্র কোথাও পাওয়া গেলে সেনা ক্যাম্পে জমা দেওয়ার অনুরোধ জানিয়েছে সেনাবাহিনী।"
2024/08/12,বজ্রপাতে ৭ জন নিহত,Unknown,"বজ্রপাতে গত দুদিনে বিভিন্ন স্থানে সাতজন নিহত হয়েছেন। এর মধ্যে শেরপুরের শ্রীবরদীতে দুই কৃষি শ্রমিক, ঠাকুরগাঁওয়ের রাণীশংকৈল ও হরিপুরে মা-মেয়েসহ তিনজন, ময়মনসিংহের ফুলপুরে যুবক এবং গৌরীপুরে এক কৃষক রয়েছেন। যুগান্তর প্রতিনিধিদের পাঠানো খবর : শেরপুরের শ্রীবরদীতে আমন ধানের চারা রোপণ করার সময় বজ্রপাতে দুই কৃষি শ্রমিক নিহত হয়েছেন। ঘটনাটি ঘটেছে রোববার বিকালে নবীনপুর গ্রামে। নিহতরা হলেন ওই গ্রামের সিরাজুল হকের ছেলে মামুন মিয়া ও বগুলাকান্দি গ্রামের মৃত ফজল হকের ছেলে সাদু মিয়া। ঠাকুরগাঁওয়ের রাণীশংকৈল ও হরিপুরে বজ্রপাতে তিনজন নিহত হয়েছেন। রোববার বজ্রপাতে রাণীশংকৈলে মা ও মেয়ে এবং হরিপুরে এক যুবক নিহত হন। নিহতরা হলেন-রানীশংকৈলের হোসেনগাঁও ইউনিয়নের ঊষধারী এলাকার সৈয়দ আলীর স্ত্রী মেরিনা ও তার মেয়ে সাথী আক্তার এবং হরিপুর উপজেলার জাদুরাণী পশ্চিম কলেজপাড়া এলাকার নওসাদের ছেলে আলিম (২২)। জানা গেছে, রোববার দুপুরে রাণীশংকৈলের মেরিনা ও তার মেয়ে সাথী তাদের ধানখেতে নিড়ানি দিচ্ছিলেন। অপরদিকে হরিপুর উপজেলার আলিম তার কৃষি জমিতে কাজ করার সময় বজ্রপাতে নিহত হন। ময়মনসিংহের ফুলপুরে বজ্রপাতে মিজানুর রহমান নামে এক যুবক নিহত হয়েছেন। তিনি উপজেলার বাঁশতলা গ্রামের খোকন মিয়ার ছেলে। বাড়ির পাশের জমিতে কাজ করার সময় রোববার দুপুরে বজ্রপাতে আহত হন তিনি। পরে হাসপাতালে আনার পথে তিনি মারা যান। ময়মনসিংহের গৌরীপুরের শৌলগাই গ্রামে শনিবার বজ্রপাতে সুরুজ আলী নামে এক কৃষক নিহত হয়েছেন। তিনি ওই গ্রামের জাহের আলীর ছেলে। একই সময়ে হোসেন আলী ফকিরের ছেলে আব্দুল খালেক আহত হন।"
2024/08/12,রাণীনগরে রক্তদহ বিলে ঘুরতে গিয়ে প্রাণ গেল দুজনের,Unknown,নওগাঁর রাণীনগরে রক্তদহ বিলে ঘুরতে গিয়ে রোববার নৌকাডুবিতে দুজনের মৃত্যু হয়েছে। তারা হলেন রাণীনগর সদরের উত্তর রাজাপুর গ্রামের এমদাদুলের মেয়ে তামান্না (১২) ও নওগাঁ সদরের ভোঁপাড়া চন্ডিপুর গ্রামের হেলালের ছেলে রিফাত (১৭)। এছাড়া এ ঘটনায় উপজেলার উত্তর রাজাপুর গ্রামের মিদুল ও আদমদিঘীর দমদমা গ্রামের দুলালী আহত হয়। এদিকে টাঙ্গাইলের বাসাইলে রোববার বিলে গোসলে নেমে দাদি ও নাতনির মৃত্যু হয়েছে। তারা হলেন কাউলজানী ইউনিয়নের কলিয়া উত্তরপাড়া এলাকায় খসরু মিয়ার স্ত্রী সুফিয়া বেগম ও তার নাতনি খাদিজা। উপজেলার কাউলজানী ইউনিয়নের কলিয়া উত্তরপাড়া এলাকায় এ ঘটনা ঘটে।
2024/08/12,ছাত্র-জনতা হত্যার বিচারের দাবিতে দুর্গাপুরে মানববন্ধন,Unknown,"ছাত্র-জনতা হত্যার বিচারের দাবিতে নেত্রকোনার দুর্গাপুরে এক মানববন্ধন অনুষ্ঠিত হয়েছে। রোববার দুপুরে প্রেস ক্লাব মোড়ে বাংলাদেশ ছাত্র ইউনিয়ন উপজেলা সংসদের আয়োজনে ঘণ্টাব্যাপী এ মানববন্ধন হয়। উপজেলা ছাত্র ইউনিয়নের সভাপতি নুরে আলম খানের সভাপতিত্বে ও সম্পাদক জহির রায়হানের সঞ্চালনায় বক্তব্যে রাখেন উপজেলা সিপিবির সভাপতি আলকাছ উদ্দিন মীর, সম্পাদক রুপন কুমার সরকার, যুব ইউনিয়ন সভাপতি নজরুল ইসলাম, ছাত্র ইউনিয়নের সহ-সভাপতি কবিরুল ইসলাম, জুয়েল মিয়া, রমজান আহমেদ সৌরভ।"
2024/08/12,রাজশাহীতে ২ বস্তা অস্ত্র ও সিলেটে ৪১ ড্রাম মাদক উদ্ধার,Unknown,"রাজশাহীতে প্রাইভেটকারে তল্লাশি চালিয়ে দুই বস্তা দেশীয় অস্ত্র উদ্ধার করেছে শিক্ষার্থীরা। এছাড়া সিলেটে ট্রাফিক নিয়ন্ত্রণের দায়িত্বে থাকা শিক্ষার্থীদের হাতে আটক হয়েছে ৪১ ড্রাম মদ। বরিশাল নগরীর ওষুধ বিক্রির দোকানগুলোতেও অভিযান চালিয়েছে একদল শিক্ষার্থী। যুগান্তর ব্যুরোর পাঠানো খবর : রাজশাহীতে শনিবার রাত ৯টায় নগরীর রেলগেট এলাকায় একটি গাড়িতে তল্লাশি চালিয়ে অস্ত্রগুলো উদ্ধার করা হয়। এ সময় গাড়িচালক হোসেন মিয়াকে আটক করা হয়। তার বাড়ি শহরের চণ্ডিপুর এলাকায়। শিক্ষার্থীরা জানায়, ডাকাত আতঙ্ক থাকায় তারা সন্দেহজনক গাড়ি তল্লাশি করছিল। তারা জব্দ গাড়ি ও অস্ত্র বিজিবির কাছে সোপর্দ করেছে। আর গাড়িচালককে সোনাবাহিনীর কাছে দেওয়া হয়। সিলেটে রোববার দুপুরে নগরীর মেন্দিবাগ এলাকায় ট্রাফিকের দায়িত্ব পালন করছিল শিক্ষার্থীরা। তারা জানায়, এ সময় দুটি ট্রাক আটক করলেও দুজন দুর্বৃত্ত পালিয়ে যায়। আটক ট্রাক থেকে ৪১টি ড্রামে ২০০ লিটার করে ৮২০০ লিটার চোলাই মদ জব্দ করা হয়। বরিশালে ক্রেতাদের অভিযোগের ভিত্তিতে রোববার দুপুরে নগরীর সদর হাসপাতালসংলগ্ন দোকান, কাটপট্টি, সদর রোডসহ বিভিন্ন এলাকায় অভিযান চালায় শিক্ষার্থীরা। এ সময় তারা ওষুধের দাম, মেয়াদ ও ট্রেড লাইসেন্স নবায়ন আছে কিনা তা যাচাই করে। অভিযানে বরিশাল শের-ই বাংলা চিকিৎসা মহাবিদ্যালয়, অ্যাপোলো হাসপাতাল ও বরিশাল বিশ্ববিদ্যালয়ের বায়োকেমিস্ট বিভাগের শিক্ষার্থীরা অংশ নেন।"
2024/08/12,হিন্দু সম্প্রদায়ের পাশে বিএনপি-জামায়াত,Unknown,"সম্প্রীতি রক্ষায় বিভিন্ন স্থানে হিন্দু সম্প্রদায়ের পাশে দাঁড়ানোর অঙ্গীকার করেছেন বিএনপি-জামায়াতের নেতাকর্মীরা। রোববার তারা সনাতন ধর্মাবলম্বীদের সঙ্গে মতবিনিময় করেছেন। যুগান্তর প্রতিনিধিরা জানান- যশোরে হিন্দু সম্প্রদায়সহ আওয়ামী লীগ নেতাদের বাড়িঘর ব্যবসা প্রতিষ্ঠান বিএনপির নেতা-কর্মীরা রাত জেগে পাহারা দিচ্ছে। শহরে মহল্লা ও গ্রামে গ্রাম সুরক্ষা কমিটি গঠন করা হচ্ছে। খুলনা বিভাগীয় ভারপ্রাপ্ত সাংগঠনিক সম্পাদক অনিন্দ্য ইসলাম অমিত রোববার সংবাদ সম্মেলনে এসব কথা বলেন। এতে উপস্থিত ছিলেন জেলা বিএনপির আহ্বায়ক অধ্যাপক নার্গিস বেগম, যুগ্ম আহ্বায়ক দেলোয়ার হোসেন খোকন। নেত্রকোনার মদনে সংবাদ সম্মেলনে বক্তব্য দেন জামায়াতের আমীর মো. অলিউল ইসলাম। এ সময় উপস্থিত ছিলেন কর্ম পরিষদ সদস্য মাওলানা রহুল আমিন। এসময় তারা সম্প্রীতি বজায় রাখার আহ্বান জানান। সিরাজগঞ্জের এনায়েতপুরে হিন্দু সম্প্রদায়ের সঙ্গে মতবিনিময়কালে সভাপতিত্ব করেন কালীপদ দাস, থানা জামায়াতের আমির ডা. সেলিম রেজা, সেক্রেটারি ডা. মোফাজ্জাল হোসেন। এসময় হিন্দুদের নিরাপত্তায় জামায়াত পাশে থাকবে বলে অঙ্গীকার করা হয়। চট্টগ্রামের মীরসরাইয়ে জাতীয়তাবাদী টেক্সটাইল ইঞ্জিনিয়ার অ্যাসোসিয়েশনের উদ্যোগে সম্প্রীতি সমাবেশ হয়েছে। মো. সোহেলের সভাপতিত্বে এতে প্রধান অতিথি ছিলেন অ্যাসোসিয়েশনের কেন্দ্রীয় সভাপতি ফখরুল আলম। বিশেষ অতিথি ছিলেন চট্টগ্রাম উত্তর জেলা যুবদলের সাবেক সাংগঠনিক সম্পাদক সোহেল রানা। কুড়িগ্রামের ফুলবাড়ীতে সম্প্রীতি রক্ষায় পাড়া মহল্লায় সচেতনতামূলক সভা করেছে জামায়াত-শিবিরের নেতা-কর্মীরা। এ সময় তারা সনাতন ধর্মাবলম্বীদের পাশে থাকার প্রত্যয় ব্যক্ত করেন।"
2024/08/12,মাতৃভূমি রক্ষায় অঙ্গীকার,Unknown,"ছাত্র-জনতার ‘গণঅভ্যুত্থানে’ শেখ হাসিনার পতনে বিভিন্ন স্থানে রোববার আনন্দ মিছিল করেছে ছাত্র-জনতা। এছাড়া সংস্কারের মাধ্যমে নতুন করে দেশ গঠন করতে স্থানীয় প্রশাসন ও সাংবাদিকদের সঙ্গে মতবিনিময় সভা করেছেন বৈষম্যবিরোধী ছাত্র আন্দোলনের সমন্বয়করা। পাশাপাশি ছাত্র আন্দোলনে নিহতদের আত্মার মাগফিতার এবং আহতদের সুস্থতা কামনায় দোয়া হয়েছে। এসব কর্মসূচি থেকে সমাজের বৈষম্য নিরসনসহ সহিংসতা, দুর্নীতি ও অপকর্মমুক্ত বাংলাদেশ গড়ার মধ্য দিয়ে মাতৃভূমি রক্ষা করার অঙ্গীকার করা হয়। যুগান্তর প্রতিনিধিদের পাঠানো খবর : শ্রীমঙ্গলে ‘সংগ্রামে আমরা, শান্তিতে আমরা, দেশ গঠনে আমরা’-স্লোগানে ‘অভয় মিছিল’ করেছেন শিক্ষার্থীরা। প্রশাসনকে সাহস দিতে তারা এমন কর্মসূচি পালন করেছেন। বক্তব্য দেন শিক্ষার্থী মোহাম্মদ সামাদ, জামাল উদ্দিন, তামজিদুর রহমান। ওসি বিনিয় ভূষণ ও ইউএনও মো. আবু তালেব শিক্ষার্থীদের এমন আশ্বাসে আশ্বস্ত হয়ে তাদের প্রতি কৃতজ্ঞতা প্রকাশ করেন। কচুয়ায় ছাত্র-জনতা বিজয় মিছিল করেছে। মিছিল-পরবর্তী সভা পরিচালনা করেন গণঅধিকার পরিষদের নেতা সাজেদুল হাসান স্বপন। বক্তব্য দেন কচুয়া যুব অধিকার সমন্বয়ক প্রধান মো. সালাউদ্দিন, জেলা গণঅধিকার পরিষদের সমন্বয়ক শরীফুল আজম, কচুয়া ছাত্র অধিকার পরিষদের সভাপতি আবু সাঈদ চৌধুরী, সাংগঠনিক সম্পাদক নাঈম ব্যাপারী। টাঙ্গাইল প্রেস ক্লাবে সংবাদ সম্মেলন করেন বৈষম্যবিরোধী ছাত্র আন্দোলনের সমন্বয়করা। বক্তব্য দেন জেলা বৈষম্যবিরোধী ছাত্র আন্দোলনের সমন্বয়ক কামরুল ইসলাম, ইমরান কবির ও শাহাদত হোসেন সিয়াম। বান্দরবানে তারুণ্যের জয়যাত্রা র‌্যালি হয়েছে। উপস্থিত ছিলেন ছাত্র ও মানবিক সংগঠনের আবু বক্কর, বিশ্বজিৎ দাশ বাপ্পা। বিজয়নগরে বৈষম্যবিরোধী ছাত্র আন্দোলনের সদস্যদের উপজেলা প্রশাসন মতবিনিময় সভা করেছে। সভায় ছাত্রছাত্রীরা গণমাধ্যমের সামনে কথা বলতে চাইলেও ইউএনওর আপত্তির কারণে সাংবাদিকরা বেরিয়ে যান। পাঁচবিবিতে বৈষম্যবিরোধী শিক্ষার্থীদের সঙ্গে মতবিনিময় করেন উপজেলা চেয়ারম্যান সাবেকুন নাহার শিখা। সভায় আন্দোলনকারী শিক্ষার্থীরা বলেন, ছাত্র-জনতা মিলে শেখ হাসিনা সরকারকে বিদায় করেছে। এখন সবার দায়িত্ব দেশকে বসবাসযোগ্য করে গড়ে তোলা। চান্দিনায় রেদোয়ান আহমেদ কলেজের ছাত্র-ছাত্রী, শিক্ষক ও কর্মচারীরা আনন্দ মিছিল করেছেন। কুমারখালী প্রেস ক্লাবের সাংবাদিকদের সঙ্গে মতবিনিময় সভা করেছেন বৈষম্যবিরোধী ছাত্র আন্দোলনের সমন্বয়করা। বক্তব্য দেন কুমারখালীর প্রধান সমন্বয়ক আসাদুজ্জামান আলী খান, সমন্বয়ক কামরুজ্জামান সোয়াদ, মাহিন বিশ্বাস, সহকারী সমন্বয়ক আফ্রিদি জামান, মাশরাফুল ইসলাম তিহা। রাজাপুরে ছাত্র আন্দোলনে নিহতদের আত্মার মাগফিরাত এবং আহতদের সুস্থতা কামনায় দোয়া হয়েছে। দোয়া অনুষ্ঠানের পূর্বে বক্তব্য দেন সহকারী সিনিয়র পুলিশ সুপার (রাজাপুর-কাঁঠালিয়া) সার্কেল মো. মাসুদ রানা, রাজাপুর থানা অফিসার ইনচার্জ মুহাম্মদ আতাউর রহমান, শিক্ষকদের মধ্যে মো. জাহিদুল ইসলাম ও মো. মাহবুব মোর্শেদ সোহেল।"
2024/08/12,সহিংসতা দুর্নীতিমুক্ত দেশ গড়ার প্রত্যয়,Unknown,"ছাত্র-জনতার আন্দোলনে শেখ হাসিনার সরকার পতনের পর জনসাধারণের তীব্র ক্ষেভের মুখে কর্মবিরতিতে যায় পুলিশ। পুলিশের অনুপস্থিতিতে শৃঙ্খলা ফিরিয়ে আনতে মাঠে নামেন শিক্ষার্থীরা। সড়কে ট্রাফিক নিয়ন্ত্রণ, পরিষ্কার পরিচ্ছন্নতা অভিযান, বাজার মনিটরিং, বিভিন্ন স্থাপনা পাহারাসহ নানান কর্মসূচি পালন করছেন তারা। এছাড়া বৈষম্যবিরোধী ছাত্র আন্দোলনে নিহতদের স্মৃতি বাঁচিয়ে রাখতে দেওয়ালে দেওয়ালে করা হচ্ছে চিত্রাঙ্কন। সহিংসতা, দুর্নীতি ও অপকর্মমুক্ত বাংলাদেশ গড়ার প্রত্যয় নিয়ে কাজ করছেন শিক্ষার্থীরা। যুগান্তর ব্যুরো ও প্রতিনিধিরা জানান : দাউদকান্দিতে ইলিয়টগঞ্জ বাসস্ট্যান্ড, গৌরীপুর বাসস্ট্যান্ড, শহিদনগর বাসস্ট্যান্ড, দাউদকান্দি বিশ্বরোড, টোলপ্লাজা এলাকায় বিভিন্ন স্কুল কলেজের শিক্ষার্থীরা ট্রাফিক নিয়ন্ত্রণ ও যানজট নিরাসনে কাজ করছেন। এতে সড়কের যান চলাচলে শৃঙ্খলা এসেছে। এছাড়া শিক্ষার্থীরা থানা, সড়ক, উপজেলা পরিষ্কার-পরিচ্ছন্ন ও মন্দির পাহারা দিচ্ছেন। কাউখালীতে শিক্ষার্থীদের উদ্যোগে ঘাগড়া বাজার এলাকায় বাজারের দ্রব্যমূল্য এবং ট্রাফিক নিয়ন্ত্রণবিষয়ক জনসচেতনতা অভিযান এবং পরিষ্কার পরিচ্ছন্ন কর্মসূচি হয়েছে। জেসমিন আয়াতের নেতৃত্বে উপস্থিত ছিলেন সাহারিয়ার ইমন রাসেল, আদি চাকমা, রাফিউল হক, সাইফুল ইসলাম, তৌকির আহম্মেদ, জাহেদুল ইসলাম, ফারজানা ইসলাম সাথী, সুইটি আক্তার। লাকসামে পৌরশহরে মোড়ে মোড়ে ট্রাফিক ব্যবস্থাপনায় কাজ করছেন শিক্ষার্থীরা। বৃহস্পতিবার থেকে এমন চিত্র দেখা যাচ্ছে শহরের প্রাণকেন্দ্র বাইপাস, দৌলতগঞ্জ বাজারের পুরাতন বাসস্ট্যান্ড, ব্যাংক রোড, নোয়াখালী রেলগেট, চাঁদপুর রেলগেট, জংশন স্টেশন মোড়ে। এ ছাড়া শহরের বিভিন্ন জায়গায় অগ্নিসংযোগ ভাঙচুর হওয়া স্থাপনা পরিষ্কার করার পাশাপাশি লিখন ও মোছার কার্যক্রম চালাচ্ছেন তারা। দেবিদ্বারে কুমিল্লা-সিলেট মহাসড়কসহ বিভিন্ন সড়কে ট্রাফিকের দায়িত্ব পালন করছেন বৈষম্যবিরোধী ছাত্র আন্দোলনের শিক্ষার্থীরা। হাতে লাঠি, মুখে বাঁশি নিয়ে ইশারায় তারা সড়কে ট্রাফিক নিয়ন্ত্রণ করার মধ্যদিয়ে পালটে দিয়েছেন চিরচেনা যানজটের শহর দেবিদ্বারকে। ট্রাফিক নিয়ন্ত্রণের পাশাপাশি পৌর শহরে পরিষ্কার-পরিচ্ছন্নতা, বাজার মনিটরিং, মোমবাতি প্রজ্বালন, রাত জেগে পাহারা দেওয়ার মতো কাজ করেছেন শিক্ষার্থীরা। কেউ কেউ দেওয়ালে দেওয়ালে লিখছেন নানা স্লোগান, আঁকছেন গ্রাফিতি। আখাউড়ায় ট্রাফিক নিয়ন্ত্রণ, পরিচ্ছন্নতা কার্যক্রম, বর্জ্য অপসারণ ও বাজার মনিটরিংসহ নানা কাজে ব্যস্ত সময় পাড় করছে বৈষম্যবিরোধী ছাত্র আন্দোলনের শিক্ষার্থীরা। পরিদর্শন করছে সরকারি-বেসরকারি অফিস ও হাসপাতাল। ইউএনও, এসি ল্যান্ডসহ পৌরসভার কাউন্সিলদের সাথে কথা বলেছে তারা। চাঁদপুরে কোটা সংস্কারে বৈষম্যবিরোধী ছাত্র-জনতার আন্দোলনে প্রাণ হারানোদের স্মৃতি তুলে ধরতে রোববার সড়কের পাশের এবং শিক্ষাপ্রতিষ্ঠানের দেয়ালে চিত্রাঙ্কন শিক্ষার্থীরা। বিবর্ণ অতীত মুছে দেয়ালে দেয়ালে ‘স্বপ্নলিপি’ আঁকছেন তারা। শিক্ষার্থীরা অনেক দেয়ালে নতুন করে লিখছেন দেশ সংস্কারের নানা স্লোগান এবং বিভিন্ন শিল্পকর্মও আঁকছেন। পাবনায় সড়কের ট্রাফিক নিয়ন্ত্রণে শিক্ষার্থী এবং সরকারি ব্যক্তিদের বাসভবনসহ গুরুত্বপূর্ণ স্থাপনার নিরাপত্তায় দায়িত্ব পালন করছেন আনসার ভিডিপির সদস্যরা। মুক্তাগাছায় শহিদ স্মৃতি সরকারি কলেজ, এনএন উচ্চ বিদ্যালয়, মুক্তাগাছা মহাবিদ্যালয়সহ বিভিন্ন শিক্ষাপ্রতিষ্ঠানের দেওয়ালে দেওয়ালে বাংলাদেশের মানচিত্র, জাতীয় পতাকা ও আন্দোলনে শহিদের ছবি আঁকছেন শিক্ষার্থীরা। হবিগঞ্জে সড়কগুলোতে যান চলাচলে শৃঙ্খলা বজায় রাখার পাশাপাশি পরিচ্ছন্নতার কাজ অব্যাহত রেখেছে শিক্ষার্থীরা। ফরিদগঞ্জে যানজট নিরসনে শিক্ষার্থীদের সাথে কাজ করছে স্কাউট সদস্যরা। ফরিদগঞ্জ বাজারের চারটি স্পট ও উপজেলায় বিভিন্ন ইউনিয়নে ১০ জন সমন্বয়কের তত্ত্বাবধানে বিভিন্ন স্পটে যানজট নিরসনে কাজ করছেন তারা। পাবনায় শহিদ চত্বর থেকে শহরের বিভিন্ন মোড়ে ট্রাফিক নিয়ন্ত্রণে কাজ করছেন শিক্ষার্থীরা। শিক্ষার্থীদের সঙ্গে যোগ দিয়েছেন গার্লস গাইড এবং বিএনসিসি। একই সঙ্গে শিক্ষার্থীরা ট্রাফিক আইন মেনে চলাসহ বিভিন্ন সচেতনতামূলক কাজ করছেন। এদিকে দ্রব্যমূল্যের ঊর্ধ্বগতি ও সাধারণ মানুষের ভোগান্তি ঠেকাতে বাজার মনিটরিংয়েও কাজ করছেন আন্দোলনরত সাধারণ শিক্ষার্থীরা। দুর্গাপুরে কেন্দ্রীয় শহিদ মিনার ধুয়ে মুছে পরিষ্কার করেছে বৈষম্যের বিরোধী আন্দোলনের শিক্ষার্থীরা। রোববার সকাল থেকে শহরের অন্যান্য গুরুত্বপূর্ণ স্থাপনা পরিষ্কার পরিচ্ছন্ন করেন তারা। মোমবাতি জ্বালিয়ে দুর্গাপুরসহ গোটা বাংলাদেশে আন্দোলনে নিহত হওয়া সব শহিদের স্মরণ করা কর্মসূচি পালন করা হয়। ফরিদপুরে মুজিব সড়কে ট্রাফিকের দায়িত্ব পালন করেছে শিক্ষার্থীরা। শিক্ষার্থীদের সাথে ফায়ার সার্ভিস অ্যান্ড সিভিল ডিফেন্স, আনসার-ভিডিপির সদস্যবৃন্দ রয়েছেন। সাধারণ জনগণ তাদের মধ্য খাদ্যসামগ্রী দিচ্ছেন। মৌলভীবাজার বিভিন্ন দেয়ালে গ্রাফিতি ফেস্ট করছেন শিক্ষার্থীরা। শনিবার কমিউনিটি ইউনাইটেড ফর রিলিফ অ্যান্ড ইম্পাওয়ারমেন্ট (কিউর) এবং সার্কাস্টিক স্কুলের যৌথ উদ্যোগে দিনব্যাপী গ্রাফিতি ফেস্ট অনুষ্ঠিত হয়। এই ফেস্ট আয়োজনের মূল উদ্দেশ্য ছিল সাম্প্রতিক বৈষম্যবিরোধী আন্দোলনে যারা শহিদ হয়েছেন তাদের প্রতি শ্রদ্ধা নিবেদন। বিরলে সড়কে ট্র্যাফিক নিয়ন্ত্রণে কাজ করছেন বিভিন্ন শিক্ষাপ্রতিষ্ঠানের শিক্ষার্থী ও বিএনসিসির সদস্যরা। এছাড়াও দায়িত্ব পালন করছেন আনসার ও ভিডিপির সদস্যরা। রোববার পৌর শহরের বকুলতলা মোড়, শংকরপুর মোড়, থানা মোড়সহ বেশ কয়েকটি গুরুত্বপূর্ণ পয়েন্টে প্রায় অর্ধশতাধিক শিক্ষার্থীকে ট্রাফিক নিয়ন্ত্রণে কাজ করতে দেখা যায়।"
2024/08/12,বিএনপি নেত্রী শিরিনের বিরুদ্ধে মামলা করবে পরিবেশ অধিদপ্তর,Unknown,"বরিশালে ১০ কোটি টাকা মূল্যমানের পুকুর ভরাট করে দখলের ঘটনায় বিএনপি নেত্রী বিলকিস জাহান শিরিনের বিরুদ্ধে মামলা করবে পরিবেশ অধিদপ্তর। অধিদপ্তর বরিশালের উপপরিচালক জহিরুল ইসলাম তালুকদার এই তথ্য জানিয়েছেন। এদিকে বিএনপির কেন্দ্রীয় সাংগঠনিক সম্পাদকের দায়িত্বে থাকা সাবেক সংসদ-সদস্য বিলকিস জাহান শিরিনের সব পদ স্থগিত করেছে তার দল। একইসঙ্গে রাজনৈতিক ও সাংগঠনিক সব কার্যক্রমে তার অংশগ্রহণ নিষিদ্ধ করা হয়েছে। আওয়ামী লীগ সরকারের পতনের পর ৫ আগস্ট যখন বরিশালে আনন্দ-উল্লাস তখন নগরীর ব্রাউন কম্পাউন্ড এলাকায় সাধারণ জনগণের ব্যবহার্য একটি পুকুর দখল করে ভরাট শুরু করে বিএনপি নেত্রী বিলকিস জাহান শিরিন ও তার পরিবার। রাতের বেলা ট্রাকের পর ট্রাক বালু এনে ফেলা হয় পুকুরটিতে। বালু ফেলে পুকুর ভরাট কাজের তত্ত্বাবধান করেন শিরিনের ছোট ভাই শহিদুল ইসলাম শামিম। শনিবার যুগান্তরে এ সংক্রান্ত একটি প্রতিবেদন প্রকাশিত হয়। এরপর বিএনপির দপ্তর সম্পাদক রুহুল কবির রিজভী স্বাক্ষরিত এক নোটিশে স্থগিত করা হয় শিরিনের বিভাগীয় সাংগঠনিক পদসহ দলীয় সব পদ-পদবি। একই সঙ্গে দলের রাজনৈতিক ও সাংগঠনিক কোনো কার্যক্রমে তিনি অংশ নিতে পারবেন না বলে উল্লেখ করা হয় ওই নোটিশে। দীর্ঘদিন দলের তহবিল তছরুপসহ পদবাণিজ্যের অভিযোগ ছিল বিলকিস জাহান শিরিনের বিরুদ্ধে। এ নিয়ে গণমাধ্যমে সংবাদও প্রকাশিত হয়। সবশেষ দেশের অস্থিতিশীল পরিস্থিতির সুযোগে প্রায় ১০ কোটি টাকা মূল্যমানের জমি দখলের উদ্দেশ্যে পুকুর ভরাটের ঘটনা ঘটলে এ সিদ্ধান্ত নেয় বিএনপি। বক্তব্য জানার জন্য বিলকিস জাহান শিরিনের মোবাইল ফোনে একাধিকবার কল ও খুদে বার্তা দিলেও সাড়া মেলেনি। পুকুর দখলের ঘটনা যুগান্তরে প্রকাশিত হওয়ার পর সোমবার স্থানটি পরিদর্শন করেন বরিশাল পরিবেশ অধিদপ্তরের কর্মকর্তারা। সেখানে চলমান পুকুর ভরাট কার্যক্রম বন্ধ করে দেন। বিষয়টি সম্পর্কে জানতে যোগাযোগ করা হলে বরিশাল পরিবেশ অধিদপ্তরের উপ-পরিচালক জহিরুল ইসলাম তালুকদার জানান, আমরা ইতোমধ্যে পুকুর ভরাট বন্ধ করেছি। যারা এ পুকুর ভরাট করেছে তাদের বলা হয়েছে বালি অপসারণ করে পুকুরটিকে আবার পূর্বের জায়গায় ফিরিয়ে দিতে। এটা করতে ব্যর্থ হলে তাদের বিরুদ্ধে আইনানুগ পন্থায় মামলা করব আমরা। পৈতৃক সম্পত্তি দাবি করে গত বছরের মে মাসে ওই পুকুরটি ভরাট শুরু করে শিরিন ও তার পরিবার। বিষয়টি নিয়ে গণমাধ্যমে সংবাদ প্রকাশিত হওয়ার পাশাপাশি পরিবেশবাদীরা গিয়ে বাধা দিলে বন্ধ হয়ে যায় পুকুর ভরাট কাজ। সেই সময় পরিবেশ অধিদপ্তর থেকে বিলকিস জাহান শিরিনসহ ৭ জনকে দেওয়া এক নোটিশে পুকুর ভরাট বন্ধ ও বালি অপসারণের নির্দেশ দেওয়া হয়। অন্যথায় তাদের বিরুদ্ধে মামলা করা হবে বলেও চিঠিতে উল্লেখ করে পরিবেশ অধিদপ্তর। তবে শেষ পর্যন্ত সেই বালি অপসারণ তো দূরের কথা চলতি বছরের ৫ আগস্ট আবার তারা শুরু করে পুকুর ভরাট কার্যক্রম। স্থানীয় এলাকাবাসী ও বিভিন্ন দলিল ঘেঁটে দেখা গেছে, ১৯২২ সালে এমপি ব্রাউন নামে এক পর্তুগিজ ব্যবসায়ীর স্ত্রী মিসেস ব্রাউন পুকুরটি সাধারণ মানুষের ব্যবহার্য হিসাবে দলিল করে দিয়ে যান। সেই থেকেই ওই এলাকার মানুষ পুকুরটি ব্যবহার করে আসছিলেন। "
2024/08/12,সারা দেশে ৫৯৯ থানার কার্যক্রম চালু,Unknown,"বৈষম্যবিরোধী ছাত্র-জনতার গণঅভ্যুত্থানে আওয়ামী লীগ সরকারের পতনের পর ঢাকাসহ সারা দেশের বহু থানায় হামলা, ভাঙচুর ও অগ্নিসংযোগের ঘটনা ঘটে। এ অবস্থায় বেশিরভাগ থানার কার্যক্রম পুরোপুরি বন্ধ হয়ে যায়। তবে অন্তর্বর্তীকালীন সরকার দায়িত্ব গ্রহণের পরে স্বল্প পরিসরে অনেক থানার কার্যক্রম শুরু হয়েছে। রোববার পর্যন্ত সারা দেশে ৫৯৯টি থানার কার্যক্রম স্বল্প পরিসরে শুরু হয়েছে। এছাড়া ঢাকার কয়েকটি সড়কে ট্রাফিক পুলিশ সদস্যরাও স্বল্প পরিসরে দায়িত্ব পালন শুরু করেছেন। তবে থানাগুলোতে পুলিশ সদস্যরা আসতে শুরু করলেও কার্যক্রম পুরোপুরি চালু হতে আরও সময় লাগবে। কম ক্ষতিগ্রস্ত থানাগুলোতে পুলিশ সদস্যরা হাজির হলেও তেমন কোনো কাজ নেই। বেশি ক্ষতিগ্রস্ত কয়েকটি থানায় শিক্ষার্থীরা পরিষ্কার-পরিচ্ছন্নতার কাজ করছেন। কিছু থানায় সাধারণ ডায়েরি (জিডি) নেওয়ার কাজ করছেন শিক্ষার্থীরা। নিরাপত্তার স্বার্থে সব থানাতেই সেনাবাহিনী ও আনসার সদস্যদের উপস্থিতি দেখা গেছে। বৃহস্পতিবারের মধ্যে পুলিশের সব সদস্যকে কাজে ফেরার নির্দেশ দিয়েছেন অন্তর্বর্তীকালীন সরকারের স্বরাষ্ট্র্র উপদেষ্টা এম সাখাওয়াত হোসেন। শিক্ষার্থীদের আন্দোলনকে কেন্দ্র করে পুলিশের সঙ্গে সংঘাত ও সহিংসতায় বেশিরভাগ থানায় হামলা, ভাঙচুর ও অগ্নিসংযোগ করা হয়। এ ঘটনায় ৪২ জনের মতো পুলিশ সদস্য নিহত ও আরও অনেকে আহত হন। এছাড়া পুলিশের গুলিতে কয়েকশ সাধারণ মানুষ নিহত হয়েছেন। এর মধ্যে ছাত্র-জনতার গণঅভ্যুত্থানের মধ্যে ৫ আগস্ট পদত্যাগ করেন সাবেক প্রধানমন্ত্রী শেখ হাসিনা। তারপরে থানাগুলো পুরোপুরি পুলিশ শূন্য হয়ে পড়ে। এছাড়া ডিবি কার্যালয় থেকেও পুলিশ সদস্যরা আত্মগোপনে চলে যান। পুলিশ সদর দপ্তর ও ডিএমপি সদর দপ্তর সূত্রে জানা যায়, ৮ আগস্ট থেকে পুলিশ সদর দপ্তর ও ডিএমপির (ঢাকা মহানগর পুলিশ) কার্যালয় খোলা হয়। তবে সেদিন দুটি কার্যালয়ে পুলিশ সদস্যদের তেমন উপস্থিতি দেখা যায়নি। এর মধ্যে নবনিযুক্ত আইজিপি দায়িত্ব নেওয়ার পর পুলিশ সদস্যদের নিজ নিজ কর্মস্থলে ফেরার জন্য ২৪ ঘণ্টা সময় বেঁধে দেন। কিন্তু নির্ধারিত সময়ে অধিকাংশ সদস্য কাজে ফেরেননি। তবে ধীরে ধীরে থানাসহ অন্যান্য কর্মক্ষেত্রে পুলিশ সদস্যদের উপস্থিতি বাড়ছে। এর মধ্যে রোববার রাজধানীর কিছু পয়েন্টে ট্রাফিক পুলিশ সদস্যদের দায়িত্ব পালন করতে দেখা যায়। শিগগির পুরো রাজধানীতে তারাও কাজ শুরু করবেন বলে আইজিপি জানিয়েছেন। পুলিশ সদর দপ্তর রোববার এক খুদে বার্তায় জানায়, সারা দেশে ৬৩৯টি থানার মধ্যে ৫৯৯টি থানার কার্যক্রম শুরু হয়েছে। এছাড়া ১১০টি মেট্রোপলিটন থানার মধ্যে ৯৭টি এবং জেলার ৫২৯টি থানার মধ্যে ৫০২টি থানার কার্যক্রম শুরু হয়েছে। এর আগে শনিবার পর্যন্ত ৫৩৮টি থানার কার্যক্রম শুরু হয়। কার্যক্রম শুরু হওয়া বেশিরভাগ থানায় সীমিত পরিসরে কাজ চলছে। যাত্রাবাড়ী থানায় অভিযোগ নিচ্ছেন শিক্ষার্থীরা : যাত্রাবাড়ী থানা পুরোপুরি কাজ শুরু করতে আরও সময় লাগবে। তবে থানায় পুলিশ সদস্যরা যোগ দিলেও কাজ শুরু করেননি। থানায় গিয়ে কোনো পুলিশ সদস্যকে দেখা যায়নি। পরিষ্কার-পরিচ্ছন্নতার কাজ করছেন সিটি করপোরেশনের পরিচ্ছন্নতাকর্মীসহ অন্যরা। থানার সামনে টিনশেডে বসে শিক্ষার্থীরা মানুষের অভিযোগ (জিডি) নিচ্ছেন। কয়েকজন শিক্ষার্থী বলেন, কিছু পুলিশ সদস্য যোগ দিলেও তারা কাজ শুরু করেননি। ভুক্তভোগী মানুষের অভিযোগ ছাত্র-পুলিশ মিলেই নিচ্ছে। ছোটখাটো অভিযোগ হলে শিক্ষার্থীরা টিম গঠন করে তদন্তপূর্বক তাৎক্ষণিক সমাধান করে দেওয়া হচ্ছে। আর জটিল অভিযোগ হলে সেনাবাহিনীর কাছে পাঠিয়ে দেওয়া হয়। এ পর্যন্ত দায়ের হওয়া বেশিরভাগ অভিযোগ হলো-জমিদখল, চাঁদাবাজি, ছিনতাই, ভাঙচুর ও দোকান লুটপাটসংক্রান্ত। এদিকে, কদমতলী থানায় রোববার পর্যন্ত কোনো পুলিশ সদস্যকে দেখা যায়নি। থানার ভেতরে সেনাবাহিনী ও আনসার সদস্যরা নিরাপত্তা রক্ষার দায়িত্ব পালন করছেন। বাড্ডা ও ভাটারা থানায় ফিরেছে পুলিশ : ভাটারা থানা ৫ দিন বন্ধ থাকার পর শুক্রবার থেকে পুলিশ সদস্যরা ফিরতে শুরু করেছেন। গুলশান থানার পাশে একটি নতুন ভবনে ভাটারা থানার আপৎকালীন কার্যক্রম শুরু হয়েছে। অন্যদিকে, পুরোনো থানা পরিষ্কার-পরিচ্ছন্নতার কাজ চলছে। রোববার সরেজমিন ভাটারার পুরোনো থানায় গিয়ে দেখা যায়, সেনাবাহিনী ও আনসার সদস্যরা বাইরে অবস্থান করছেন। সিটি করপোরেশনের কর্মীরা পরিচ্ছন্নতার কাজ করছেন। ভুক্তভোগী কেউ অভিযোগ করতে এলে তাদের গুলশান থানার পাশে ভাটারা থানার নতুন ভবনে যেতে বলা হয়। ভাটারা থানার ওসি মো. মইনুল ইসলাম যুগান্তরকে জানান, শুক্রবার থেকে তারা থানায় অবস্থান নিয়েছেন। থানার কার্যক্রম পুরোপুরি শুরু করতে আরও সময় লাগবে। তিনি সবাইকে সহযোগিতা করতে অনুরোধ জানান। এদিকে, বাড্ডা থানায়ও অনেক পুলিশ সদস্য ফিরেছেন। দুপুরে সরেজমিন বাড্ডা থানায় গিয়ে দেখা যায়, যোগদানকৃত পুলিশ সদস্যরা বাইরে অবস্থান করছেন। ভেতরে বিভিন্ন বিশ্ববিদ্যালয়ের শিক্ষার্থীরা পরিষ্কার-পরিচ্ছন্নতার কাজ করছেন। এ বিষয়ে বাড্ডা থানার ওসি মো. আব্দুস সালাম যুগান্তরকে বলেন, আমাদের বেশিরভাগ সদস্য যোগদান করেছেন। যারা গুরুতর আহত হয়েছেন, তারা হাসপাতালে ভর্তি আছেন। মোহাম্মদপুর ও আদাবর থানায় পরিচ্ছন্নতা : মোহাম্মদপুর ও আদাবর থানায় পুলিশ সদস্যরা একে একে এসে হাজির হচ্ছেন। সেনাবাহিনীর সদস্যরা নিরাপত্তার দায়িত্ব পালন করছেন। বিভিন্ন স্কুল, কলেজ, বিশ্ববিদ্যালয় ও মাদ্রাসার শিক্ষার্থীরা থানার ভেতর ভাঙচুর ও পুড়ে যাওয়া আসবাবপত্র ঝাড়ু দিয়ে পরিষ্কার করছেন। কেউ কেউ আগুনে পুড়ে কালো হয়ে যাওয়া দেওয়াল পুরাতন কাপড় ও পানি দিয়ে মুছে দিচ্ছেন। সেনাবাহিনীর উপস্থিতিতে মোহাম্মদপুর ও আদাবর থানায় প্রায় সব পুলিশ সদস্য হাজির হয়েছেন। ঢাকায় কাজ শুরু করেছে ট্রাফিক পুলিশ : প্রায় ৬ দিন পর রাজধানীর কিছু সড়কে দায়িত্ব পালন শুরু করেছেন ট্রাফিক পুলিশ সদস্যরা। ইন্টারকন্টিনেন্টাল সিগন্যাল থেকে জাহাঙ্গীর গেট পর্যন্ত পয়েন্টগুলোতে ট্রাফিক পুলিশ সদস্যদের কাজ করতে দেখা গেছে। একইসঙ্গে সড়কগুলোতে সাধারণ শিক্ষার্থী ও জনতাকে ট্রাফিক শৃঙ্খলার কাজ করতে দেখা গেছে।"
2024/08/12,এলাকায় ফিরছেন চট্টগ্রাম বিএনপির ঘরছাড়া নেতাকর্মীরা,Unknown,"ক্ষমতার পট পরিবর্তনের পর নিজ নিজ এলাকায় ফিরতে শুরু করেছেন দীর্ঘদিন ঘরছাড়া বিএনপি নেতাকর্মীরা। তাদের মধ্যে সিনিয়র থেকে শুরু করে তৃণমূল পর্যন্ত বিভিন্ন স্তরের নেতাকর্মী রয়েছেন। ক্ষমতাসীন দলের হামলা ও মামলার ভয়ে বছরের পর বছর ঘরবাড়ি ছেড়ে তারা পালিয়ে ছিলেন অন্যত্র। এদিকে ‘রাজনৈতিক’ মামলায় গ্রেফতার হয়ে যারা জেলে ছিলেন, তারাও জামিনে মুক্ত হয়ে ফিরছেন ঘরে। বিএনপি চেয়ারপারসনের উপদেষ্টা লায়ন আসলাম চৌধুরীসহ অনেকে আছেন মুক্তির অপেক্ষায়। চট্টগ্রামে বিএনপির রাজনীতিতে বিরাজ করছে উৎসবমুখর পরিবেশ। প্রায় সাড়ে ৫ বছর পর শনিবার মধ্যপ্রাচ্য থেকে দেশে ফিরেছেন বিএনপির ভাইস চেয়ারম্যান গিয়াস উদ্দিন কাদের চৌধুরী। ফিরেই তিনি চলে যান রাউজানে নিজ নির্বাচনি এলাকায়। সেখানে একাধিক সভা-সমাবেশে বক্তব্য দেন রাউজানের সাবেক এই সংসদ-সদস্য। এদিকে দীর্ঘদিন পর রাউজান ও রাঙ্গুনিয়ায় ফিরে একাধিক সভা-সমাবেশ করেছেন তার ভাই সালাউদ্দিন কাদের চৌধুরীর ছেলে বিএনপির কেন্দ্রীয় সদস্য হুম্মাম কাদের চৌধুরী। এ দুজন এলাকায় ফেরায় উত্তর চট্টগ্রামের পাশাপাশি অবস্থিত দুই উপজেলায় ফের প্রতিষ্ঠিত হতে চলেছে বিএনপির আধিপত্য। বিএনপিদলীয় সূত্র জানায়, আওয়ামী লীগের ১৫ বছরের শাসনামলে রাউজান ও রাঙ্গুনিয়া উপজেলার পরিস্থিতি ছিল খুবই নাজুক। দীর্ঘদিন এ দুই উপজেলায় যেতে পারছিলেন না বিএনপি নেতাকর্মীরা। বিশেষ করে রাউজানে কায়েম হয়েছিল ত্রাসের রাজত্ব। আওয়ামী লীগ দলীয় সদ্য সাবেক সংসদ-সদস্য ফজলে করিম চৌধুরীর নির্দেশ ছাড়া সেখানে গাছের একটি পাতাও নড়ত না। রাঙ্গুনিয়ায় ছিল সাবেক পররাষ্ট্রমন্ত্রী ও আওয়ামী লীগের যুগ্মসাধারণ সম্পাদক ড. হাছান মাহমুদের একচ্ছত্র নিয়ন্ত্রণ। তার অনুগত আওয়ামী লীগ-ছাত্রলীগ ক্যাডারদের হামলার শিকার হয়ে ঘরবাড়ি ছাড়তে হয়েছে বিএনপি নেতাকর্মীদের। ঘরছাড়া সেই নেতাকর্মীরাও সরকার পতনের দিন থেকে এলাকায় ফিরতে শুরু করেছেন। গত ৫ আগস্ট শেখ হাসিনা পদত্যাগের পর দেশ ছাড়লে পরিস্থিতি পালটাতে শুরু করে। এলাকা ছেড়ে পালাতে থাকেন আওয়ামী লীগের নেতাকর্মীরা। অপরদিকে এলাকায় ফিরে বিএনপি নেতাকর্মীরা মেতে উঠছেন আনন্দ-উল্লাসে। বিএনপি সরকারের আমলে এ দুই উপজেলায় আধিপত্য ছিল বিএনপির। ২০০৮ সালের নির্বাচনে আওয়ামী লীগ সরকার গঠনের পর বিপাকে পড়েন বিএনপি নেতাকর্মীরা। ভয়ে তারা এলাকা ছাড়েন। সেই থেকে বিএনপি ঘরানার শত শত মানুষ পরিবার-পরিজন নিয়ে রাউজান ও রাঙ্গুনিয়া ছেড়ে চট্টগ্রাম নগরীসহ দেশের বিভিন্ন স্থানে বসবাস করে আসছিলেন। ভারতে ইসরাইলের গোয়েন্দা সংস্থা মোসাদের সঙ্গে বৈঠকের অভিযোগে ২০১৬ সালে গ্রেফতার হয়েছিলেন বিএনপির তৎকালীন যুগ্মমহাসচিব লায়ন আসলাম চৌধুরী। ৮ বছর ধরে তিনি জেলে রয়েছেন। তিনিও মুক্তির প্রহর গুনছেন। চট্টগ্রাম নগর বিএনপির আহ্বায়ক এরশাদ উল্লাহ যুগান্তরকে বলেন, ছাত্র-জনতার বিজয়ের মাধ্যমে একটা নতুন সূর্যের উদয় হয়েছে। দীর্ঘ ১৭ বছর পর মুক্ত বাতাসে নিঃশ্বাস নিতে পারছেন দেশের মানুষ। ফ্যাসিস্ট সরকার বিএনপিসহ সব অঙ্গ ও সহযোগী সংগঠন এবং অন্যান্য বিরোধী নেতাকর্মীদের ওপর অত্যাচারের স্টিম রোলার চালিয়েছিল। আমাদের অনেক নেতাকর্মী জেলে ছিল, এখনো আছে। অনেককে মেরে ফেলেছে, গুম করেছে। এমন অত্যাচার করেছে যে কেউ কেউ দেশ ছেড়ে চলে যেতে বাধ্য হয়েছে। ঢাকাসহ দেশের বিভিন্ন স্থানে মানবেতর জীবনযাপন করতে হয়েছে তাদের। তিনি বলেন, এখন সবাই যে যার মতো স্বাভাবিক জীবনে ফিরে আসছে। দলকে শক্তিশালী করতে তারা আত্মনিয়োগ করবেন। রাউজানে ফিরে গহিরা এলাকায় এক সমাবেশে গিয়াস উদ্দিন কাদের চৌধুরী বলেন, শান্তির ধর্ম ইসলামের অনুসারী কোনো মানুষ কারও সম্পদ লুট, বাড়িঘরে হামলার ঘটনা ঘটাতে পারে না। ভিন্ন ধর্মাবলম্বী মানুষের ওপর অত্যাচার-নির্যাতন ইসলাম কখনো সমর্থন করে না। সংকটকালীন সব নেতাকর্মীকে ভিন্ন ধর্মাবলম্বীদের পাশে থাকতে হবে। এদিকে রাজনৈতিক পট পরিবর্তনের পর বিএনপি চেয়ারপারসনের উপদেষ্টা ও উত্তর জেলা বিএনপি আহ্বায়ক গোলাম আকবর খোন্দকারও রাউজানে নেতাকর্মীদের নিয়ে সভা-সমাবেশ করেছেন। চট্টগ্রাম নগর বিএনপি সূত্র জানায়, বিএনপির প্রায় সব নেতাকর্মীর বিরুদ্ধেই কোনো না কোনো রাজনৈতিক মামলা রয়েছে। কারও কারও বিরুদ্ধে শতাধিক মামলাও আছে। অনেকেই কারাগারে আছেন। তাদের জামিন মিলছিল না। পট পরিবর্তনের পর নেতাকর্মীরা জামিনে বেরিয়ে আসতে শুরু করেছেন।"
2024/08/12,বিটিএমএর নতুন সভাপতি শওকত আজিজ,Unknown,"বাংলাদেশ টেক্সটাইল মিলস অ্যাসোসিয়েশনের (বিটিএমএ) সভাপতি নির্বাচিত হয়েছেন আম্বার গ্রুপের চেয়ারম্যান শওকত আজিজ রাসেল। এর আগে তিনি বিটিএমএ জ্যেষ্ঠ সহসভাপতির দায়িত্ব পালন করেন। রোববার এক সংবাদ বিজ্ঞপ্তিতে বিটিএমএ এ তথ্য জানিয়েছে। জানা যায়, গণঅভ্যুত্থানের উদ্ভূত পরিস্থিতিতে মোহাম্মদ আলী খোকন পারিবারিক ও শারীরিক অসুস্থাজনিত কারণে বিটিএমএর সভাপতি থেকে পদত্যাগ করেন। এর প্রেক্ষিতে শনিবার বিটিএমএর গুলশান কার্যালয়ে পরিচালনা পর্ষদের জরুরি বৈঠক হয়। বৈঠকে সর্বসম্মতিক্রমে শওকত আজিজকে সভাপতি নির্বাচিত করা হয়। তিনি ২০২৩-২৫ মেয়াদে অবশিষ্ট সময়ে সভাপতির দায়িত্ব পালন করবেন। মোহাম্মদ আলী খোকন মূলত আওয়ামী লীগপন্থি ব্যবসায়ী হিসাবে ব্যবসায়ী মহলে স্বীকৃত। বিজ্ঞপ্তিতে আরও বলা হয়, শওকত আজিজ রাসেল ইতঃপূর্বে তিন মেয়াদে ৬ বছর বিটিএমএর জ্যেষ্ঠ সহসভাপতি এবং একাধিক মেয়াদে এক দশকেরও বেশি সময় বিটিএমএর পরিচালক হিসাবে দায়িত্ব পালন করেন। আম্বার গ্রুপের চেয়ারম্যান শওকত আজিজ রাসেল দেশের একজন স্বনামধন্য ব্যবসায়ী। তিনি ইউনাইটেড কমার্শিয়াল ব্যাংকের চেয়ারম্যান হিসাবে দায়িত্ব পালন করেছেন। এছাড়াও তিনি একজন বিশিষ্ট ক্রীড়ানুরাগী হিসাবে বাংলাদেশ ক্রিকেট বোর্ডের পরিচালক হিসাবেও দায়িত্ব পালন করেছেন।"
2024/08/12,কর্তৃত্ববাদীদের কোনো ঠাঁই হবে না,Unknown,"দেশে কোনো কর্তৃত্ববাদীদের ঠাঁই হবে না বলে মন্তব্য করেছেন বিএনপির স্থায়ী কমিটির সদস্য সালাহউদ্দিন আহমেদ। তিনি বলেন, ফ্যাসিবাদের অবসান হয়েছে। এই দেশ একক কোনো ব্যক্তির নেতৃত্বে স্বাধীন হয়নি। বাংলাদেশের সব মানুষের মুক্তিযুদ্ধে অংশগ্রহণের মধ্য দিয়ে স্বাধীন হয়েছে। স্বাধীনতা কোনো একক দলের কিংবা ব্যক্তির হতে পারে না। একক রাজত্ব, শাসন কিংবা একক কর্তৃত্ববাদের জন্য যারা বাংলাদেশে রাজনীতি করবে, তাদের কোনো জায়গা এদেশে হবে না। রোববার বিকালে রাজধানীর চন্দ্রিমা উদ্যানে বিএনপির প্রতিষ্ঠাতা ও সাবেক রাষ্ট্রপতি জিয়াউর রহমানের কবর জিয়ারত শেষে তিনি এসব কথা বলেন। দীর্ঘ ৯ বছর ভারতে নির্বাসিত থাকার পর রোববার দুপুরে দেশে ফিরেন সালাহউদ্দিন আহমেদ। এদিন দুপুরে এয়ার ইন্ডিয়ার একটি ফ্লাইটে দিল্লি থেকে ঢাকায় হযরত শাহজালাল আন্তর্জাতিক বিমানবন্দরে পৌঁছান তিনি। এ সময় বিমানবন্দরে আবেগাপ্লুত হয়ে তার সহধর্মিণী হাসিনা আহমেদসহ পরিবারের সদস্যরা তাকে স্বাগত জানান। তাকে ফুল দিয়ে বরণ করেন বিএনপির ভাইস চেয়ারম্যান বরকত উল্লাহ বুলু, সিনিয়র যুগ্মমহাসচিব রুহুল কবির রিজভী, যুগ্মমহাসচিব খায়রুল কবির খোকন, কেন্দ্রীয় নেতা শিরিন সুলতানা, সুলতান সালাউদ্দিন টুকু, রফিকুল ইসলাম, মাহবুবুল হক, এসএ জাহাঙ্গীর, মহানগর বিএনপির সাইফুল আলম নিরব, আমিনুল হক, যুবদলের মোনায়েম মুন্না, নুরুল ইসলাম নয়ন, ছাত্রদলের নাছির উদ্দীন নাসিরসহ কয়েক শতাধিক নেতাকর্মী। সালাহউদ্দিন আহমেদ বলেন, আমি প্রায় ৯ বছরের বেশি সময় নির্বাসন থেকে আপনাদের মাঝে আসতে পেরে মহান আল্লাহর দরবারে শুকরিয়া আদায় করছি। প্রথমেই এদেশের সর্বস্তরের ছাত্র-জনতাকে অভিনন্দন জানাই, যারা বুকের তাজা রক্ত দিয়ে দ্বিতীয়বার স্বাধীনতা এনেছে, প্রকৃত স্বাধীনতা এনেছে এবং নতুন বিজয় দিবস আমাদের উপহার দিয়েছে। তিনি বলেন, এই স্বাধীনতাকে, এই বিজয়কে আমাদের অর্থবহ করতে হবে। এদেশের সুষ্ঠু গণতান্ত্রিক কাঠামোগুলো সুন্দরভাবে সংস্কার করে প্রকৃত গণতান্ত্রিক রাষ্ট্র হিসাবে এদেশের জনগণকে উপহার দিতে হবে। এদেশের জনগণ যাতে স্বাধীনতা, গণতন্ত্রের এবং এই বিজয় দিবসের সুফল ভোগ করতে পারে, সেজন্য সর্বস্তরের জনগণকে আহ্বান জানান বিএনপির এই নেতা। সালাহউদ্দিন আহমেদ বলেন, একবিংশ শতাব্দীতে এই দেশে একটা নজিরবিহীন ছাত্র-জনতার বিপ্লব হয়েছে। এই বিপ্লবকে পৃথিবীর সামনে দেখিয়ে দিতে হবে। এই রক্তাক্ত বিপ্লবের মধ্য দিয়ে এ রক্তস্নাত বাংলাদেশকে আমরা প্রকৃত একটি গণতান্ত্রিক ও আইনের শাসনের রাষ্ট্র বানাতে পেরেছি। যদি আমরা আইনের শাসনের রাষ্ট্র বানাতে পারি, সর্বস্তরের সাংবিধানিক ও গণতান্ত্রিক প্রতিষ্ঠানগুলোকে স্বাধীন ও নিরপেক্ষভাবে কাজ করতে দিতে পারি, তাহলেই ১৮ কোটি মানুষের ঘরেই সে সুফল যাবে। অর্থনৈতিকভাবে এগিয়ে যাব এবং এ দেশ মেরুদণ্ড সোজা করে পৃথিবীর সামনে বলতে পারবে আমরা বীরের জাতি। এই বীরের জাতিকে কেউ দমিয়ে রাখতে পারবে না। তিনি আরও বলেন, আমরা বহিঃশত্রুর আক্রমণ থেকে দেশকে রক্ষা করব। অভ্যন্তরীণ ষড়যন্ত্রকারীদের কাছ থেকে এ রাষ্ট্র হেফাজতে রাখতে সবাইকে সতর্ক থাকতে হবে। এ মুহূর্তে আমাদের সবচেয়ে বড় দরকার ধৈর্যধারণ। সব জায়গায় আইনশৃঙ্খলা পরিস্থিতির উন্নতি করা। ধর্মবর্ণ, দলমত-নির্বিশেষে সবাইকে সমদৃষ্টিতে দেখা। প্রসঙ্গত, ২০১৫ সালের ১০ মার্চ রাজধানীর উত্তরা থেকে নিখোঁজ হন সালাহউদ্দিন আহমেদ। নিখোজ হওয়ার ৬২দিন পর ভারতের মেঘালয়ে স্থানীয় পুলিশ তাকে উদ্ধার করে। সেসময় বিবৃতিতে জানানো হয়, শিলংয়ে উদ্ভ্রান্তের মতো ঘোরাঘুরি করার সময় স্থানীয়রা পুলিশকে ফোন করে। বৈধ নথিপত্র না থাকায়, ওই বছর ২২ জুলাই তার বিরুদ্ধে আনা হয় ভারতে অনুপ্রবেশের অভিযোগ। ২০১৮ সালে নিু আদালতে এবং ২০২৩ সালের ২৮ ফেব্রুয়ারি আপিলেও খালাস পান সালাহউদ্দিন আহমেদ এবং আদালত তাকে দেশে ফেরত পাঠানোর নির্দেশ দেন। পাসপোর্ট না থাকায় সালাহউদ্দিন তখন দেশে ফিরতে ট্রাভেল পারমিটের জন্য গৌহাটিতে বাংলাদেশের সহকারী হাইকমিশনে আবেদন করেন। এরপর গত বছরের ৮ জুন প্রথম দফায় ট্রাভেল পাশ পান। তবে আইনি জটিলতার কারণে সেবার তিনি দেশে ফিরতে পারেননি। শেখ হাসিনা সরকারের পতনের পরদিন মঙ্গলবার পুনরায় ট্রাভেল পাশ পান সালাহউদ্দিন আহমদ।"
2024/08/12,বিএনপি নেতা হিরু ও পারভেজ কি আয়নাঘরে?,Unknown,"কুমিল্লায় র‌্যাবের হাতে আটক সাবেক সংসদ-সদস্য সাইফুল ইসলাম হিরু ও বিএনপি নেতা হুমায়ূূন কবির পারভেজ কি আয়না ঘরে? সম্প্রতি আওয়ামী লীগ সরকারের পতনের পর বিতর্কিত ওই টর্চার সেল থেকে বেশ কিছু লোক ফিরে আসার পর নতুন করে আশার আলো দেখছে তাদের স্বজনরা। আয়না ঘরসহ র‌্যাব এবং ডিবির কাস্টডিগুলোতে দৌড়ঝাঁপ করছেন হিরু পারভেজের পরিবারের সদস্যরা। ১১ বছর আগে ‘গুম’ হন লাকসাম উপজেলা বিএনপির সাবেক সভাপতি ও সাবেক সংসদ-সদস্য সাইফুল ইসলাম হিরু এবং লাকসাম পৌর বিএনপির সাবেক সভাপতি হুমায়ূন কবীর পারভেজ। স্বজনরা তাদের ফিরে আসার অপেক্ষায় দিন গুনছেন। এদিকে তিন দফায় তদন্তের পর বর্তমানে মামলাটি তদন্ত করছেন পুলিশের একজন এএসপি। কি ঘটেছিল সেদিন : মামলার অভিযোগ ও পারিবারিক সূত্রে জানা যায়, ২০১৩ সালের ২৭ নভেম্বর রাতে কুমিল্লা-নোয়াখালী আঞ্চলিক মহাসড়কের সদর দক্ষিণ উপজেলার হরিশ্চর এলাকায় র‌্যাব সদস্যরা ঢাকাগামী অ্যাম্বুলেন্স থেকে সাইফুল ইসলাম হিরু, হুমায়ূন কবির পারভেজ ও বিএনপি নেতা জসিম উদ্দিনকে তুলে নিয়ে যায়। পরে জসিমকে পদুয়ার বাজার বিশ্বরোড এলাকায় অন্য একটি মাইক্রোবাসে তুলে দেয়। একই রাতে জসিম এবং হিরুর ব্যবসা প্রতিষ্ঠান থেকে আরও ১০ জনকে আটক করে লাকসাম থানায় হস্তান্তর করে র‌্যাব। কিন্তু হিরু এবং পারভেজকে পুলিশে সোপর্দ করা হয়নি। এরপর থেকে তারা ‘নিখোঁজ’। দুই পরিবারের সদস্যরা যা বলেন : সাইফুল ইসলাম হিরুর একমাত্র ছেলে রাফসানুল ইসলাম। ঘটনার সময় বয়স ছিল ১৭ বছর। বর্তমানে দেখছেন বাবার ব্যবসা। তিনি বলেন, বাবার খোঁজ চেয়ে অনেকের দ্বারস্থ হয়েছি। লাকসাম থানায় মামলা নেয়নি। পরে ‘বাবা হারিয়ে গেছেন’- এ মর্মে সাধারণ ডায়েরি (ডিজি) করি লাকসাম থানায়। সেখান থেকে আমরা যাই র‌্যাব-১১ এর নারায়ণগঞ্জ অফিসে। র‌্যাব সেদিন অভিযান চালালেও আমার বাবাকে আটক করেনি বলে জানানো হয়। আওয়ামী লীগ সরকার পতনের পর আয়না ঘর থেকে কেউ কেউ মুক্তি পাচ্ছেন। এ বিষয়ে আমরা ডিজিএফআই’র সঙ্গে দেখা করেছি। তারা প্রয়োজনীয় কিছু তথ্য প্রমাণ চেয়েছে। আমরা সব দিয়েছি। আশা করি বাবাকে ফিরে পাব। সাইফুল ইসলাম হিরুর স্ত্রী ফরিদা ইসলাম হাসি বলেন, ‘দীর্ঘ প্রায় ১১ বছরেও ওদের সন্ধান মেলেনি। আশা করি নতুন সরকার এ বিষয়ে তদন্ত করে ব্যবস্থা নেবে।’ নিখোঁজ হুমায়ূন কবীর পারভেজের স্ত্রী শাহনাজ আক্তার বলেন, ‘বিএনপি করা কি অপরাধ? আমরা প্রিয় মানুষটিকে ফিরে পেতে চাই।’ মামলার বাদী ও তদন্ত কর্মকর্তা যা বলেন : মামলার বাদী গেলাম ফারুক বলেন, সিআইডি মনগড়া একটি প্রতিবেদন দিয়েছিল। ঘটনার প্রত্যক্ষদর্শী যারা ছিলেন তাদের কাছ থেকে সিআইডি বক্তব্য নেয়নি। পিবিআইও মামলার রহস্য বের করতে পারেনি। এখন তদন্ত করছে পুলিশের লাকসাম সার্কেলের এএসপি। মামলার তদন্ত কর্মকর্তা পুলিশের এএসপি (লাকসাম সার্কেল) সৌমেন মজুমদার বলেন, মামলাটি অত্যন্ত জটিল। সাক্ষীদের নোটিশ করেও আনা যাচ্ছে না। মামলায় যাদের অভিযুক্ত করা হয়েছে তাদের কারও কারও বক্তব্য নেওয়া হয়েছে। তদন্ত অনেকটা শেষ পর্যায়ে আছে।"
2024/08/12,আপিল বিভাগের মতো হাইকোর্টেও সংস্কার প্রয়োজন: অ্যাটর্নি জেনারেল,Unknown,"আপিল বিভাগের মতো হাইকোর্টেও সংস্কার প্রয়োজন বলে মন্তব্য করেছেন নতুন অ্যাটর্নি জেনারেল মো. আসাদুজ্জামান। তিনি বলেছেন, বিচার বিভাগে কোনো সিন্ডিকেট থাকবে না। রোববার সুপ্রিমকোর্টে নিজ কার্যালয়ে সাংবাদিকদের প্রশ্নের জবাবে তিনি এসব কথা বলেন। আসাদুজ্জামান বলেন, হাইকোর্টে কোনো হস্তক্ষেপ হবে, এটা আমি চিন্তাও করি না। সিন্ডিকেট কেউ করে থাকলে আমাদের জানাবেন। জানানো মাত্রই ব্যবস্থা গ্রহণ করা হবে। তিনি বলেন, আইন উপদেষ্টা আসিফ নজরুল কোনো সিন্ডিকেট করবেন, এটা তার শত্রুও বিশ্বাস করবে না। রাষ্ট্রের প্রধান আইন কর্মকর্তা বলেন, ইতোমধ্যে প্রধান বিচারপতি নিয়োগ দেওয়া হয়েছে। আশা করি প্রধান বিচারপতি অতি দ্রুত দেশের মানুষের অধিকার প্রতিষ্ঠার এ জায়গাটিকে উন্নত করবেন। অনেক ডেপুটি, সহকারী অ্যাটর্নি জেনারেল পদত্যাগ করেছেন, অনেক রুমে তালা লাগানো আছে, এক্ষেত্রে কী করবেন জানতে চাইলে অ্যাটর্নি জেনারেল বলেন, আমরা অতি দ্রুত এই সমস্যার সমাধান করব। বিচারাঙ্গনে অনিয়মের বিষয়ে তিনি বলেন, বাংলাদেশের এই দ্বিতীয় মুক্তিযুদ্ধের চেতনাটাই হলো অনিয়মের বিরুদ্ধে। এসব অনিয়ম, অনাচারের বিরুদ্ধে জনগণ রুখে দাঁড়িয়েছে। আশা করি মানুষের সেই আশার আলোয় প্রভাবিত হয়ে মানুষের অধিকার প্রতিষ্ঠার জন্য সামনের দিকে এগিয়ে যাবে অন্তর্বর্তী সরকার। প্রধান বিচারপতি সম্পর্কে নিজের মূল্যায়ন তুলে ধরে তিনি বলেন, তিনি অক্সফোর্ড গ্র্যাজুয়েট, ঢাকা বিশ্ববিদ্যালয়ের আইন বিভাগ থেকে প্রথম ক্লাস। তিনি পিএইচডি করেছেন। তার লেখাপড়া, শিক্ষা-দীক্ষা, চলনে-বলনে প্রশ্ন তোলার মতো কোনো কিছু পাবেন না। আপনারা সাংবাদিক। আপনারা জনগণের ওয়াচডগ হিসাবে কাজ করবেন। অ্যাটর্নি জেনারেল বলেন, তার (নতুন প্রধান বিচারপতি) নানা ছিলেন বাংলাদেশের অন্যতম বিচারপতি, বিচারপতি মো. ইব্রাহিম। তিনি ঢাকা বিশ্ববিদ্যালয়ের উপাচার্যও ছিলেন। তার মা ছিলেন ভাষাসৈনিক, ভাষাকন্যা অধ্যাপক সুফিয়া আহমেদ। তিনি জাতীয় অধ্যাপকও ছিলেন।"
2024/08/12,শপথ নিলেন দুই উপদেষ্টা,Unknown,শপথ নিয়েছেন অন্তর্বর্তী সরকারের দুই উপদেষ্টা ডা. বিধান রঞ্জন রায় ও সুপ্রদীপ চাকমা শপথ নিয়েছেন। রোববার দুপুর ১২টা ৫২ মিনিটে বঙ্গভবনে রাষ্ট্রপতি মো. সাহাবুদ্দিন তাদের শপথবাক্য পাঠ করান। অন্তর্বর্তীকালীন সরকারের প্রধান উপদেষ্টা ড. মুহাম্মদ ইউনূসসহ অন্য উপদেষ্টা ও বিশিষ্ট ব্যক্তিরা অনুষ্ঠানে উপস্থিত ছিলেন। শপথ অনুষ্ঠান পরিচালনা করেন মন্ত্রিপরিষদ সচিব মাহবুব হোসেন। ছাত্র-জনতার আন্দোলনের মুখে ৫ আগস্ট প্রধানমন্ত্রীর পদ থেকে পদত্যাগ করেন আওয়ামী লীগ নেত্রী শেখ হাসিনা। এরপর তিনি বোন শেখ রেহানাকে নিয়ে ভারতে পালিয়ে যান। ৮ আগস্ট ড. মুহাম্মদ ইউনূসকে প্রধান উপদেষ্টা করে গঠন করা হয় ১৭ সদস্যের অন্তর্বর্তীকালীন সরকার। ওইদিন রাতে বঙ্গভবনে ১৭ সদস্যের অন্তর্বর্তী সরকারের ১৪ জন শপথ নেন। বাকি ৩ সদস্য ঢাকার বাইরে থাকায় শপথ নিতে পারেননি। এর মধ্যে রোববার এই সরকারের আরও দুই উপদেষ্টা শপথ নিলেন। এখনো শপথ নেওয়ার বাকি রয়েছেন মুক্তিযোদ্ধা ফারুক ই আজম বীরপ্রতীক। একজন প্রাথমিক শিক্ষা এবং আরেকজন পার্বত্য চট্টগ্রামে : রোববার শপথ নেওয়া নতুন দুই উপদেষ্টার মধ্যে দপ্তর বণ্টন করা হয়েছে। বিধান রঞ্জন রায়কে প্রাথমিক ও গণশিক্ষা মন্ত্রণালয় এবং সুপ্রদীপ চাকমাকে পার্বত্য চট্টগ্রামবিষয়ক মন্ত্রণালয়ের দায়িত্ব দেওয়া হয়েছে। রোববার মন্ত্রিপরিষদ বিভাগ থেকে দপ্তর বণ্টনের প্রজ্ঞাপন জারি করা হয়। এর আগে প্রধান উপদেষ্টার অধীনে ২৭টি মন্ত্রণালয় ও বিভাগ ছিল। এখন দুই মন্ত্রণালয়ে দুজন উপদেষ্টা নিয়োগ দেওয়ায় প্রধান উপদেষ্টার অধীনে মন্ত্রণালয় ও বিভাগের সংখ্যা কমে ২৫টি হলো।
2024/08/12,ইন্টারনেট সেবা বন্ধে জড়িতদের বিচারের আওতায় আনতে কমিটি,Unknown,"বৈষম্যবিরোধী ছাত্র আন্দোলনের সময় দেশজুড়ে ইন্টারনেট সেবা বন্ধে জড়িতদের খুঁজে বের করতে ২৪ ঘণ্টার সময় বেঁধে দিয়েছেন ডাক, টেলিযোগাযোগ ও তথ্যপ্রযুক্তি মন্ত্রণালয়ের উপদেষ্টা মো. নাহিদ ইসলাম। এ সময়ের মধ্যে তার কাছে প্রতিবেদন জমা দিতে মন্ত্রণালয়ের সচিব মুশফিকুর রহমানকে নির্দেশ দেন তিনি। রোববার প্রথম কার্যদিবসে সকাল ১০টায় সচিবালয়ে আসেন ডাক, টেলিযোগাযোগ মন্ত্রণালয়ের উপদেষ্টা নাহিদ ইসলাম। তিনি মন্ত্রণালয়ের কর্মকর্তাদের সঙ্গে বৈঠক করেন। বৈঠকে উঠে আসে বৈষম্যবিরোধী ছাত্র আন্দোলনের সময় ইন্টারনেট বন্ধের বিষয়টি। এ সময় তিনি বলেন, ইন্টারনেট বন্ধ করা মানবাধিকারের লঙ্ঘন। আন্দোলনের সময় মানবাধিকার ক্ষুণ্ন হয়েছে। আন্দোলনের সময় ১৭ জুলাই রাত থেকে মোবাইল ইন্টারনেট ও ১৮ জুলাই রাতে ব্রডব্যান্ড ইন্টারনেট বন্ধ করে দেয় শেখ হাসিনা সরকার। পাঁচ দিনের মাথায় ২৩ জুলাই ব্রডব্যান্ড ইন্টারনেট সংযোগ সীমিত পরিসরে চালু করা হয় এবং ১০ দিন পর ২৮ জুলাই মোবাইল ইন্টারনেট চালু হয়। এরপর ৪ আগস্ট বৈষম্যবিরোধী ছাত্র আন্দোলনের সর্বাত্মক অসহযোগ আন্দোলন ঘিরে আবারও সরকারের নির্দেশে মোবাইল অপারেটররা দেশজুড়ে ফোর-জি নেটওয়ার্ক সেবা বন্ধ করে দেয়। বৈঠকে উপদেষ্টা নাহিদ ইসলাম বলেন, কার নির্দেশে ইন্টারনেট বন্ধ করা হয়, তা বের করতে হবে। মন্ত্রণালয় ও বিটিআরসির কোন কোন কর্মকর্তা অতি উৎসাহী হয়ে ইন্টারনেট বন্ধে সহযোগিতা করেছেন, তা-ও খতিয়ে দেখতে হবে। তদন্ত করতে ২৪ ঘণ্টা সময় দেন তিনি। বলেন, ইন্টারনেট বন্ধ থাকার কারণে অনেক তথ্যই জানা সম্ভব হয়নি। কত মানুষের প্রাণহানি হয়েছে, তা জানা যায়নি। এদিকে উপদেষ্টার নির্দেশের পরপরই ইন্টারনেট বন্ধের সঙ্গে জড়িত ব্যক্তিদের খুঁজে বের করতে সাত সদস্যের একটি কমিটি গঠন করেছে ডাক ও টেলিযোগাযোগ মন্ত্রণালয়। এ মন্ত্রণালয়ের অতিরিক্ত সচিব (টেলিকম) একেএম আমিরুল ইসলামকে কমিটির প্রধান করা হয়। কমিটি গঠনের পর সদস্যরা যান রাজধানীর আগারগাঁওয়ে অবস্থিত বিটিআরসি ভবনে। সেখানে তারা সংশ্লিষ্ট কর্মকর্তাদের সঙ্গে কথা বলেন। কমিটির এক সদস্য সাংবাকিদের বলেন, তারা আগামীকালের মধ্যে একটি সংক্ষিপ্ত প্রতিবেদন উপদেষ্টার কাছে তুলে ধরবেন। পরে বিস্তারিত প্রতিবেদন দেবেন। বৈঠকে নাহিদ ইসলাম আরও বলেন, দেশে ইন্টারনেট প্যাকেজের দাম অনেক বেশি। তিনি ইন্টারনেট প্যাকেজের দাম কমাতে মন্ত্রণালয়কে নির্দেশ দেন। বৈঠকে তিনি বলেন, দেশের কোথাও কোথাও এখনো মোবাইল নেটওয়ার্ক স্বাভাবিক হয়নি। মোবাইল নেটওয়ার্ক স্বাভাবিক করারও নির্দেশ দেন তিনি। তিনি বলেন, আমলাতন্ত্র থাকবে রাজনৈতিক প্রভাবমুক্ত। আইনের মধ্যে থেকে নিরপেক্ষভাবে কাজ করতে আমলাদের পরামর্শ দিয়ে বলেন, ছাত্র-জনতার ত্যাগ ও রক্তদানের মধ্য দিয়ে নিরপেক্ষভাবে কাজ করার যে সুযোগ তৈরি হয়েছে, কর্মকর্তারা সেটি যেন কাজে লাগান। তিনি চান, কর্মকর্তারা যাতে এই সুযোগ কাজে লাগিয়ে কাঠামোগত সংস্কার করেন। যে সংস্কারের মধ্য দিয়ে দেশ দীর্ঘ মেয়াদে সুফল পাবে। উপদেষ্টা আরও বলেন, এখন থেকে মন্ত্রণালয় চলবে মেধার ভিত্তিতে। দুর্নীতিকে প্রশ্রয় দেওয়া হবে না। মতবিনিময় সভার শুরুতে মন্ত্রণালয়ের সচিব মুশফিকুর রহমান উপদেষ্টাকে ফুল দিয়ে শুভেচ্ছা জানান। এ মন্ত্রণালয়ের অধীন বিভিন্ন সংস্থা থেকে ফুল দিতে চাইলে তিনি তা নেননি। সভার শুরুতে মন্ত্রণালয়ের সব কর্মকর্তা-কর্মচারী নাহিদ ইসলামকে স্যার সম্বোধন করে নিজের পরিচয় দেন।"
2024/08/12,শপথ নিলেন প্রধান বিচারপতি,Unknown,"নবনিযুক্ত প্রধান বিচারপতি সৈয়দ রেফাত আহমেদ শপথ নিয়েছেন। রোববার দুপুর ১২টা ৪৫ মিনিটের দিকে প্রধান বিচারপতি হিসাবে শপথ নেন তিনি। বঙ্গভবনে তাকে শপথবাক্য পাঠ করান রাষ্ট্রপতি মো. সাহাবুদ্দিন। পরে সোয়া ২টায় সুপ্রিমকোর্টে যান তিনি। এ সময় সুপ্রিমকোর্টের জাজেস লাউঞ্জে প্রধান বিচারপতিকে ফুলেল শুভেচ্ছা জানান আপিল ও হাইকোর্ট বিভাগের বিচারপতিরা। এর আগে শনিবার রাতে প্রধান বিচারপতি হিসাবে নিয়োগ পান সৈয়দ রেফাত আহমেদ। তিনি দেশের ২৫তম প্রধান বিচারপতি হলেন। এ বিষয়ে আইন মন্ত্রণালয়ের প্রজ্ঞাপনে বলা হয়, সংবিধানের ৯৫(১) অনুচ্ছেদে দেওয়া ক্ষমতাবলে সৈয়দ রেফাত আহমেদকে প্রধান বিচারপতি হিসাবে নিয়োগ দিয়েছেন রাষ্ট্রপতি মো. সাহাবুদ্দিন। এই নিয়োগ শপথের তারিখ থেকে কার্যকর হবে। এর আগে দেশের ২৪তম প্রধান বিচারপতি ওবায়দুল হাসান এবং আপিল বিভাগের পাঁচ বিচারপতি পদত্যাগ করেন। শনিবার আইন মন্ত্রণালয়ের মাধ্যমে রাষ্ট্রপতি বরাবর তারা পদত্যাগপত্র দেন। ছাত্র-জনতার আন্দোলনের মুখে প্রধানমন্ত্রীর পদ থেকে পদত্যাগ করে ৫ আগস্ট দেশ ছাড়েন শেখ হাসিনা। ৮ আগস্ট ড. মুহাম্মদ ইউনূসকে প্রধান উপদেষ্টা করে গঠন করা হয় অন্তর্বর্তী সরকার।"
2024/08/12,ফুসফুসে বুলেটের ক্ষত নিয়ে শঙ্কায় আহতরা,Unknown,"বৈষম্যবিরোধী ছাত্র আন্দোলনে পুলিশের ছোড়া গুলি ও বুলেটে বুক-পিঠ এবং ফুসফুসের ক্ষত নিয়ে জাতীয় বক্ষব্যাধি ইনস্টিটিউট ও হাসপাতালে চিকিৎসাধীন অনেকের শঙ্কা কাটছে না। তাদের আঘাত এতটাই নাজুক যে আর কখনো পরিপূর্ণ সুস্থ হওয়া বা জীবনে ভারি কোনো কাজই করতে পারবেন না। এমন পরিস্থিতিতে দীর্ঘমেয়াদি চিকিৎসার জন্য সবসময় সরকারের সহায়তা কামনা করছেন রোগী ও স্বজনেরা। সংশ্লিষ্টদের সঙ্গে কথা বললে তারা এমন দাবি জানান। রোববার হাসপাতালটিতে সরেজমিন গিয়ে বুক-পিঠ ও ফুসফুসে গুলির ক্ষতজনিত আঘাতে ৫ জনকে পোস্ট অপারেটিভ ওয়ার্ডের ১, ৩, ৫, ৮ ও ৯ নম্বর শয্যায় ভর্তি থাকতে দেখা যায়। এছাড়া ৪ জন রেসপিরেটরি কেয়ার ইউনিট (আরসিইউ) অর্থাৎ শ্বাসতন্ত্রজনিত রোগের নিবিড় পরিচর্যা কেন্দ্রে চিকিৎসাধীন রয়েছেন। জানতে চাইলে হাসপাতালের তত্ত্বাবধায়ক ডা. মেহেদী হাসান যুগান্তরকে বলেন, কোটা সংস্কার আন্দোলনে ১৯ জুলাই থেকে ১০ আগস্ট পর্যন্ত গুলিবিদ্ধ ও হামলার শিকার হয়ে আসা ৪০ জনকে চিকিৎসা দেওয়া হয়েছে। এর মধ্যে দুজনের মৃত্যু হয়েছে। চিকিৎসা নিয়ে বাড়ি ফিরেছেন অধিকাংশই। বর্তমানে ১২ জন চিকিৎসাধীন রয়েছেন। চিকিৎসাধীন রোগীদের সার্জারি ওয়ার্ডে ভর্তি করা হয়। যাদের বেশিরভাগেরই মেজর অপারেশন করতে হয়েছে। কিছু রোগীর কনজারভেটিভ চিকিৎসা দিতে হয়েছে। কিছু রোগীকে অন্য হাসপাতালে স্থানান্তর করা হয়েছে। রোববার দুপুরে পোস্ট অপারেটিভ ওয়ার্ড এক নম্বর বিছানায় মাকসুদুর রহমান মুন্নাকে (১৭) যন্ত্রণায় কাতরাতে দেখা যায়। তার ভাই মেহেরাজ মিথুন যুগান্তরকে জানান, শেখ হাসিনার দেশ ত্যাগের খবরে ৫ আগস্ট বিকালে তিনি ও মুন্না বংশাল থানার সামনে আনন্দ মিছিলে যোগ দেন। ওই সময় পুলিশের গুলিতে মুন্নাসহ অন্তত ১০ জন আহত হন। যাদের তিনজন বর্তমানে এই ওয়ার্ডে ভর্তি আছেন। মুন্নার মা রোজিনা ইয়াসমিন বলেন, গুলি লেগে ছেলের পিঠের বাম পাশের মেরুদণ্ড ভেদ করে বেরিয়ে যায়। তাৎক্ষণিকভাবে পুরান ঢাকার স্যার সলিমুল্লাহ মেডিকেল কলেজ হাসপাতালে নিয়ে যাওয়া হয়। সেখান থেকে এখানে রেফার করা হয়েছে। সিটি স্ক্যান ও এক্সরে রিপোর্ট দেখে চিকিৎসক জানিয়েছেন শরীরে বিদ্ধ গুলি তিন টুকরা হয়ে ভেতরে রয়ে গেছে। ক্ষতস্থানে এখনো ইন্টারনাল ব্লিডিং হচ্ছে। ফসুফুসেও সামান্য আঘাতপ্রাপ্ত হয়েছে। দীর্ঘদিন ভর্তি থাকতে হবে। শরীরের অভ্যন্তরীণ রক্তপাত বন্ধ হলে তবেই অস্ত্রোপচার করে গুলির টুকরোগুলো বের করা হবে। তবে ছেলে পুরোপুরি সুস্থ হতে পারবেন কি না, হলেও কতদিন লাগবে তা নিয়ে শঙ্কা কাটছে না। একই ঘটনায় পোস্ট অপারেটিভ ওয়ার্ডের ৫ নম্বর শয্যায় চিকিৎসাধীন রয়েছে ১৪ বছর বয়সি মো. ইয়াসিন। তার বাবা ইলিয়াস হোসেন যুগান্তরকে বলেন, ছেলে গত ৫ আগস্ট সাভারে বিজয় মিছিলে গিয়ে পিঠে গুলিবিদ্ধ হয়। প্রথমে বেসরকারি এনাম মেডিকেলে নিয়ে গেলে চিকিৎসকরা জানান, শরীরে লাগা বুলেট ফুসফুস পর্যন্ত চলে গেছে। পরে রাজধানীর শহীদ সোহরাওয়ার্দী মেডিকেল হাসপাতালে রেফার করলে চিকিৎসকরা অস্ত্রোপচার করে বুলেট বের করেন। ফুসফুসের উন্নত চিকিৎসার জন্য এই হাসপাতালে (বক্ষব্যাধি) পাঠানোর পর সার্জারি ওয়ার্ড থেকে এই ওয়ার্ডে পাঠানো হয়। এখানে সিটি স্ক্যানসহ বেশকিছু পরীক্ষা-নিরীক্ষা না থাকায় বাইরে বেসরকাভিাবে করাতে হচ্ছে। বর্তমানে শুধু স্যালাইন ও অ্যান্টিবায়োটিক চলছে। সুস্থ হতে কতদিন লাগবে, কবে ছুটি দেবে, চিকিৎসকরা কিছুই বলছে না। ৩ নং বিছানায় চিকিৎসাধীন আছেন জহিরুল সিকদার (২৬)। স্ত্রী সোনিয়া আক্তার বলেন, তার স্বামী ফুচকা বিক্রি করে সংসার চালান। ঘটনার দিনও ফুচকা বেচতে বের হয়েছিলেন। ছাত্রদের বিজয় মিছিলের সময় হঠাৎ বুকের বাম পাশে গুলি লেগে ডানপাশ দিয়ে বের হয়ে যায়। দ্রুত মিটফোর্ডে নিয়ে গেলে শ্যামলী টিবি হাসপাতালে পাঠায়। সেখান থেকে এখানে রেফার করেছে। চিকিৎসকরা জানিয়েছেন সুস্থ হলেও জীবনে কোনো ভারি কাজ করতে পারবে না। বক্ষব্যাধি হাসপাতালের পরিচালক ডা. খায়রুল আনাম যুগান্তরকে বলেন, ‘বুকে গুলিবিদ্ধ বা ইনজুরি হলে অনেকের ফুসফুসের পর্দা বড় হয়ে যায়। রক্ত ও বাতাস জমে সমস্যা হয়। চিকিৎসা না হলে শ্বাসকষ্ট দেখা দেয়। এজন্য তাৎক্ষণিকভাবে টিউব দিয়ে বাতাসের মাধ্যমে ফুসফুসের কার্যক্ষমতা ঠিক রাখা হয়। সংক্রমণ প্রতিরোধে অ্যান্টিবায়োটিক দেওয়া হয়। সবচেয়ে বড় সংকটে পড়তে হয় খাদ্যনালি, রক্তনালি পর্যন্ত গুলির ক্ষত পৌঁছেছে এমন গুরুতর রোগীদের নিয়ে। এই ধরনের রোগীদের পূর্ণ সুস্থ হতে দীর্ঘ সময়ের প্রয়োজন হয়। ফুসফুসের কার্যক্ষমতা কমে যাওয়ায় দীর্ঘদিন ক্ষত বয়ে বেড়াতে হয়।’ তিনি বলেন, ‘শুরুর দিকে আহতদের চাপ সবচেয়ে বেশি ছিল। তাৎক্ষণিকভাবে বিশেষায়িত ওয়ার্ডে ভর্তি করা হয়। এর মধ্যে কয়েকজনকে আইসিইউতে নিলে কিছুটা সুস্থ হলে অন্য হাসপাতালে পাঠানো হয়েছে। এখন পর্যন্ত দুজন মারা গেছেন। অনেকে জরুরি বিভাগেও নানা ক্ষত নিয়ে এসেছিলেন। তাদের প্রাথমিক চিকিৎসা দিয়ে ঢাকা মেডিকেল ও পঙ্গু হাসপাতালে পাঠানো হয়।’ রোগীদের বাইরে থেকে পরীক্ষা করার ব্যাপারে কায়রুল আনাম বলেন, ‘অধিকাংশ পরীক্ষা-নিরীক্ষাই হয়। সিটি স্ক্যান আপাতত বন্ধ রয়েছে। ওষুধও ঠিকমতো পায়। তবে কিছুটা তো সীমাবদ্ধতা থাকেই। সরকার যেভাবে দেয় আমরা সেভাবে দিয়ে দিই।’"
2024/08/12,অস্তিত্বহীন প্রকল্প দেখিয়ে ৭২০ কোটি টাকা লুট,Unknown,"দীর্ঘ ১৬ বছরে বান্দরবান জেলা পরিষদের প্রায় ৭২০ কোটি টাকার খাদ্যশস্য প্রকল্পের পুরোটাই লুটপাট ও আত্মসাৎ করা হয়েছে। অস্তিত্বহীন ও ভুয়া দেড় শতাধিক প্রকল্পের নামে এসব খাদ্যশস্য কাগজপত্রে বরাদ্দ দেখানো হয়। কিন্তু সরেজমিন গিয়ে কোনো প্রকল্পের অস্তিত্ব পাওয়া যায়নি। অনুসন্ধানে জানা গেছে, এই লুটপাটের সঙ্গে জড়িত আছেন জেলা পরিষদ চেয়ারম্যান ক্য শৈ হ্লা, নির্বাহী প্রকৌশলী জিয়াউর রহমান, উপসহকারী প্রকৌশলী থোয়াই চ মং, হিসাবরক্ষক উসাজাই মারমা। তবে অফিসের কেউ তাদের ভয়ে গণমাধ্যমে মুখ খুলতে চান না। সাধারণত দাতব্য প্রতিষ্ঠান, মসজিদ-মাদ্রাসা, মন্দির, গির্জা, রাস্তাঘাট সংস্কার ও ছোটখাটো ব্রিজ-কালভার্ট নির্মাণের জন্য এই খাদ্যশস্য প্রকল্পগুলো সরকার দিয়ে থাকে। অনুসন্ধানে জানা যায়, ২০০৯ থেকে ২০২৪ সালের জুন পর্যন্ত গত ১৬ বছরে বান্দরবান জেলা পরিষদে খাদ্যশস্য প্রকল্পের চাল বরাদ্দ আসে প্রায় ১ লাখ ২০ হাজার টন এবং গমের বরাদ্দ আসে প্রায় ৮০ হাজার টন। গড়ে চালের দাম যদি প্রতি টনে ৪০ হাজার টাকা করে ধরা হয় তাহলে ১ লাখ ২০ হাজার টনের দাম আসে ৪৮০ কোটি টাকা। গমের দাম যদি টনপ্রতি গড়ে ৩০ হাজার টাকা ধরা হয় তাহলে ৮০ হাজার টনের দাম আসে ২৪০ কোটি টাকা। চাল আর গম মিলে খাদ্যশস্য প্রকল্পে বান্দরবান জেলা পরিষদে ১৬ বছরে বরাদ্দ এসেছে প্রায় ৭২০ কোটি টাকার। কিন্তু কাগজপত্রে সব ঠিক রেখে ভূতুড়ে প্রকল্প তৈরি করে এই বিপুল পরিমাণ খাদ্যশস্য আত্মসাৎ করা হয়েছে। অনুসন্ধানে দেখা যায়, খাদ্যশস্যের এই প্রকল্পগুলো প্রায় পুরোটাই অস্থিত্বহীন। সরেজমিন সাম্প্রতিক কয়েক বছরের প্রকল্পগুলো সম্পর্কে খোঁজ নিতে গিয়ে দেখা যায়, লামা উপজেলার আজিজনগর ইউনিয়নের একটি প্রকল্প হচ্ছে দুলালপাড়া থেকে বেলালপাড়া পর্যন্ত রাস্তা সংস্কার। কিন্তু আজিজনগরে দুলালপাড়া আর বেলালপাড়া বলতে কোনো পাড়াই খুঁজে পাওয়া যায়নি এই ইউনিয়নে। পরে একই ইউনিয়নে জাহেদুলপাড়া পুকুর সংস্কার এবং ওয়াহেদুলপাড়া পুকুর সংস্কারের কাজ কতটুকু বের করার চেষ্টা করা হয়। কিন্তু আজিজনগরে জাহেদুলপাড়া আর ওয়াহেদুলপাড়া নামেরও কোনো পাড়ার খোঁজ পাওয়া যায়নি। পরে সরেজমিন ফাইতংয়ের কামাইরগা ঝিরি থেকে চিউনিপাড়া রাস্তা সংস্কার আর ফাইতং জাদিদংপাড়া রাস্তা সংস্কারের কাজ কতটুকু দেখার চেষ্টা করা হয়। কিন্তু এই ইউনিয়নে কামাইরগা ঝিরি থেকে চিউনিপাড়া সংস্কার করার মতো কোনো রাস্তাই নেই এবং ফাইতং জাদিদংপাড়ায় বিগত কয়েক বছরে কোনো সংস্কার কাজ করা হয়নি। এভাবে লামা উপজেলার ফাঁসিয়াখালী ইউনিয়নের ঠান্ডাঝিরি রাস্তা সংস্কার, ডলুঝিরি হতে রাবার বাগান রাস্তা সংস্কার, মরুঝিরি বাঁধ সংস্কার, ডেসটিনি বাগান থেকে লম্বাশিয়া রাস্তা সংস্কার এবং ২নং ওয়ার্ডের গরিব মহিলাদের মাঝে হাঁস-মুরগি ও ছাগল বিতরণসহ অসংখ্য প্রকল্প সরেজমিন তদন্ত করা হয়। ওইখানে সংস্কার কাজের অস্তিত্বই পাওয়া যায়নি। সরেজমিন গিয়ে দেখা যায়, বান্দরবানের আলীকদম উপজেলার নয়াপাড়া ইউনিয়নের কলাঝিরি ছাউনিপাড়া যাওয়ার রাস্তা সংস্কার, সদর ইউপির ১নং ওয়ার্ডে দুস্থ মহিলাদের মাঝে হাঁস-মুরগি বিতরণ। এখানে ছাউনিপাড়া নামে কোনো পাড়ার অস্তিত্ব পাওয়া যায়নি। এছাড়া সদর ইউনিয়নের ১নং ওয়ার্ডের দুস্থ মহিলাদের হাঁস-মুরগি বিতরণের কোনো তথ্য পাওয়া যায়নি। এভাবে বান্দরবান সদর উপজেলার জামছড়ি ইউনিয়নের কামদংপাড়া সামাজিক পুকুর সংস্কার, রোয়াংছড়ি রাস্তার মাথা থেকে সামুকঝিড়ি রাস্তা সংস্কার, কুহালং ইউনিয়নের ক্যমলংপাড়া শ্মশানে যাওয়ার রাস্তা সংস্কারসহ দেড়শর বেশি প্রকল্প সরেজমিন তদন্ত করা হয়। কিন্তু কোনো কাজের অস্তিত্ব খুঁজে পাওয়া যায়নি। কাগজপত্রে থাকলেও বাস্তবে কোনো অস্তিত্ব নেই প্রকল্পগুলোর। এমনকি কিছু কিছু জায়গায় যাদের প্রকল্প চেয়ারম্যান দেখানো হয়েছে তাদেরও খুঁজে পাওয়া যায়নি। এ থেকে বোঝা যায়, খাদ্যশস্য প্রকল্পের পুরোটাই ভুয়া এবং ভুয়া স্থান ও ব্যক্তি দেখিয়ে লুটপাট ও আত্মসাৎ করা হয়েছে। নাম প্রকাশে অনিচ্ছুক জেলা পরিষদের এক কর্মকর্তা বলেন, নামে-বেনামে প্রকল্প সাজিয়ে মূলত লুটপাট করেছেন বান্দরবান জেলা পরিষদ চেয়ারম্যানসহ সংশ্লিষ্ট কর্মকর্তা-কর্মচারীরা। প্রকল্পগুলোর সরেজমিন কোনো অস্তিত্ব পাওয়া যাবে না। নিরাপত্তার স্বার্থে নাম প্রকাশে অনিচ্ছুক এক জনপ্রতিনিধি বলেন, কোনো কর্মকর্তা যাতে তদন্ত করতে যেতে না পারেন সেজন্য বেশ কিছু প্রকল্প দুর্গম এলাকাগুলোতে দেখানো হয়েছে। যেখানে কিলোমিটারের পর কিলোমিটার হেঁটে যেতে হয়। কোনো যানবাহন চলে না। এ প্রসঙ্গে জানতে চাইলে বান্দরবান জেলা পরিষদের হিসাবরক্ষক উসাজাই মারমা বলেন, হিসাবরক্ষক হিসেবে যতটুকু দায়িত্ব পালন করার ততটুকু করেছি। চেয়ারম্যান স্যারের অনুমতি ছাড়া আপাতত কিছু বলতে পারব না। আপনারা উনার সঙ্গে যোগাযোগ করেন। প্রকল্প দেখভালের দায়িত্বে থাকা উপসহকারী প্রকৌশলী থোয়াই চ মং বলেন, প্রকল্পে আমি ছাড়াও আরও সহকর্মী দায়িত্বে ছিল। নিউজ করলে করেন। তাতে আমাদের কিছু যায় আসে না। এই বলে ফোন কেটে দেন থোয়াই চ মং। নির্বাহী প্রকৌশলী জিয়াউর রহমান বলেন, প্রকল্পগুলো আমি দেখি না। হিসাবরক্ষক উসাজাই আর সাব-ইঞ্জিনিয়াররা দেখেন। বান্দরবান জেলা পরিষদের মুখ্য নির্বাহী কর্মকর্তা মুহাম্মদ মাসুম বিল্লাহ বলেন, আমি যোগদান করেছি মাত্র ৫ মাস হলো। তাই এই বিষয়ে আপাতত কিছু বলতে পারছি না। প্রকৌশল সাইটটা নির্বাহী প্রকৌশলী দেখলেও অফিসের সব বিল উত্তোলন হয় আমার আর চেয়ারম্যানের স্বাক্ষরে। এ ব্যাপারে বান্দরবান জেলা পরিষদের চেয়ারম্যান ক্য শৈ হ্লার বক্তব্যের জন্য সরাসরি দুবার অফিসে গিয়েও তাকে পাওয়া যায়নি। ফোনেও অসংখ্যবার কল করা হয়। কিন্তু রিসিভ করেননি। পরে খুদে বার্তা পাঠানো হয় হোয়াটসঅ্যাপ এবং এসএমএসে। কিন্তু তারপরও কোনো সাড়া পাওয়া যায়নি।"
2024/08/12,ইনস্টাগ্রামে নতুন ফিচার,Unknown,সামাজিক যোগাযোগ জায়ান্ট মেটার মালিকানাধীন ছবিভিত্তিক সামাজিক যোগাযোগ প্ল্যাটফরম ইনস্টাগ্রাম ব্যবহারকারীদের সুবিধার্তে প্রতিনিয়তই নিত্যনতুন ফিচার উন্মোচন করে আসছে। এরই ধারাবাহিকতায় এবার এক পোস্টে সর্বোচ্চ ২০টি ছবি যুক্ত করার সুবিধা আনছে প্ল্যাটফর্মটি। নাইনটুফাইভ ম্যাক। 
2024/08/12,ওপেনএআই বোর্ডে যুক্ত হলেন এআইবিষয়ক প্রফেসর,Unknown,"কৃত্রিম বুদ্ধিমত্তা (এআই) বিষয়ক প্রতিষ্ঠান ওপেনএআই সম্প্রতি তাদের পরিচালনা পর্ষদে (বোর্ডে) এআইবিষয়ক অধ্যাপক (প্রফেসর) জিকো কলটারকে নিয়োগ দিয়েছে। পাশাপাশি তিনি সক্রিয় ভূমিকা রাখবেন সেফটি ও সিকিউরিটি কমিটিতেও-যেখানে তার সঙ্গে আরও থাকবেন সিইও স্যাম অল্টম্যান। রয়টার্স। যুক্তরাষ্ট্রের কার্নেগি মেলন বিশ্ববিদ্যালয়ের মেশিন লার্নিং বিভাগের পরিচালক জিকো কলটার। পাশাপাশি তিনি ‘বশ’-এর প্রধান বিশেষজ্ঞ এবং ‘গ্রে সোয়ান’-এর প্রধান প্রযুক্তি উপদেষ্টা হিসাবেও কর্মরত আছেন। এর আগে তিনি সি৩ডটএআই-তে প্রধান ডেটা সায়েনটিস্ট হিসাবেও কাজ করেছেন। ওপেনএআই-এর ব্লগপোস্ট থেকে প্রাপ্ত তথ্য অনুযায়ী, ২০২৩ সালে কলটার লার্জ ল্যাঙ্গুয়েজ মডেল (এলএলএম)-এর নিরাপত্তা মূল্যায়নে স্বয়ংক্রিয় পদ্ধতির উন্নয়নে গুরুত্বপূর্ণ ভূমিকা রাখেন।"
2024/08/12,ইউটিউবের সাবেক সিইও সুসান ওজসিকি,Unknown,"ভিডিও স্ট্রিমিং প্ল্যাটফরম ইউটিউবের সাবেক প্রধান নির্বাহী কর্মকর্তা (সিইও) সুসান ওজসিকি মারা গেছেন। ৯ আগস্ট ৫৬ বছর বয়সে মারা যান তিনি। সামাজিক যোগাযোগমাধ্যমে ওজসিকির মৃত্যুর সংবাদ নিশ্চিত করেছেন তার স্বামী ডেনিস ট্রপার ও গুগল সিইও সুন্দর পিচাই। বিবিসি। দীর্ঘ ২ বছর ফুসফুসের ক্যানসারের সঙ্গে লড়াই করে মারা যান তিনি। নিজের গ্যারেজে গুগলকে দাঁড় করাতে সাহায্য করেন কোম্পানির দীর্ঘদিনের নির্বাহী কর্মকর্তা সুসান ওজসিকি। এক্স (সাবেক টুইটার) প্ল্যাটফর্মে সুন্দর পিচাই বলেন, ‘তাকে হারিয়ে দুঃখ পেয়েছি আমরা। ওজসিকি গুগলের ইতিহাসের সঙ্গে যুক্ত ছিলেন।’ গুগলের মূল প্রতিষ্ঠান অ্যালফাবেটের প্রধান নির্বাহী কর্মকর্তা সুন্দর পিচাই খুদে ব্লগ সাইট এক্সে লিখেছেন, ইউটিউবের প্রাক্তন সিইও সুসান ওজসিকি ক্যানসারে আক্রান্ত হয়ে দুই বছর ভুগে মারা গেছেন। সার্চ জায়ান্ট গুগলের অন্যতম আয়ের উৎস অর্থাৎ কোম্পানিটির ‘বিজ্ঞাপন ব্যবসা’ পরিচালনা করার পাশাপাশি এক দশকের বেশি সময় ধরে ইউটিউবের সিইও’র দায়িত্ব পালন করেছেন ওজসিকি। গুগলের প্রতিষ্ঠার শুরু থেকেই কোম্পানির সঙ্গে ছিলেন ওজসিকি। ১৯৯৮ সালে যুক্তরাষ্ট্রের মেনলো পার্কের গ্যারেজ গুগলের প্রতিষ্ঠাতা সের্গেই ব্রিন ও ল্যারি পেজকে ভাড়া দেন তিনি। ১৯৯৯ সালে তিনি গুগলের প্রথম বিপণন ব্যবস্থাপক হিসাবে যোগ দেন। তার আগে শীর্ষ প্রসেসর নির্মাতা ইনটেল।"
2024/08/12,ফেসবুকে ফলো বাটন যেভাবে যুক্ত করবেন,Unknown,"ফেসবুকে বন্ধু তালিকায় না থাকলেও প্রোফাইল দেখা যায়। অনেকেই জনপ্রিয় ব্যক্তি, তারকা বা অন্যদের অনুসরণ করেন। অনেকেই ফেসবুক প্রোফাইলে ফলো বাটন যুক্ত করেন, অন্য ফেসবুক ইউজার সেখানে ক্লিক করলেই সহজে সেই তারকাদের অনুসরণ করতে পারেন। খুব সহজে এ ফলো বাটন প্রোফাইলে যুক্ত করা যায়। কম্পিউটারে যেভাবে ফলো বাটন যুক্ত * কম্পিউটারের যে কোনো ব্রাউজার থেকে নিজের ফেসবুক অ্যাকাউন্টে লগইন করত হবে। * এরপর ডান পাশের ওপরের দিকে থাকা মেন্যুতে ক্লিক করুন ও ‘সেটিংস অ্যান্ড প্রাইভেসি’ থেকে ‘সেটিংস; অপশনে ক্লিক করুন * বাম পাশের কলাম থেকে ‘প্রাইভেসি’ অপশন সিলেক্ট করুন * এরপর ‘পাবলিক পোস্টস’ সিলেক্ট করতে হবে। * ‘হু ক্যান ফলো মি’-এর পাশে থাকা তির চিহ্নতে ক্লিক করে ‘পাবলিক’ অপশনটি নির্বাচন করুন। এর ফলে বন্ধু তালিকায় না থাকলেও আপনার পোস্ট ফলোয়ারদের নিউজফিডে স্বয়ংক্রিয়ভাবে চলে যাবে। স্মার্টফোনে যেভাবে ফলো বাটন যুক্ত * ফেসবুক অ্যাপে প্রবেশ করুন ও ডান পাশের মেন্যু বাটনে ক্লিক করুন। * মেন্যু থেকে ‘সেটিংস অ্যান্ড প্রাইভেসি’ অপশনে। * এরপর ‘সেটিংস’ বাটনে ক্লিক করুন। * ‘প্রোফাইল সেটিংস’-এ ক্লিক করুন। * এরপর ‘পাবলিক পোস্টস’-এ ক্লিক করুন। * ‘হু ক্যান ফলো মি’-এর শিরোনামের নিচে ‘পাবলিক’ অপশনে ক্লিক করুন।"
2024/08/12,বিজ্ঞাপনে অবৈধ জোট করেছিল গুগল-মেটা,Unknown,"টিনএজারদের লক্ষ করে বিজ্ঞাপন প্রচারে গুগল মেটার সঙ্গে কাজ করেছে। তারা এমন একটি মার্কেটিং প্রকল্পে কাজ করেছে, যার লক্ষ্য ছিল ১৩-১৭ বছর বয়সি ইউটিউব ব্যবহারকারী কিশোর-কিশোরীদের জন্য ইনস্টাগ্রামে বিজ্ঞাপন প্রচার করা। যদিও এ ধরনের বিজ্ঞাপন প্রচার গুগলের নিজস্ব নিয়মের পরিপন্থি ও পুরোপুরি অবৈধ বলে জানা গেছে। এন গ্যাজেট। বেশকিছু বছর আগে ১৮ অনূর্ধ্ব ব্যবহারকারীদের জন্য বয়সভিত্তিক বিজ্ঞাপন বন্ধ করে দিয়েছিল গুগল। এক্ষেত্রে কোম্পানিটি নিয়মের ফাঁকফোকর খুঁজে তা ব্যবহার করেছে বলে ধারণা করা হচ্ছে। টেক জায়ান্ট দুটি এ বয়সি ব্যবহারকারী পর্যন্ত পৌঁছতে পারছিল না। এজন্য তারা গুগলের বয়সভিত্তিক ক্যাটাগরিতে ‘অজ্ঞাত’ হিসাবে চিহ্নিত থাকা ব্যবহারকারীদের লক্ষ্যবস্তু বানায়। সংবাদমাধ্যম দ্য টাইমসের প্রতিবেদনে বলা হয়, তাদের কাছে তথ্য ছিল এ ক্যাটাগরির অনেক ব্যবহারকারীর বয়স ১৮ বছরের নিচে। গুগল মেটাকে জানায়, ১৩-১৭ বছর বয়সি ব্যবহারকারীদের দৈনিক ইন্টারনেট ব্যবহারের পরিমাণ টিকটক ও ইনস্টাগ্রামের চেয়েও বেশি। তথ্য বলছে, এ শূন্যস্থান ব্যবহার গুগলের প্রক্সিসংক্রান্ত নিয়মের বিরোধী। অবশ্য গুগল জানায়, প্রকল্পটির বিষয়ে তদন্ত এবং শেষ পর্যন্ত তা বাতিল করে দেয় গুগল। তাদের ভাষ্যমতে, ১৮ বছরের অনূর্ধ্ব ব্যবহারকারীদের পার্সোনালাইজড বিজ্ঞাপন নিষিদ্ধ করেছে তারা। এক্ষেত্রে তাদের সুরক্ষাব্যবস্থা সঠিকভাবে কাজ করেছে। কারণ, এটি ১৮ বছরের নিচের নিবন্ধিত ইউটিউব ব্যবহারকারীদের তারা সরাসরি লক্ষ্যবস্তু বানায়নি। তবে নিয়মের ফাঁকফোকর ব্যবহারের কথা সরাসরি অস্বীকার করেনি কোম্পানিটি।"
2024/08/12,চেয়ারম্যানসহ কমিশনের পদত্যাগ দাবি,Unknown,"ইন্টারনেট বন্ধের ব্যর্থতা ও গ্রাহকদের স্বার্থরক্ষায় ব্যর্থ হওয়ায় বিটিআরসির চেয়ারম্যান ও কমিশনের পদত্যাগের দাবি তুলেছে বাংলাদেশ মুঠোফোন গ্রাহক অ্যাসোসিয়েশন (বিএমপিসিএ)। রোববার সংবাদমাধ্যমে পাঠানো এক বিবৃতিতে এ দাবি জানিয়েছেন গ্রাহক অধিকার নিয়ে কাজ করা সংগঠনটির সভাপতি মহিউদ্দিন আহমেদ। এদিকে বৈষম্য ও দুর্নীতির অভিযোগ এনে বিটিআরসিতে শতাধিক কর্মকর্তা-কর্মচারী বিক্ষোভ সমাবেশ করেছে। রোববার বেলা সাড়ে ১১টার দিকে রাজধানীর আগারগাঁওয়ে বিটিআরসি ভবনের সামনে এ বিক্ষোভ সমাবেশ শুরু করে কর্মকর্তা-কর্মচারীরা। বিএমপিসিএ-এর সভাপতি মহিউদ্দিন আহমেদ বলেন, ‘ইন্টারনেট বন্ধের দায়ভার সবার আগে বিটিআরসির ওপর বর্তায়। নিয়ন্ত্রক সংস্থা হিসাবে নিরবচ্ছিন্ন সেবা এবং দেশ ও জনগণের স্বার্থরক্ষার দায়িত্ব ছিল নিয়ন্ত্রক কমিশনের ওপর। কিন্তু তারা সেই দায়িত্ব পালনে ব্যর্থ হয়েছে, উপরন্তু গ্রাহকের অব্যবহৃত ইন্টারনেট ডেটা ব্যবহার করার সুযোগ না দেওয়া এবং ব্রডব্যান্ড ইন্টারনেটের এক দেশ এক রেট গাইডলাইন বাস্তবায়ন না করতে পারায় তাদের স্বেচ্ছায় পদত্যাগ করা উচিত।’ তিনি আরও বলেন, ‘অন্তর্বর্তী সরকারের কাছে আমাদের আহ্বান থাকবে-এদের আইনের আওতায় আনা উচিত। সেই সঙ্গে কমিশনে দুর্নীতিবাজদের চিহ্নিত করে শাস্তির আওতায় আনা উচিত।’ সংগঠনটির সভাপতি বলেন, ‘সাবমেরিন কেবলের ব্যবস্থাপনা পরিচালক ব্যান্ডউইথ সরবরাহ বন্ধ করে দিয়ে পুরো জাতিকে জিম্মি করে রেখেছিল, তাই তার শুধু পদত্যাগ নয়, তাকে আইনের আওতায় আনতে হবে।’ তিনি আরও বলেন, ‘ইন্টারনেট ও আইটি ইন্ডাস্ট্রিতে যে দখলবাজি বা অপসংস্কৃতি চলছে, তার একটি সঠিক সমাধান দরকার। নিয়মতান্ত্রিক উপায়ে অভিযুক্ত ব্যক্তিদের শাস্তির আওতায় আনতে হবে, পাশাপাশি ইন্ডাস্ট্রি থেকে অপসারণ করতে হবে।’ বিটিআরসির অর্থ, হিসাব ও রাজস্ব বিভাগের কমিশনার ড. মুশফিক মান্নান চৌধুরী গণমাধ্যমকে জানান, বিটিআরসিতে নানাভাবে বৈষম্য হয়েছে। এর বিরুদ্ধে কর্মকর্তা-কর্মচারীরা বিক্ষোভ শুরু করেছেন। তাদের বিভিন্ন দাবি রয়েছে। বিটিআরসির ইঞ্জিনিয়ারিং অ্যান্ড অপারেশন বিভাগের সিনিয়র সহকারী পরিচালক আবদুল্লাহ আল আমীন জানান, ‘বৈষম্য ও দুর্নীতি করা বর্তমান চেয়ারম্যানের পদত্যাগ চান তারা। এছাড়া চেয়ারম্যানের সঙ্গে এ অনিয়ম-দুর্নীতির সহযোগী প্রশাসন বিভাগের উপপরিচালক ও একান্ত সচিব মো. আমজাদ হোসেন নিপু, ইঞ্জিনিয়ারিং অ্যান্ড অপারেশন বিভাগের উপপরিচালক মাহদী আহমদেরও বিচার চান তারা।’ তিনি জানান, একান্ত সচিব মো. আমজাদ হোসেন নিপু পালিয়েছেন। আর মাহদী আহমদকে তারা অবরুদ্ধ করে রেখেছেন।"
2024/08/12,ইজ্জত আলী,Unknown,ময়মনসিংহের ত্রিশাল উপজেলা জামায়াতে ইসলামের সেক্রেটারি মোস্তাফিজুর রহমান শামীমের বাবা ইজ্জত আলী মাস্টার শনিবার ইন্তেকাল করেছেন (ইন্নালিল্লাহি ... রাজিউন)। এদিন বাদ জোহর জানাজা শেষে উপজেলার ত্রিশাল সদর ইউনিয়নের ছলিমপুর নিজবাড়িতে পারিবারিক কবরস্থানে তার লাশ দাফন করা হয়। ত্রিশাল (ময়মনসিংহ) প্রতিনিধি 
2024/08/12,প্যারিস অলিম্পিক মাতানো নারী ক্রীড়াবিদরা,Unknown,"বিশ্ব ক্রীড়ার যত রূপ-রং সবই থাকে দ্য গ্রেটেস্ট শো অন আর্থখ্যাত অলিম্পিক গেমসে। এ গ্রহের সেরা এ প্রতিযোগিতায় নিজেকে উজাড় করে দেশের জন্য পদক ও সম্মান বয়ে আনতে চান সব ক্রীড়াবিদই। যেখানে বাংলাদেশের ক্রীড়াবিদদের থাকে ভালো করার লক্ষ্য, সেখানে অন্য দেশের ক্রীড়াবিদরা পদক ছিনিয়ে নিতেই আসেন অলিম্পিকে। এই প্রথমবার প্যারিস অলিম্পিকেই অংশ নিয়েছেন সমান পুরুষ ও নারী ক্রীড়াবিদরা। লিঙ্গ সমতা অর্জন করতে যুগান্তকারী পদক্ষেপ নিয়েছে আন্তর্জাতিক অলিম্পিক কমিটি (আইওসি)। আগের তিন আসরের মতো এবারও যুক্তরাষ্ট্রের ক্রীড়াবিদদের মধ্যে পুরুষদের (২৭৮) চেয়ে নারীদের (৩১৪) সংখ্যা ছিল বেশি। পুরুষ ক্রীড়াবিদদের মতো বৈশ্বিক সেরা অলিম্পিক গেমসের আসর মাতিয়েছেন নারীরাও। লিখেছেন-ওমর ফারুক রুবেল দক্ষিণ কোরিয়ান লিম সিহ ইয়নের বিশ্বরেকর্ড প্যারিস অলিম্পিকের খেলা শুরু হয় ২৬ জুলাই। তবে তার আগেই শুরু হয় ফুটবলসহ কিছু খেলা। উদ্বোধনের আগেই বিশ্বরেকর্ড গড়েন দক্ষিণ কোরিয়ান নারী আরচার লিম সিহ ইয়ন। র‌্যাংকিং রাউন্ডে দুই স্বদেশির রেকর্ড একসঙ্গে ভেঙে দেন তিনি। গড়েন একদিনেই রিকার্ভ এককে ৬৯৪ পয়েন্ট পাওয়ার রেকর্ড। স্বর্ণ জিতে জবাব দিলেন আলজেরিয়ার খেলিফ টেস্টোস্টেরন হরমোন লেভেল এবং ডিএনএ টেস্টে ব্যর্থতার কারণে গত বছর বিশ্ব চ্যাম্পিয়নশিপে বহিষ্কার হয়েছিলেন ইমানে খেলিফ। আলজেরিয়ার বিতর্কিত এ তারকাই এবারের অলিম্পিকে নারী বক্সিংয়ে স্বর্ণ জিতে নেন। ফাইনালে চীনের ইয়াং লিওকে হারিয়ে প্রথমবারের মতো অলিম্পিকের স্বর্ণ জিতে ক্রীড়াজগতে সাড়া ফেলে দিয়েছেন তিনি। এর আগে ১ আগস্ট বিতর্কের জন্ম দিয়েছিলেন তিনি। আলজেরিয়ার এ বক্সারের বিরুদ্ধে খেলতে নেমে মাত্র ৪৬ সেকেন্ডেই কাঁদতে কাঁদতে ম্যাচ ছেড়েছেন ইতালির অ্যাঞ্জেলা কারিনি। প্যারিস অলিম্পিকের এ ম্যাচ ঘিরে শুরু হয়েছিল তুমুল বিতর্ক। প্রশ্ন তোলা হয়েছিল, খেলিফ আসলেই নারী কিনা। অনেকে সামাজিক যোগাযোগমাধ্যমে খেলিফের জেন্ডার নিয়ে নানা মন্তব্য করেন। অবশেষে স্বর্ণপদক জিতে সব সমালোচনার জবাব দেন আলজেরিয়ান এ নারী বক্সার। তার কথা, ‘আমি নারীদের মতোই একজন নারী। আমি একজন নারী হিসাবে জন্মগ্রহণ করেছি এবং আমি একজন নারী হিসাবে বেঁচে আছি। কিন্তু আমার সাফল্যের পেছনে শত্রু আছে। তারা আমার সাফল্য হজম করতে পারে না।’ তিনি যোগ করেন, ‘এটি আমার স্বপ্ন। আমি খুব খুশি। এটি দুর্দান্ত, চমৎকার। ১০ বছর কাজের কারণে আমি ঘুমাতে পারিনি। আমি আলজেরিয়ার সব মানুষকে ধন্যবাদ জানাতে চাই। পারফরম্যান্স নিয়ে আমি সন্তুষ্ট। আমি একজন শক্তিশালী নারী।’ ইতিহাস গড়ে দ্রুততম মানবী সেন্ট লুসিয়ার আলফ্রেড অলিম্পিক গেমসে এর আগে কখনোই পদক জেতেনি ক্যারিবিয়ান দ্বীপপুঞ্জের দেশ সেন্ট লুসিয়া। প্যারিস অলিম্পিকে অবশেষে তাদের সে অপেক্ষা ঘুচালেন জুলিয়ান আলফ্রেড। অ্যাথলেটিক্সের আকর্ষণীয় ইভেন্ট নারীদের ১০০ মিটার স্প্রিন্টে স্বর্ণ জিতে এ ইতিহাস গড়েন আলফ্রেড। এবারের অলিম্পিকে নারীদের ১০০ মিটার স্প্রিন্টে ফেবারিট ছিলেন যুক্তরাষ্ট্রের শাক্যারি রিচার্ডসন। তাকে হারিয়েই ইতিহাসের ছোঁয়া পেলেন আলফ্রেড। ১০.৭২ সেকেন্ডে দৌড় শেষ করেন এ স্বর্ণকন্যা। রৌপ্য পদক নিয়ে সন্তুষ্ট থাকতে হয়েছে ১০.৮৭ সেকেন্ডে ফিনিশিং লাইন স্পর্শ করা যুক্তরাষ্ট্রের রিচার্ডসনকে। ব্রোঞ্জও জিতেছেন যুক্তরাষ্ট্রের অ্যাথলেট। ১০.৯২ সেকেন্ড সময় নিয়ে তৃতীয় হয়েছেন মেলিসা জেফেরসন। অলিম্পিকের মঞ্চে ঐতিহাসিক এ স্বর্ণ জয় প্রয়াত বাবাকে উৎসর্গ করেন আলফ্রেড, ‘সবচেয়ে গুরুত্বপূর্ণ বিষয় হলো-ঈশ্বর, আমার প্রশিক্ষক এবং সবশেষে আমার বাবা। আমার বাবার বিশ্বাস ছিল, আমি এমন কিছু করতে পারব। তিনি ২০১৩ সালে মারা গেছেন। আমার ক্যারিয়ারের সবচেয়ে বড় মঞ্চে তিনি আমাকে দেখতে পাননি। কিন্তু তিনি সব সময়ই তার মেয়ের অলিম্পিক চ্যাম্পিয়ন হওয়ার জন্য অহংকার করবেন।’ অলিম্পিকে ৯ স্বর্ণ জেতার রেকর্ড সাঁতারু লেডেকির টানা চার অলিম্পিকে স্বর্ণপদক জিতে বিস্ময় তৈরি করেছেন কেটি লেডেকি। টানা নয়টি স্বর্ণ জিতেছেন তিনি। অলিম্পিকের ইতিহাসে প্রথম নারী খেলোয়াড় হিসাবে অলিম্পিকে নয়টি স্বর্ণ জয়ের নজির গড়েন তিনি। যুক্তরাষ্ট্রের এ সাঁতারু প্যারিস অলিম্পিকে নারীদের ৮০০ মিটার ফ্রিস্টাইলে স্বর্ণ জিতে নতুন নজির গড়েছেন। বিশ্বের দ্বিতীয় সাঁতারু হিসাবে টানা চারটি অলিম্পিকে এ ইভেন্টে স্বর্ণ জিতলেন লেডেকি। ২০১২ সালে লন্ডন অলিম্পিকে মাত্র ১৫ বছর বয়সে প্রথম অলিম্পিক স্বর্ণ জিতেছিলেন লেডেকি। সেই সাফল্যের একযুগ পরও স্বর্ণ অভিযান অব্যাহত রেখেছেন তিনি। এবার প্যারিস অলিম্পিকে নতুন কীর্তি গড়ার পর উচ্ছ্বসিত ২৭ বছরের লেডেকি বলেন, ‘প্রতি অলিম্পিকে আমি স্বর্ণপদক জিতেছি। এবারও স্বর্ণ জিতলাম। মনে হলো, যাক নিজের কাজটা ঠিকমতো করতে পেরেছি।’ শুধু অলিম্পিকে নয়, সাঁতারের বিশ্বচ্যাম্পিয়নশিপেও ২১টি স্বর্ণপদক জিতেছেন লেডেকি। স্বর্ণ জয়ের হ্যাটট্রিক বাইলসের প্যারিস অলিম্পিকে স্বর্ণপদক জেতার হ্যাটট্রিক করেন সিমোন বাইলস। দলগত বিভাগ ও অলরাউন্ড ফাইনালের পর ব্যক্তিগত ভল্ট ফাইনালেও স্বর্ণ জিতেন এ মার্কিন মহাতারকা জিমন্যাস্ট। অলিম্পিকে সব মিলিয়ে সাতটি স্বর্ণপদক জিতলেন ২৭ বছর বয়সি কৃষ্ণকলি এ জিমন্যাস্ট। সবাইকে পেছনে ফেলে সর্বকালের সেরা জিমন্যাস্ট হওয়ার পথে এখন তিনি। ভল্টের ফাইনালে চার নম্বর প্রতিযোগী ছিলেন বাইলস। তার আগে যে তিনজন ছিলেন তারা সে রকম ভালো করতে পারেননি। ষষ্ঠ বিশ্বরেকর্ড ম্যাকলাফলিন-লেভরোনের যেখানে আর কোনো নারী অ্যাথলেটই ৫২ ও ৫১ সেকেন্ডের নিচে ৪০০ মিটার হার্ডলস শেষ করতে পারেননি, সেখানে সিডনি ম্যাকলাফলিন-লেভরোন একাই সেই রেকর্ড গড়েছেন ৬ বার। নিজের রেকর্ড নিজেই ভেঙে গড়েছেন বিশ্বরেকর্ড। যুক্তরাষ্ট্রের এ গতিতারকা প্যারিস অলিম্পিকে রেকর্ড গড়ার দিনে ৪০০ মিটার হার্ডলসে স্বর্ণ জিতেন। সময় নেন মাত্র ৫০.৩৭ সেকেন্ড। যুক্তরাষ্ট্রের ২৫ বছর বয়সি গতিতারকা কেবল এবারই যে বিশ্বরেকর্ড গড়েছেন তা নয়। ৫২ ও ৫১ সেকেন্ডের নিচে ৪০০ মিটার হার্ডলস শেষ করেছেন ছয় বার। তিনি আগের কীর্তিটি গড়েন গত জুনে। যুক্তরাষ্ট্র দলের ট্রায়ালে ৫০.৬৫ সেকেন্ড টাইমিং ছিল তার। অথচ হার্ডলসের ইতিহাসে এখন পর্যন্ত আর কোনো নারী অ্যাথলেট ৫২ সেকেন্ডের কম সময়ে ৪০০ মিটার পেরোতে পারেননি। জাপানের টোকিওতে অনুষ্ঠিত ২০২১ অলিম্পিকেও বিশ্বরেকর্ড গড়েছিলেন ম্যাকলাফলিন-লেভরোন। যুক্তরাষ্ট্র দলের ট্রায়ালে ৫২ সেকেন্ডের কম টাইমিং করে আলোড়ন তোলার পর অলিম্পিকের ফাইনালেও তিনি ছিলেন দুর্দান্ত। ৫১.৪৬ সেকেন্ড সময় নিয়ে জেতেন স্বর্ণের পদক। প্যারিসের আসর দিয়ে এ ইভেন্টে টানা দ্বিতীয় স্বর্ণ জিতলেন ম্যাকলাফলিন-লেভরোন। আর সব মিলিয়ে টানা চতুর্থ অলিম্পিকে নারীদের ৪০০ মিটার হার্ডলসে স্বর্ণ জিতল যুক্তরাষ্ট্র। টেনিস এককে স্বর্ণ চীনের ঝ্যাং কিনওয়েনের অলিম্পিকের ইতিহাসে প্রথম চাইনিজ টেনিস খেলোয়াড় হিসাবে নারীদের এককে স্বর্ণ জিতলেন ঝ্যাং কিনওয়েন। ফাইনালে ক্রোয়েশিয়ার ডোনা ভেকিচকে ৬-২, ৬-৩ গেমের সরাসরি সেটে পরাজিত করে ২১ বছর বয়সি ঝ্যাং প্রথম স্থান অর্জন করেন। ২০০৪ এথেন্স অলিম্পিকের নারী ডাবলসে লি টিং ও সুন টিয়ানটিয়ানসের পর প্রথম কোনো চাইনিজ হিসাবে টেনিস ইভেন্টে স্বর্ণ জয় করলেন ঝ্যাং। ২০০৮ সালে লি ঘরের মাঠের অলিম্পিকে চতুর্থ স্থান অর্জন করেছিলেন। অলিম্পিকে এখনো পর্যন্ত চীনের সবচেয়ে বড় অর্জন শেষে ঝ্যাং বলছেন, ‘আমি আবেগ ধরে রাখতে পারছি না। প্রতিটি রাউন্ড এখানে অত্যন্ত কঠিন। কিন্তু দেশের হয়ে পদক জয়ের জন্য আমি সম্ভাব্য সব কিছুই করার চেষ্টা করেছি। আমি দেশকে গর্বিত করতে চেয়েছি। নিজের জন্য আমি সত্যিই গর্বিত। আমি নিশ্চিত দেশে আমার পরিবার টিভিতে এ কৃতিত্ব উপভোগ করেছে। আমি শুধু প্রতি ম্যাচে লড়াই করতে চেয়েছি। দেশের হয়ে খেলার সময় বিশেষ কিছু শক্তি আমি খুঁজে পাই। কখনোই হাল ছেড়ে দিই না।’ জন্মসূত্রে চীনের, অলিম্পিকে খেলার স্বপ্নপূরণ চিলির হয়ে ৫৮ বছর বয়সে অলিম্পিক গেমসে খেলার স্বপ্নপূরণ হয়েছে টেবিল টেনিস খেলোয়াড় জেং জিইংয়ের। জন্মসূত্রে চীনের নাগরিক হলেও পরে চিলিতে গিয়ে স্থায়ী হন তিনি। এবারের প্যারিস অলিম্পিকে তিনি চিলিকে প্রতিনিধিত্ব করেছেন। মাত্র ২০ বছর বয়সে চীনের হয়ে অবসরের ঘোষণা দেন জেং। এরপর চিলিতে গিয়ে গত ৩৫ বছর ধরে সেখানেই স্থায়ীভাবে বসবাস করছেন। প্রায় এক দশকেরও বেশি সময় ধরে তিনি টেবিল টেনিস ব্যাট হাতে নেননি। করোনা মহামারির সময় নতুন করে টেবিল টেনিসে ফিরে আসার স্বপ্ন দেখেন ও অনুশীলন শুরু করেন জেং। দ্রুতই নিজের র‌্যাঙ্কিংয়ের উন্নতি করে দক্ষিণ আমেরিকার সেরা নারী খেলোয়াড় হিসাবে নিজেকে প্রতিষ্ঠিত করেন। ইনডোর ভর্তি দর্শকদের সামনে খেলতে নেমে জেং কিছুটা আবেগী হয়ে পড়েছিলেন। তার ওপর চিলির সমর্থকরা তাকে পুরো ম্যাচেই দারুণ সমর্থন জুগিয়েছে। ম্যাচ শেষে জেং বলেছেন, ‘৩০ বছর পর আমি আবারও টেবিল টেনিসে ফিরেছি। এ বয়সে অলিম্পিকে খেলার স্বপ্ন পূরণ হয়েছে। প্রতিটি প্রতিযোগিতায় আমি নিজের সর্বোচ্চ দেওয়ার চেষ্টা করি। এবারও তার ব্যতিক্রম হয়নি।’ চীনের দক্ষিণাঞ্চলীয় শহর গুয়াংজুতে জন্ম নেওয়া জেং মাত্র ১৬ বছর বয়সে জাতীয় দলে খেলার সুযোগ পেয়েছিলেন। কিন্তু ১৯৮৮ সালে অলিম্পিকে যখন টেবিল টেনিস প্রথম শুরু হয় তখন তিনি খেলা ছেড়ে দিয়েছিলেন। চিলিতে এসে স্কুলের বাচ্চাদের কোচিং করিয়েছেন। ভারতের প্রথম পদক মানু বাকেরের হাত ধরে প্রায় প্রতি অলিম্পিকেই পদকের দেখা পায় ভারত। এবারের প্যারিস অলিম্পিকে ভারতকে প্রথম পদকের মুখ দেখান শ্যুটার মানু বাকের। মহিলাদের ১০ মিটার এয়ার পিস্তলে ব্রোঞ্জ পান মনু ভাকের। প্যারিস অলিম্পিক্স থেকে ভারতকে প্রথম পদক দেন তিনি। মাত্র ০.১ পয়েন্টের জন্য রৌপ্য পদক হাতছাড়া হয় তার। এ ইভেন্টে অবশ্য রেকর্ডও হয়। অলিম্পিক রেকর্ড গড়ে স্বর্ণ জেতেন দক্ষিণ কোরিয়ার ও ইয়ে জিন। ওহ ইয়ে জিনের স্কোর ২৪৩.২, যেটি অলিম্পিক রেকর্ড। আগের রেকর্ড ছিল রাশিয়ার বাতসারাশকিনা ভিতালিনার। করেছিলেন ২৪০.৩। ইনজুরি নিয়েই ৬৪ বছর পর ব্রিটেনকে পদক এনে দিলেন মিউ জেনসেন এক মাস আগেও অনিশ্চিত ছিলেন অলিম্পিকের জন্য। রানআপে সমস্যা হচ্ছিল। সিনক্রোনাইজাইড ডাইভে সঙ্গীর সঙ্গে তাল মিলিয়ে চলাটাই সবচেয়ে গুরুত্বপূর্ণ। সেটা করতে পারবেন কিনা তা নিয়েই ছিল শঙ্কা। সঙ্গী ইয়াসমিন হারপারের সঙ্গে শুরুর দিকে বেশ ভুগেছেন। পিছিয়ে পড়ছিলেন ক্রমাগত। কিন্তু শেষ ডাইভে নাটকীয়ভাবে জয় করেছেন ব্রোঞ্জ পদক। অস্ট্রেলিয়ার দুই ডাইভার ম্যাডিসন কেনি এবং অ্যানাবেল স্মিথ শেষ ডাইভের আগ পর্যন্ত এগিয়ে ছিলেন। কিন্তু একেবারে শেষে দেশকে এনে দেন ব্রোঞ্জ পদক। ইয়াসমিন এবং স্কারলেটের এ পদকের মাহাত্ম্যও অনেক। এ দুজনের কল্যাণেই ডাইভিংয়ের কোনো ইভেন্টে দীর্ঘ ৬৪ বছর পর পদক পেয়েছে ব্রিটেন। গর্ভে ৭ মাসের সন্তান নিয়ে অলিম্পিকে নাদা হাফেজ গর্ভে সাত মাসের সন্তান নিয়ে প্যারিস অলিম্পিকে ফেন্সিং ইভেন্টে লড়েন মিশরের অ্যাথলেট নাদা হাফেজ। বিষয়টি নিজেই জানান র‌্যাংকিংয়ে ৪১ নম্বরে থাকা নাদা। অলিম্পিকে প্রথম রাউন্ডের ম্যাচে জিতলেও অবশ্য শেষ ষোলোতে হেরে গেছেন তিনি। এরপরই এক বার্তায় নিজের সন্তানসম্ভবা থাকার বিষয়টি জানিয়েছেন পেশায় মিশরের এ প্যাথলজিস্ট (রোগ নির্ণয়বিদ) চিকিৎসক। এর আগে ২০১৬ ও ২০২০ অলিম্পিকেও অংশ নিয়েছিলেন নাদা। গর্ভে সাত মাসের সন্তান নিয়ে এবার প্যারিস অলিম্পিকে খেলতে নেমে বিশ্বকে তাক লাগিয়ে দেন তিনি। ম্যাচ শেষ হওয়ার বেশ কিছুক্ষণ পর সামাজিক যোগাযোগমাধ্যম ইনস্টাগ্রামে আবেগী বার্তা দেন নাদা। তিনি লিখেন, ‘পোডিয়ামে আপনারা দুজন খেলোয়াড়কে দেখেছেন, আসলে আমরা তিনজন ছিলাম। আমি, আমার প্রতিদ্বন্দ্বী এবং আমার ছোট্ট সন্তান। যে এখনো পৃথিবীতে আসেনি।’ "
2024/08/12,কেমন হবে আগামীর বাংলাদেশের রূপরেখা,Unknown,"একাত্তরের পর আরও এক গণজোয়ার দেখল বাংলাদেশ। এই জোয়ারের মূল উদ্দেশ্য স্বাধীন দেশটির সংস্কার। দেশের বর্তমান তরুণ প্রজন্মের রাষ্ট্র মেরামতের আগ্রহ ও দেশপ্রেমের আকুতি চোখে পড়ার মতো। সদ্য সাবেক প্রধানমন্ত্রীর পদত্যাগের পর দেশে অস্থিতিশীলতা ও বিশৃঙ্খলা ঠেকাতে এই প্রজন্ম যে নিরন্তর কাজ করে যাচ্ছে, তা প্রশংসার দাবিদার। তারা ইতোমধ্যে প্রমাণ করেছে, এদেশের ছাত্ররা অন্যায়ের প্রশ্নে যেমন আপসহীন, দেশের উন্নয়ন পরিকল্পনা ও শৃঙ্খলা রক্ষায়ও তেমনি অঙ্গীকারবদ্ধ। তাই আগামীর বাংলাদেশ এই সাহসী তরুণদের কাছেই নিরাপদ থাকবে বলে বিশ্বাস মানুষের। রাষ্ট্র মেরামতের প্রাথমিক ও সবচেয়ে গুরুত্বপূর্ণ বিষয় হলো দেশের আইনশৃঙ্খলাকে সমুন্নত করা। গত কয়েকদিন ধরে পুলিশ সদস্যদের কর্মবিরতির কারণে উদ্ভূত পরিস্থিতিতে ছাত্রসমাজ দায়িত্বশীল ভূমিকা পালন করছে। তাই জনমানুষের প্রথম চাওয়া আইনশৃঙ্খলা পরিস্থিতির উন্নয়ন, যথাযথ আইন প্রণয়ন ও এর সঠিক প্রয়োগ। প্রশাসনিক জবাবদিহিতা নিশ্চিত করা গেলে এর যথাযথ বাস্তবায়ন করা সম্ভব। স্বাধীন বাংলাদেশে থাকতে হবে বিচার বিভাগের স্বাধীনতা ও স্বচ্ছতা। আমাদের সর্বোচ্চ আদালতের বিচারকার্যের ধীরগতি ও দীর্ঘসূত্রতার অভিযোগ নতুন নয়। এর ফলে দেশের মানুষের একটি বিরাট অংশ যে বিচার বিভাগের প্রতি আস্থা হারিয়েছে, তাতে সন্দেহের অবকাশ নেই। তাই জনতার সম্মুখে সেই হারানো আস্থা দ্রুত ফিরিয়ে আনতে হলে বিচারকাজে স্বচ্ছতা ফিরিয়ে আনার বিকল্প নেই। সুশাসন প্রতিষ্ঠার লক্ষ্যে সাংবিধানিক স্বচ্ছতা নিশ্চিতে প্রয়োজনে সংবিধান সংশোধন করা যেতে পারে। দেশের আইনবিশারদরা নিশ্চয়ই এ বিষয়ে সিদ্ধান্ত নেবেন। স্বাধীনতার ৫৩ বছর অতিবাহিত হলেও দেশে এখন পর্যন্ত দুর্নীতি ও অনিয়মের চর্চা রোধ করা যায়নি। এ ব্যাপারেও নিতে হবে কার্যকর পদক্ষেপ। এছাড়া দেশকে ক্ষুধামুক্ত, দারিদ্র্যমুক্ত ও উন্নয়নশীল দেশে পরিণত করার স্বপ্নও বাস্তবে রূপ দিতে হবে। এ জন্য চাই মজবুত প্রশাসনিক কাঠামো, বাকস্বাধীনতা, জবাবদিহিতা, আইনের যথাযথ প্রয়োগ ও আইনের প্রতি শ্রদ্ধাবোধ। তাই বাংলাদেশকে এগিয়ে নিয়ে যাওয়ার একটি বড় চ্যালেঞ্জ দুর্নীতি দমন। সেই সঙ্গে নিশ্চিত করতে হবে গণমাধ্যমের স্বাধীনতা। এদেশের মানুষের মৌলিক অধিকার নিশ্চিত করাই হতে হবে অন্যতম লক্ষ্য। দেশের মানুষের অন্ন, বস্ত্র, বাসস্থান, শিক্ষা ও চিকিৎসা নিশ্চিতে সংশ্লিষ্ট সবাইকে অগ্রণী ভূমিকা রাখতে হবে। দ্রব্যমূল্যের ঊর্ধ্বগতি ও স্বার্থান্বেষী সিন্ডিকেট বাণিজ্য ভেঙে দিতে হবে। তবেই মানুষের এতদিনের হাহাকারের বোঝা কিছুটা হলেও কমবে বলে আশা করা যায়। এই নতুন বাংলাদেশকে এগিয়ে নিতে হলে জরুরি ভিত্তিতে চলমান শিক্ষাব্যবস্থারও পরিবর্তন দরকার। শিক্ষার মানোন্নয়নে দ্রুত পদক্ষেপ নেওয়া জরুরি। পাশাপাশি মানুষের স্বাস্থ্য সুরক্ষার দিকেও দৃষ্টি দেয়া প্রয়োজন। বাৎসরিক বাজেট প্রণয়নে স্বাস্থ্য ও শিক্ষার জন্য একটা বড় অংশ বরাদ্দ করা এবং এর উপযুক্ত ব্যবহার নিশ্চিত করা প্রয়োজন। বাংলাদেশকে করতে হবে বাণিজ্যে স্বয়ংসম্পূর্ণ। বৈদেশিক আমদানির হার কমিয়ে গড়ে তুলতে হবে আধুনিক রপ্তানিনির্ভর বাংলাদেশ। গ্রামীণ কৃষক, তৈরি পোশাকশিল্প থেকে শুরু করে যার যার অবস্থান থেকে অবদান রেখে দেশের অর্থনীতিকে করতে হবে শক্তিশালী। এছাড়াও এদেশের সাহসী রেমিট্যান্স যোদ্ধারা যেভাবে আগে দেশ গঠনে আত্মনিয়োগ করেছেন, তা অব্যাহত রাখতে হবে। দেশের অর্থনৈতিক সমৃদ্ধির লক্ষ্যে বাড়াতে হবে বৈদেশিক বাণিজ্য। সবার প্রত্যাশা, এই দেশপ্রেমিক তারুণ্যের হাতেই সুরক্ষিত হবে আগামীর স্বাধীন বাংলাদেশ। মো. এমদাদুর রহমান উদয় : শিক্ষার্থী, স্বাস্থ্য অর্থনীতি ইনস্টিটিউট, ঢাকা বিশ্ববিদ্যালয় "
2024/08/13,পদোন্নতি পেয়ে যা বললেন আলোচিত ম্যাজিস্ট্রেট সারোয়ার আলম,Unknown,"আওয়ামী লীগ সরকারের আমলে বঞ্চিতদের লম্বা তালিকায় থাকা ১১৭ কর্মকর্তাকে আজ উপসচিব পদে পদোন্নতি দেওয়া হয়েছে। সেই তালিকায় নাম আছে র‌্যাবের আলোচিত নির্বাহী ম্যাজিস্ট্রেট সারোয়ার আলমের। তিনবার বঞ্চিত হওয়ার পর আজ উপসচিব পদে পদোন্নতি পেয়েছেন তিনি। আর এই পদোন্নতির বিষয়টি সামাজিক যোগাযোগ মাধ্যমে পোস্ট দিয়ে জানিয়েছেন তিনি। সামাজিক যোগাযোগ মাধ্যমে স্ট্যাটাসে তিনি লিখেছেন, ‘আলহামদুলিল্লাহ্। সকল প্রশংসা মহান আল্লাহর যিনি সর্বোত্তম ফয়সালাকারী। তিনবার বঞ্চিত হওয়ার পর আজ উপসচিব পদে পদোন্নতি পেলাম।’ সারোয়ার আলম, বিসিএস ২৭তম ব্যাচের প্রশাসন ক্যাডার হিসেবে ২০০৮ সালের নভেম্বরে সরকারি চাকরিতে যোগ দেন। এরপর ২০১৪ সালের ১ জুন সিনিয়র সহকারী সচিব হিসেবে পদোন্নতি পান তিনি। তবে এরপর প্রায় সাত বছরসহ মোট ১২ বছরেরও বেশি সময় ধরে প্রশাসন ক্যাডার হিসেবে কর্মরত থাকলেও পদোন্নতি বঞ্চিত হন তিনি। এর মধ্যে, ২০২১ সালে ৩০ জুন তার বিরুদ্ধে বিভাগীয় মামলা হয় এবং তার কাছে কৈফিয়ত তলব করা হয়। তবে সারওয়ার আত্মপক্ষ সমর্থনে কোনো লিখিত বক্তব্য দেননি। পরের বছর ২০২২ সালে ফেসবুকে স্ট্যাটাস দেওয়ার কারণে তিরস্কার সূচক লঘুদণ্ডের শাস্তি পেয়েছিলেন সেসময়ের র‌্যাবের আলোচিত এ নির্বাহী ম্যাজিস্ট্রেট।"
2024/08/13,আনিসুল ও সালমান এফ রহমানের দড়ি বাঁধা ছবি ভাইরাল,Unknown,"সাবেক আইনমন্ত্রী আনিসুল হক এবং শেখ হাসিনার বেসরকারি খাতবিষয়ক সাবেক উপদেষ্টা সালমান এফ রহমানকে গ্রেফতারের পর দড়ি বাঁধা অবস্থায় একটি ছবি ভাইরাল হয়েছে। মঙ্গলবার রাতে গ্রেফতার হওয়ার পর পরই এ ছবিটি সামাজিক যোগাযোগমাধ্যমে ঘুরপাক খাচ্ছে। সেখানে তাদের নিয়ে বিভিন্ন মন্তব্য করতে দেখা গেছে। তাদের এমন করুণ অবস্থা দেখে কিছুটা অবাক হচ্ছেন নেটিজেনরা। যেভাবে গ্রেফতার হলেন সালমান এফ রহমান আবার এ ছবি নিজস্ব টাইমলাইনে শেয়ার দিয়ে পোস্ট করছেন।  একজন ফেসবুকে স্ট্যাট্যাসে লিখেছেন, তাদের করুণ অবস্থা দেখে ধনী হওয়ার ও ক্ষমতার লোভের স্বাদ মিটে গেছে। এ দিকে মঙ্গলবার রাতে ঢাকা মেট্রোপলিটন পুলিশের (ডিএমপি) কমিশনার মাইনুল হাসান জানিয়েছেন, রাজধানীর সদরঘাট এলাকা থেকে তাদের গ্রেফতার করা হয়। নিউমার্কেট থানায় দায়েরকৃত মামলায় দুই নেতাকে গ্রেফতার দেখানো হয়েছে। ডিএমপি সূত্রে জানা যায়, সালমান এফ রহমান ও আনিসুল হক পালানোর চেষ্টা করছেন গোয়েন্দা সূত্রে এমন খবরে রাজধানীর সদরঘাট এলাকায় অভিযানে যায় পুলিশের একটি দল। সেখান থেকে তাদের গ্রেফতার করা হয়। নিরাপদ রুট মনে করে আওয়ামী লীগের হেভিওয়েট এ দুই নেতা নৌপথে পালানোর চেষ্টা করেছিলেন বলে গোয়েন্দা কর্মকর্তারা মনে করছেন।
কোটা সংস্কার আন্দোলন ঘিরে ছাত্র-জনতার অভ্যুত্থানের মুখে গত ৫ আগস্ট পদত্যাগ করে দেশ ছাড়েন শেখ হাসিনা। এর পরপরই শেখ হাসিনা সরকারের মন্ত্রী ও আওয়ামী লীগের অন্য নেতারা আড়ালে চলে যান। সালমান এফ রহমানের আজ গ্রেফতার হওয়ার খবর এলেও ভারতীয় গণমাধ্যমে এর আগে দাবি করা হয়েছিল তিনি শেখ হাসিনার সঙ্গে দেশ ছাড়েন।"
2024/08/13,পদোন্নতি বঞ্চিত ১১৭ কর্মকর্তা হলেন উপসচিব,Unknown,"উপসচিব পদে ভূতাপেক্ষ পদোন্নতি পেয়েছেন ১১৭ কর্মকর্তা। তারা পতন হওয়া আওয়ামী লীগ সরকারের আমলে পদোন্নতি বঞ্চিত ছিলেন। মঙ্গলবার জনপ্রশাসন মন্ত্রণালয় থেকে এ সংক্রান্ত প্রজ্ঞাপন জারি করা হয়েছে। যেসব কেলেঙ্কারিতে জড়িয়েছেন সালমান এফ রহমান এতে বলা হয়, এসব কর্মকর্তাকে ভূতাপেক্ষভাবে সরকারের উপসচিব পদে পদোন্নতি দিয়ে জনপ্রশাসন মন্ত্রণালয়ের বিশেষ ভারপ্রাপ্ত কর্মকর্তা (উপসচিব) নিয়োগ করা হলো।"
2024/08/13,যেসব কেলেঙ্কারিতে জড়িয়েছেন সালমান এফ রহমান,Unknown,"সাবেক প্রধানমন্ত্রীর শিল্প ও বিনিয়োগ বিষয়ক উপদেষ্টা সালমান এফ রহমানকে গ্রেফতার করেছে পুলিশ। মঙ্গলবার নৌপথে পালানোর সময় রাজধানীর সদরঘাট এলাকা থেকে তাকে গ্রেফতার করা হয়। ২০০৬-২০০৭ সালে তত্ত্বাবধায়ক সরকারের আমলেও ঋণখেলাপিসহ নানা অভিযোগে জেলে গিয়েছিলেন সালমান এফ রহমান। এরপর বের হয়ে নাম জড়ান ২০১০-১১ সালের শেয়ার বাজার কেলেঙ্কারিতে। এতকিছুর পরও তাকে স্পর্শ করার সাহস হয়নি কারও। তার বিরুদ্ধে সর্বশেষ শিক্ষার্থীদের আন্দোলন চলাকালীন সময়ে ব্যবসায়ীদের জোরপূর্বক গণভবনে নিয়ে ‘প্রধানমন্ত্রীর পাশে আছি’ বলে বক্তব্য রাখানোর অভিযোগ উঠেছে। যেভাবে গ্রেফতার হলেন সালমান এফ রহমান মূলত ২০০৮ সালে আওয়ামী লীগ সরকার ক্ষমতায় আসার পর বেপরোয়া হয়ে ওঠেন সালমান এফ রহমান। শিল্প প্রতিষ্ঠানের মালিক, ব্যবসায়ী নেতার পর ২০১৮ সালে এমপি ও টানা দুইবার প্রধানমন্ত্রীর উপদেষ্টা হন। হাজারো ব্যবসায়ীকে পথে বসানো শেয়ারবাজার কেলেঙ্কারির এক অবিচ্ছেদ্য নাম সালমান এফ রহমান। ২০১০-১১ সালে শেয়ার বাজার ধসের পর এ বিষয়ে একটি তদন্ত কমিটি করা হয়েছিল। কমিটির প্রধান ছিলেন খোন্দকার ইব্রাহিম খালেদ। রিপোর্টে তিনি সালমান এফ রহমান থেকে পুজিবাজারকে সতর্ক রাখার পরামর্শ দেন। রিপোর্টে পুঁজিবাজারে ফিক্সড প্রাইস, বুক-বিল্ডিং, রাইট শেয়ার, ডিরেক্ট লিস্টিং, সম্পদ পুনর্মূল্যায়ন, প্রেফারেন্স শেয়ারসহ সকল ক্ষেত্রেই অনিয়ম হয়েছে এবং এর সঙ্গে সালমান এফ রহমানের সংশ্লিষ্টতা পাওয়া যায়। এ ছাড়া তিনি বিভিন্ন কোম্পানির প্রাইভেট প্লেসমেন্টের মাধ্যমে বিপুল পরিমাণ অর্থ হাতিয়ে নিয়েছে বলে প্রমাণ পায় কমিটি। অথচ এসব অনিয়মের সঙ্গে সালমান এফ রহমানসহ আরও কয়েকজনের নাম জড়িত থাকার প্রমাণ পাওয়া গেলেও তাদের বিরুদ্ধে কোনো ব্যবস্থা নেওয়া হয়নি। সূত্র জানায়, সালমান এফ রহমানের বিভিন্ন অপকর্মের মধ্যে জমি জালিয়াতি অন্যতম। ঢাকার কালিয়াকৈরে সাধারণ মানুষের প্রায় ২৪১ একর জমির জাল দলিল করার মতো প্রতারণার সঙ্গে তিনি জড়িত বলে অভিযোগ আছে। ২০০০ সালের দিকে বেক্সিমকো গ্রুপের প্রতিষ্ঠান বেক্সিমকো প্রপার্টি ডেভেলপমেন্ট অ্যান্ড ম্যানেজম্যান্ট লি. এসব জমির ভুয়া দলিল নিয়ে আইএফআইসি ব্যাংকে গিয়েছিল, বড় অঙ্কের ঋণের জন্য। ব্যাংকের পক্ষ থেকে সংশ্লিষ্ট কর্মকর্তা পরবর্তীতে এসব জমির ব্যাপারে খোঁজ নিতে গিয়ে জানতে পারেন— জমিগুলো আসলে ক্রয়ই হয়নি। জমির মালিকরা আতঙ্কিত হয়ে গাজীপুরের তৎকালীন জেলা প্রশাসকের শরণাপন্ন হলেও তিনি তাদের সাহায্য করেননি। এরপর তারা তৎকালীন ইউএনওর কাছে গেলে তিনি তাদের প্রয়োজনীয় সহযোগিতার আশ্বাস দেন। ব্যক্তিগতভাবে ইউএনও খোঁজ-খবর নিয়ে নিশ্চিত হন যে, প্রকৃত মালিকরা বেক্সিমকোর কাছে জমি রেজিস্ট্রি করে দেননি। বরং রেজিস্ট্রি অফিসে ভুয়া মালিক সাজিয়ে এসব দলিল রেজিস্ট্রি করা হয়েছে। এরপর ইউএনও লিখিতভাবে বেক্সিমকো প্রপার্টি ডেভেলপমেন্ট অ্যান্ড ম্যানেজম্যান্ট লি. কে নোটিশ পাঠান। এই সময় ব্যবসা প্রতিষ্ঠানটি ওই ইউএনওকে নানা লোভ এবং ভয়ভীতি দেখিয়েও ম্যানেজ করতে ব্যর্থ হয়। একপর্যায়ে ইউএনও নিজে বাদি হয়ে প্রতিষ্ঠানের মালিক সালমান এফ রহমানের বিরুদ্ধে থানায় মামলা করেন। এই জমি জালিয়াতির সঙ্গে সালমান এফ রহমান সরাসরি জড়িত দাবি করে তিনি আর্জির সঙ্গে ১০৮ পৃষ্ঠার তথ্যপ্রমাণও জুড়ে দেন। তবে সালমান বা তার প্রতিষ্ঠানের কিছুই হয়নি বরং শেষ পর্যন্ত বদলি হন সেই ইউএনও। ২০০৬-০৭ সালের দিকে তত্ত্বাবধায়ক সরকারের আমলে দুর্নীতিবিরোধী একটি টাস্কফোর্স করা হয়েছিল। টাস্কফোর্স বিভিন্ন দেশে অনুসন্ধান চালিয়ে তথ্য বের করেন যে, ১২২ জন রাজনৈতিক নেতা ও আমলা দুর্নীতির মাধ্যমে বিভিন্ন দেশে ৪৫ হাজার কোটি টাকা পাচার করেছে। মালয়েশিয়া, কানাডা, সুইজারল্যান্ড, ভারত, চীন, থাইল্যান্ড, দুবাই, অস্ট্রেলিয়া ও সিঙ্গাপুরসহ মোট ১৭টি দেশে এসব অর্থ পাচার করা হয়েছে। পাচার হওয়া ৪৫ হাজার কোটি টাকার মধ্যে এক হাজার কোটি টাকা সালমান এফ রহমানের। আমেরিকায় রিয়েল এস্টেট ব্যবসার নামে এসব টাকা পাচার করা হয়েছে।"
2024/08/13,আইন কমিশন থেকে খায়রুল হকের পদত্যাগ,Unknown,"আইন কমিশনের চেয়ারম্যানের পদ থেকে পদত্যাগ করেছেন সাবেক প্রধান বিচারপতি এ বি এম খায়রুল হক। মঙ্গলবার রাতে তার ব্যক্তিগত কর্মকর্তা পদত্যাগের বিষয়টি সাংবাদিকদের নিশ্চিত করেছেন। সাম্প্রতিক সময়ে সরকারি চাকরিতে কোটা সংস্কার নিয়ে আন্দোলনে উত্তাল ছিল সারা দেশ। সেই আন্দোলনে ক্ষমতাসীন আওয়ামী লীগের পেটুয়া বাহিনী ছাত্রলীগ, যুবলীগ ও আইনশৃঙ্খলা বাহিনীর হামলায় নিহত হয় কয়েকশত শিক্ষার্থী। শিক্ষার্থীদের আন্দোলনের তোপের মুখে পড়ে গত ৫ আগস্ট দেশ থেকে পালিয়ে যান প্রধানমন্ত্রী শেখ হাসিনা। প্রধানমন্ত্রী দেশ থেকে পালিয়ে যাওয়ার পর বিপদে পড়ে যান আওয়ামী লীগের এমপি-মন্ত্রী ও তাদের হয়ে গলাবাজি করা আমলারাও। সরকার পতনের পর ছাত্রদের তোপের মুখে পড়ে প্রশাসনের বিভিন্ন পদের কর্তাব্যক্তিরা পদত্যাগ করতে বাধ্য হচ্ছেন।"
2024/08/13,বাংলাদেশ অ্যাডমিনিস্ট্রেটিভ সার্ভিস অ্যাসোসিয়েশনের ৯ দাবি,Unknown,"বৈষম্যহীন মেধাভিত্তিক নিরপেক্ষ এবং দক্ষ প্রশাসনিক কাঠামো গড়ে তোলার লক্ষ্যে ৯ দাবি দিয়েছেন বাংলাদেশ অ্যাডমিনিস্ট্রেটিভ সার্ভিস অ্যাসোসিয়েশন। মঙ্গলবার রাতে সংগঠনের সদস্য সচিব মোহাম্মদ মাহবুবুর রহমানের স্বাক্ষরিত এক প্রেস বিজ্ঞপ্তিতে তা জানানো হয়েছে। এতে বলা হয়, বাংলাদেশ অ্যাডমিনিস্ট্রেটিভ সার্ভিস অ্যাসোসিয়েশনের সদস্যবৃন্দ বৈষম্য-বিরোধী ছাত্র জনতা আন্দোলনের সব শহীদদের প্রতি গভীর শ্রদ্ধা জানাচ্ছি। বৈষম্য বিরোধী আন্দোলনের ফসল এবং আপামর জনগণের আকাঙ্ক্ষার প্রতিফলন হিসেবে গঠিত অর্ন্তবর্তীকালীন সরকারের প্রধান উপদেষ্টা ও অন্যান্য সব উপদেষ্টাকে অ্যাসোসিয়েশনের পক্ষ থেকে অভিনন্দন ও অকুণ্ঠ সমর্থন জানাচ্ছি। বাংলাদেশ অ্যাডমিনিস্ট্রেটিভ সার্ভিস অ্যাসোসিয়েশনের ৯ দাবি হলো- ১. বৈষম্যবিরোধী ছাত্র জনতার আন্দোলনের দর্শন ও জন-আকাঙ্খার প্রতিফলন হিসেবে নিরপেক্ষ, দক্ষ ও পেশাদার জনপ্রশাসন গড়ে তোলার লক্ষ্যে জনপ্রশাসনকে ঢেলে সাজাতে হবে। ২. বিগত অগণতান্ত্রিক ও স্বৈরাচারী সরকারের দোসর এবং ছাত্র জনতার ন্যায় সংগত আন্দোলনে বাধাদানকারী এবং ছাত্র হত্যার মদদ দানকারী কর্মকর্তাদের চিহ্নিত করে তদন্ত সাপেক্ষে শাস্তির আওতায় আনতে হবে। ৩. প্রশাসনের বিভিন্ন পর্যায়ে ঘাপটি মেরে বসে থাকা বর্ণচোরা দলদাস কর্মকর্তাদের বিভিন্ন গুরুত্বপূর্ণ পদ থেকে সরিয়ে দিতে হবে। তা না হলে শত শত শহীদের আত্মত্যাগের বিনিময়ে অর্জিত দ্বিতীয় স্বাধীনতা উক্ত মহল বিশেষের চক্রান্তে নস্যাৎ হয়ে যেতে পারে। ৪. সব পর্যায়ের চুক্তি ভিত্তিক নিয়োগ অবিলম্বে বাতিল করে রাষ্ট্রের সব প্রতিষ্ঠানকে কার্যকর, নিরপেক্ষ এবং জন আকাঙ্ক্ষার ভিত্তিতে গড়ে তুলতে হবে। ৫. বিগত ১৬ বছরে অন্যায়ভাবে পদোন্নতি ও বঞ্চনার শিকার সব পর্যায়ের কর্মকর্তাদের পদোন্নতি দিয়ে গুরুত্বপূর্ণ পদে পদায়ন করতে হবে। ৬. গত ১৬ বছরের বৈষম্য ও অবিচারের শিকার এবং পদোন্নতি বঞ্চনার জন্য দায়ী স্বৈরাচারী শেখ হাসিনা সরকারের দোসর সব কর্মকর্তাদের চিহ্নিত করে সীমাহীন এই বঞ্চনার বিচার করতে হবে। ৭. পতিত, স্বৈরাচারী সরকারের দুর্নীতির সহযোগী সব দুর্নীতিবাজ ও আচরণবিধি লঙ্ঘনীয় কর্মকর্তাদের বিচারের আওতায় এনে প্রশাসনকে দুর্নীতি মুক্ত করার দাবি জানাচ্ছি। ৮. ভুয়া মুক্তিযোদ্ধা সার্টিফিকেটের মাধ্যমে এবং প্রশ্নফাঁসের মাধ্যমে নিয়োগকৃত বিভিন্ন ব্যাচের কর্মকর্তাদের নিয়োগ প্রক্রিয়া পুনঃপরীক্ষার জন্য বিশেষ তদন্ত কমিটি গঠন করে দায়ীদের শাস্তির আওতায় আনতে হবে। ৯. বিগত ২০১৪, ২০১৮, ২০২৪ সনের ভোটারবিহীন নির্বাচনে দায়িত্ব পালনকারী সাবেক ও বর্তমান সকল কমিশনার ও জেলা প্রশাসকদের অপেশাদারি দলীয় আচরণের দায়ে এবং গণতন্ত্রের হত্যাকারী হিসেবে দায়ী করে চাকরি থেকে বরখাস্ত করে আইনের আওতায় আনতে হবে।"
2024/08/13,বাধ্যতামূলক অবসরে হাবিবুর ও মনিরুল,Unknown,"সাবেক ডিএমপি কমিশনার হাবিবুর রহমান ও পুলিশের স্পেশাল ব্রাঞ্চের প্রধান মনিরুল ইসলামকে চাকরি থেকে বাধ্যতামূলক অবসরে পাঠানো হয়েছে। মঙ্গলবার স্বরাষ্ট্র মন্ত্রণালয়ের পৃথক দুইটি প্রজ্ঞাপনে এই দুই কর্মকর্তাকে বাধ্যতামূলক অবসরে পাঠানো হয়। রাষ্ট্রপতির আদেশক্রমে মন্ত্রণালয়ের জননিরাপত্তা বিভাগের পুলিশ শাখা ১ এর সচিব মো. জাহাঙ্গীর আলম প্রজ্ঞাপন দুইটিতে স্বাক্ষর করেন। এর আগে হাবিবুর রহমানকে ডিএমপি কমিশনার ও মনিরুল ইসলামকে এসবি প্রধান থেকে সরিয়ে পুলিশ অধিদপ্তরে যুক্ত করা হয়। হাবিবুর রহমান মোহাম্মদপুর থানার একটি হত্যা মামলার আসামি। সাম্প্রতিক সময়ে সরকারি চাকরিতে কোটা সংস্কার নিয়ে আন্দোলনে উত্তাল ছিল সারা দেশ। সেই আন্দোলনে ক্ষমতাসীন আওয়ামী লীগের পেটুয়া বাহিনী ছাত্রলীগ, যুবলীগ ও আইনশৃঙ্খলা বাহিনীর হামলায় নিহত হয় কয়েকশত শিক্ষার্থী। শিক্ষার্থীদের আন্দোলনের তোপের মুখে পড়ে গত ৫ আগস্ট দেশ থেকে পালিয়ে যান প্রধানমন্ত্রী শেখ হাসিনা। প্রধানমন্ত্রী দেশ থেকে পালিয়ে যাওয়ার পর বিপদে পড়ে যান আওয়ামী লীগের এমপি-মন্ত্রী ও তাদের হয়ে গলাবাজি করা আমলারাও। সরকার পতনের পর ছাত্রদের তোপের মুখে পড়ে প্রশাসনের বিভিন্ন পদের কর্তাব্যক্তিরা পদত্যাগ করতে বাধ্য হচ্ছেন। কাউকে আবার বাধ্যতামূলক অবসরে যেতে বাধ্য করা হচ্ছে।"
2024/08/13,আড়াই বছর ধরে কর্মচার্রীদের বেতন দেন না সালমান এফ রহমান,Unknown,"আড়াই বছরের বেশি সময় ধরে কর্মচার্রীদের বেতন না দেওয়ার অভিযোগ উঠেছে শেখ হাসিনার বেসরকারি খাতবিষয়ক সাবেক উপদেষ্টা সালমান এফ রহমানের বিরুদ্ধে।  
বেক্সিমকো গ্রুপের সহযোগী প্রতিষ্ঠান সাইনোভিয়া ফার্মা পিএলসিতে কর্মরত ৩৮০ শ্রমিক কর্মচারী এ অভিযোগ তোলেন। মঙ্গলবার জাতীয় প্রেসক্লাবে সিনোভিয়া ফার্মার ব্যানারে এক সংবাদ সম্মেলনে এ অভিযোগ করেন তারা। যেভাবে গ্রেফতার হলেন সালমান এফ রহমান এদিকে সালমান এফ রহমানকে গ্রেফতার করেছে ঢাকা মেট্রোপলিটন পুলিশ। মঙ্গলবার রাজধানীর সদরঘাট এলাকা থেকে তাকে গ্রেফতার করা হয়। পরে নিউমার্কেট থানায় দায়েরকৃত মামলায় গ্রেফতার দেখিয়েছে পুলিশ। এর আগে সোমবার সকালে বেতন-ভাতা বন্ধের প্রতিবাদে রাজধানীর সেগুনবাগিচায় সাইনোভিয়া ফার্মার কার্যালয়ের সামনে গণঅবস্থান কর্মসূচি পালন করে কোম্পানিটির শ্রমিক কর্মচারীরা। গত কয়েকদিন ধরে সেখানে বকেয়া বেতন-ভাতার দাবিতে বিক্ষোভ করে আসছেন তারা। ভুক্তভোগীরা জানান, বাংলাদেশ শ্রম আইন ২০০৬ এবং আইএলও কনভেনশন লঙ্ঘন করে গত ৩১ মাস ধরে শ্রমিক কর্মচারীদের বেতন দেয়নি সালমান এফ রহমানের বেক্সিমকো গ্রুপের সহযোগী প্রতিষ্ঠান সাইনোভিয়া ফার্মা পিএলসি। দীর্ঘ এই সময় ধরে কোম্পানিটি ৩৮০ শ্রমিক কর্মচারীর বেতন বন্ধ রেখেছে  বলে দাবি করেছে সাইনোভিয়ার ওয়ার্কার্স অ্যাসোসিয়েশন। এ সময় কোম্পানিটির ওয়ার্কার্স অ্যান্ড এমপ্লয়িজ অ্যাসোসিয়েশনের সভাপতি মাহমুদ হাসান জানান, বিভিন্ন ছলচাতুরিমূলক আশা দিয়ে দীর্ঘ সময় ধরে বেতন দেওয়ার নামে কর্মচারীদের সঙ্গে প্রতারণা করছে কোম্পানিটি। কোম্পানিটির সাবেক এমডি এবং বর্তমান চিফ অপারেটিং অফিসার মইনুদ্দিন মজুমদার বার বার আশ্বাস দিলেও পরে তা বাস্তবায়ন হয়নি। আমাদের অফিসের ভেতর ঢুকতে দেওয়া হচ্ছে না। তিনি বলেন, সর্বদা ক্ষমতার দাপটে দেখিয়ে তারা আমাদেরকে দমিয়ে রাখতে চেয়েছে। দিনের পর দিন আমারা এখানে দাঁড়িয়ে থেকেও কোনো ফল পাইনি। আমরা আমাদের ৩১ মাসের বকেয়া বেতন চাই। আমাদের সবার পরিবার আছে। ছেলে-মেয়ের লেখাপড়ার খরচ চালাতে হিমসিম খেতে হচ্ছে। দেশে নতুন সরকার এসেছে। আমরা আশা করি, তারা আমাদের প্রতি যে অবিচার করা হচ্ছে তার একটি প্রতিকার করবেন। অ্যাসোসিয়েশনের সাধারণ সম্পাদক সঞ্জীব চক্রবর্তী বলেন, বেক্সিমকো ফার্মা সানোফিকে কিনে নেওয়ার পর থেকে আমাদেরকে অফিসে ঢুকতে দিচ্ছে না। তারা আমাদেরকে টার্মিনেটও (চাকরিচ্যুত) করেনি। কিন্তু বেতনও দিচ্ছে না। সুপ্রিমকোর্ট একটি মামলায় সাবেক সানোফির কোনো কর্মকর্তা-কর্মচারিকে বরখাস্ত না করার নির্দেশনা দিয়েছেন। কিন্তু কোম্পানি কর্তৃপক্ষ আদালতের নির্দেশনাও মানছেন না। উল্লেখ, ২০২১ সালের জানুয়ারি মাসে বেক্সিমকো ফার্মাসিউটিক্যালস লিমিটেড প্রায় ৪১১ কোটি টাকায় সানোফি বাংলাদেশ লিমিটেডের ৫৪ দশমিক ৬ শতাংশ শেয়ার কিনে নেয়। সানোফি হচ্ছে ফ্রান্সভিত্তিক একটি বহুজাতিক ওষুধ কোম্পানি। কোম্পানিটি ১৯৫৮ সালে মে অ্যান্ড বেকার নামে এ দেশে ব্যবসা শুরু করে। দীর্ঘ ছয় দশকের এ পথচলায় বেশ কয়েকবার নাম বদল করেছে বাংলাদেশে সানোফির এই অঙ্গপ্রতিষ্ঠান। ২০০৪ সালে তিনটি বহুজাতিক প্রতিষ্ঠান অ্যাভেন্টিস বাংলাদেশ লিমিটেড, ফাইসন্স (বাংলাদেশ) লিমিটেড এবং হোয়েকস্ট বাংলাদেশ ম্যারিয়ন রোজেল লিমিটেড একীভূত হয়ে সানোফি-অ্যাভেন্টিস বাংলাদেশ নাম নেয় প্রতিষ্ঠানটি। এর পর ২০১৩ সালে কোম্পানিটির নাম বদলে সানোফি বাংলাদেশ লিমিটেড রাখা হয়। অন্যদিকে বেক্সিমকো ফার্মা কোম্পানিটি কিনে নেওয়ার পর ২০২২ সালের এপ্রিল মাসে সানোফি বাংলাদেশ লিমিটেডের নাম পরিবর্তন করে সাইনোভিয়া ফার্মা পিএলসি নাম রাখে।"
2024/08/13,অন্তর্বর্তী সরকারের নির্দেশনা মেনে কাজ করার নির্দেশ বিআইডব্লিউটিএর,Unknown,"নবগঠিত অন্তর্বর্তী সরকারের নির্দেশনা অনুযায়ী কাজ করতে কর্মকর্তা-কর্মচারীদের নির্দেশনা দিয়েছে বাংলাদেশ অভ্যন্তরীণ নৌ-পরিবহন কর্তৃপক্ষ (বিআইডব্লিউটিএ)। তাদেরকে সম্প্রতি ছাত্র-জনতার বৈষম্যবিরোধী আন্দোলন থেকে শিক্ষা নিতেও বলা হয়েছে। একইসঙ্গে সংস্থাটির সম্পত্তি ও ঘাট দখল যাতে না হয় সেজন্য সকলকে পদক্ষেপ নিতে বলা হয়েছে। বিআইডব্লিউটিএর মুক্তিযোদ্ধা স্মৃতি মিলনায়তনে মঙ্গলবার অনুষ্ঠিত ‘সার্বিক কর্মকাণ্ডের বিষয়ে দিকনির্দেশনামূলক সভা’য় এ নির্দেশনা দেওয়া হয়। সংস্থাটির চেয়ারম্যান কমডোর আরিফ আহমেদ মোস্তফা, সদস্য (পরিকল্পনা ও পরিচালন) মো. সেলিম ফকির ও সদস্য (প্রকৌশল) মোহাম্মদ মনোয়ার উজ জামান এসব নির্দেশনা দেন। বৈঠকসূত্রে এসব তথ্য জানা গেছে। আরও জানা গেছে, ছাত্র-জনতার গণঅভ্যুত্থানের মুখে আওয়ামী লীগ সরকারের পতন এবং অন্তর্বর্তী সরকার গঠনের প্রেক্ষাপটে অনেকটা আকস্মিকভাবে ওই সভা আয়োজন করে বিআইডব্লিউটিএ কর্তৃপক্ষ। সভায় সংস্থাটির তিনজন সদস্যের মধ্যে দুজন ও চেয়ারম্যান কর্মকর্তা-কর্মচারীদের উদ্দেশে বক্তব্য দেন। চুক্তিভিত্তিক নিয়োগে থাকা আরেক সদস্য মো. রফিউল হাসাইন এ বৈঠকে অংশ নেননি। ওই সভায় চেয়ারম্যানের বক্তব্য দেওয়ার পর বন্দর বিভাগের অতিরিক্ত পরিচালক একেএম আরিফ উদ্দিন এ সভায় কুরআন তিলাওয়াত ও ছাত্র-জনতার গণঅভ্যুত্থানে শহিদদের স্মরণে নিরবতা পালন করা হয়নি জানিয়ে বক্তব্য দেন। বিআইডব্লিউটিএ বঙ্গবন্ধু পরিষদের সহ-সভাপতি ও সংস্থাটির উপ-পরিচালক (প্রশাসন) মো. সিরাজুল ইসলাম ভূইয়া শহিদদের জন্য দোয়া পড়ানোর জন্য উচ্চস্বরে দাবি জানান। তাদের দাবির প্রেক্ষিতে দোয়া-মোনাজাত করেন সংস্থাটির কর্মকর্তা আব্বাস উদ্দীন। দোয়া মোনাজাতে মহান মুক্তিযুদ্ধ থেকে শুরু করে ১৫ আগস্টে যারা শহিদ হয়েছেন তাদের রুহের মাগফেরাত কমনা করেন তিনি। এর আগে বৈষম্যহীন ছাত্র-জনতার আন্দোলনে নিহত শহিদদের প্রতি ১ মিনিট নিরবতা পালন করা হয়। এদিকে ১৫ আগস্ট শহিদদের রুহের মাগফেরাত কামনা করার বিষয়টি নিয়ে সংস্থার কর্মকর্তা-কর্মচারীদের মধ্যে মিশ্র প্রতিক্রিয়া তৈরি হয়েছে। ১৯৭৫ সালের ১৫ আগস্ট বঙ্গবন্ধু শেখ মুজিবুর রহমানকে সপরিবারে হত্যা করা হয়। ওই দিনটিকে রাষ্ট্রীয়ভাবে শোক দিবস হিসেবে পালন হয়ে আসছে। অন্তর্বর্তী সরকার ১৫ আগস্টের সরকারি ছুটি বাতিল করেছে। এ বিষয়ে জানতে চাইলে বিআইডব্লিউটিএর চেয়ারম্যান কমডোর আরিফ আহমেদ মোস্তফা যুগান্তরকে বলেন, মোনাজাতে ১৫ আগস্ট শহিদদের রুহের মাগফেরাত কামনার কথাটি আমি নিজ কানে শুনিনি। অন্য কর্মকর্তারা আমাকে বিষয়টি জানিয়েছেন। আমার মনে হয়, তিনি ভুলক্রমে ওই দোয়া করেছেন। দীর্ঘদিনের অভ্যাস থেকে হয়তো এমন দোয়া করতে পারেন। বিষয়টি ইচ্ছাকৃত নয়। সূত্র জানায়, বৈঠকে কর্মকর্তা-কর্মচারীদের সাত দফা নির্দেশনা দেওয়া হয়। সেগুলো হচ্ছে- নবগঠিত সরকারের নির্দেশনা অনুযায়ী বিআইডব্লিউটিএ’র উপর অর্পিত দায়িত্ব পালন করা; অতীত থেকে শিক্ষা নিয়ে বৈষম্য তৈরির অপচেষ্টা রোধ করা; সামাজিক মাধ্যমে পোস্ট বা শেয়ারের ক্ষেত্রে সচেতন হওয়া; প্রধান দপ্তরে বা মাঠ পর্যায়ে যে কোনো সমস্যা আলোচনার মাধ্যমে সমাধান করা; ঘাট পরিচালনায় বন্দর কর্মকর্তাগণকে বিশেষ দৃষ্টি রাখা এবং স্বচ্ছ ও সুন্দরভাবে ঘাট পরিচালনার জন্য সাইনবোর্ড এবং সরকারি শুল্ক চার্ট স্থাপন করা; শুল্ক আদায়ে নিযুক্ত কর্মচারীদের নির্দিষ্ট পোশাক পরিধান ও পরিচয়পত্র প্রকাশ্যে রাখা এবং নিয়ম-শৃঙ্খলার ব্যত্যয় ঘটালে সংশ্লিষ্টের বিরুদ্ধে ব্যবস্থা নেওয়া। বক্তব্যে কমডোর আরিফ আহমেদ মোস্তফা কর্মকর্তা-কর্মচারীদের উদ্দেশে বলেন, সবাইকে সংযত ও স্বচ্ছতার সঙ্গে নিয়ম মেনে কাজ করতে হবে। প্রশাসনিক কারণে কর্মকর্তা-কর্মচারীদের বদলি করা হচ্ছে, যা রুটিন কাজ। এ নিয়ে কারো দুঃশ্চিন্তার কিছু নেই। ঘাট-পয়েন্ট দখল হলে নিকটস্থ সেনাবাহিনীকে জানাতে হবে। সদস্য (পরিকল্পনা ও পরিচালন) মোঃ সেলিম ফকির বলেন, নিয়ম মেনে চললে কেউ বিপদে পড়বেন না। বর্তমানে দলীয় সরকার ক্ষমতায় নেই। পারিপার্শ্বিক পরিবেশ ভালো। তাই যেসব ঘাট নিয়ে মামলা চলমান রয়েছে, সেগুলো সঠিকভাবে পরিচালনা করতে পারলে বিআইডব্লিউটিএ জয়ী হবে। সদস্য (প্রকৌশল) মোহাম্মদ মনোয়ার উজ জামান, বিআইডব্লিউটিএতে যেন বৈষম্য ও বঞ্চনা না থাকে সেদিকে সবাইকে লক্ষ্য রাখতে হবে।"
2024/08/13,যেভাবে গ্রেফতার হলেন সালমান এফ রহমান,Unknown,"ব্রাহ্মণবাড়িয়া-৪ (কসবা) আসনের সাবেক সংসদ সদস্য ও আইনমন্ত্রী আনিসুল হক এবং শেখ হাসিনার বেসরকারি খাতবিষয়ক সাবেক উপদেষ্টা সালমান এফ রহমানকে গ্রেফতার করেছে পুলিশ। মঙ্গলবার রাতে বিষয়টি নিশ্চিত করে ঢাকা মেট্রোপলিটন পুলিশের (ডিএমপি) কমিশনার মাইনুল হাসান জানিয়েছেন, রাজধানীর সদরঘাট এলাকা থেকে তাদের গ্রেফতার করা হয়। নিউমার্কেট থানায় দায়েরকৃত মামলায় দুই নেতাকে গ্রেফতার দেখানো হয়েছে। সাবেক আইনমন্ত্রী আনিসুল হক ও সালমান এফ রহমান গ্রেফতার ডিএমপি সূত্রে জানা যায়, সালমান এফ রহমান ও আনিসুল হক পালানোর চেষ্টা করছেন গোয়েন্দা সূত্রে এমন খবরে রাজধানীর সদরঘাট এলাকায় অভিযানে যায় পুলিশের একটি দল। সেখান থেকে তাদের গ্রেফতার করা হয়। নিরাপদ রুট মনে করে আওয়ামী লীগের হেভিওয়েট এ দুই নেতা নৌপথে পালানোর চেষ্টা করেছিলেন বলে গোয়েন্দা কর্মকর্তারা মনে করছেন। কোটা সংস্কার আন্দোলন ঘিরে ছাত্র-জনতার অভ্যুত্থানের মুখে গত ৫ আগস্ট পদত্যাগ করে দেশ ছাড়েন শেখ হাসিনা। এর পরপরই শেখ হাসিনা সরকারের মন্ত্রী ও আওয়ামী লীগের অন্য নেতারা আড়ালে চলে যান। সালমান এফ রহমানের আজ গ্রেফতার হওয়ার খবর এলেও ভারতীয় গণমাধ্যমে এর আগে দাবি করা হয়েছিল তিনি শেখ হাসিনার সঙ্গে দেশ ছাড়েন। আইনজীবী আনিসুল হক ২০১৪ সালে ব্রাহ্মণবাড়িয়া-৪ (কসবা) থেকে নির্বাচন করে আওয়ামী লীগের সংসদ সদস্য নির্বাচিত হন। ওইবারই তাকে আইনমন্ত্রী করা হয়। এরপর থেকে তিনি আইনমন্ত্রীর পদে ছিলেন। সালমান এফ রহমান বাংলাদেশ শিল্প ও বণিক সমিতি ফেডারেশনের (এফবিসিসিআই) সাবেক সভাপতি ও বেক্সিমকো গ্রুপের প্রতিষ্ঠাতাদের একজন। তিনি আওয়ামী লীগ সভাপতি শেখ হাসিনার বেসরকারি খাতবিষয়ক উপদেষ্টা ছিলেন।"
2024/08/13,"প্রথম বৈঠকে উপদেষ্টা পরিষদ, দাবি নিয়ে বাইরে বিক্ষোভ",Unknown,"অন্তর্বর্তীকালীন সরকার দায়িত্ব নেওয়ার পর নোবেলজয়ী ড. মুহাম্মদ ইউনূসের নেতৃত্বে গঠিত উপদেষ্টা পরিষদ প্রথম কেবিনেট বৈঠকে বসেছে। মঙ্গলবার বিকালে রাষ্ট্রীয় অতিথি ভবন যমুনায় এ বৈঠকে যোগ দিতে উপদেষ্টারা সেখানে উপস্থিত হয়েছেন। বিকাল সাড়ে ৪টায় এ বৈঠক শুরুর সূচি রেখেছে মন্ত্রিপরিষদ বিভাগ। বিকাল পৌনে ৫টায় যোগাযোগ করা হলে একজন যুগ্ম সচিব বলেন, কিছুক্ষণের মধ্যে বৈঠক শুরু হবে। বিকালে সেখানে গিয়ে দেখা যায়, গত ১৫ বছরে আওয়ামী লীগ সরকারের সময়ে ‘গুম’ হওয়া ব্যক্তিদের স্বজনরা নিখোঁজদের ফেরত দেওয়ার দাবিতে যমুনার সামনে বসে আছেন। অন্তত ৫০ জন সেখানে অবস্থান নিয়েছেন, যাদের অধিকাংশই নারী। এর কিছুক্ষণ পর সেখানে একটি মিছিল নিয়ে আসেন সনাতন ধর্মাবলম্বীরা। সরকার পতনের পর তারা দেশের বিভিন্ন স্থানে মন্দির ও ঘরবাড়িতে হামলার বিচার দাবি নিয়ে এসেছেন। ‘সনাতন অধিকার মঞ্চের’ ব্যানারে তারা দাবি তুলে ধরছেন। এর কিছুক্ষণ পর আওয়ামী লীগ সরকার পতনের নেতৃত্ব দেওয়া বৈষম্যবিরোধী ছাত্র আন্দোলনের একটি মিছিল যমুনা প্রদক্ষিণ করে যায়। কাকরাইল মোড় থেকে এসে মিছিলটি মিন্টু রোড হয়ে শাহবাগের দিকে চলে যায়। ছাত্র-জনতার প্রবল গণ আন্দোলনের মুখে শেখ হাসিনা সরকারের পতন হলে বৃহস্পতিবার নোবেলবিজয়ী মুহাম্মদ ইউনূসের নেতৃত্বে ১৭ সদস্যের অন্তর্বর্তী সরকার গঠিত হয়।"
2024/08/13,দাবি পূরণের আশ্বাসে আনসার সদস্যদের আন্দোলন স্থগিত,Unknown,"অন্তর্বর্তীকালীন সরকারের স্বরাষ্ট্র উপদেষ্টা ড. এম সাখাওয়াত হোসেনের সঙ্গে সাক্ষাৎ করেছেন আনসার বাহিনীর নবনিযুক্ত মহাপরিচালক মেজর জেনারেল আবদুল মোতালেব সাজ্জাদ মাহমুদ ও আনসারের সমন্বয়করা। আনসারদের চাকরি স্থায়ীকরণের দাবির বিষয়ে সাক্ষাতে ফলপ্রসূ আলোচনা হয়। স্বরাষ্ট্র উপদেষ্টা কর্তৃক দাবি পূরণে সর্বোচ্চ আশ্বাসের পরিপ্রেক্ষিতে আন্দোলন স্থগিতের ঘোষণা দিয়েছেন আনসার সদস্যরা। বাহিনীর সহকারী পরিচালক (ভিডিপি প্রশিক্ষণ) ও গণসংযোগ কর্মকর্তা (অতি. দায়িত্ব) মো. রুবেল হোসাইন জানান, মঙ্গলবার আনসার ও গ্রাম প্রতিরক্ষা বাহিনীর নবনিযুক্ত মহাপরিচালক মেজর জেনারেল আব্দুল মোতালেব সাজ্জাদ মাহমুদ সাধারণ আনসারদের সমন্বয়কদের (৫ জন) সঙ্গে নিয়ে স্বরাষ্ট্র উপদেষ্টার নিকট তাদের দাবির পরিপ্রেক্ষিতে চাকরি স্থায়ীকরণের জন্য বাহিনীর পক্ষ থেকে আনুষ্ঠানিক পত্র হস্তান্তর করেন। আনসার ও গ্রাম প্রতিরক্ষা বাহিনীর স্মার্ট কার্ডধারী অঙ্গীভূত আনসার সদস্যদের চাকরি স্থায়ীকরণের দাবি অন্তর্বর্তীকালীন সরকারের স্বরাষ্ট্র উপদেষ্টা ড. এম সাখাওয়াত হোসেনের নিকট উপস্থাপন করা হলে তিনি দাবি পূরণের জন্য সর্বোচ্চ সহযোগিতার আশ্বাস প্রদান করেন এবং একই সঙ্গে সকল সদস্যকে ধৈর্য ধারণের আহ্বান জানান। দীর্ঘদিনের এ দাবির প্রশাসনিক প্রক্রিয়া একই সঙ্গে আলোর মুখ দেখার পাশাপাশি অঙ্গীভূত আনসারদের রেস্ট টাইম কমিয়ে আনা, রেস্টকালীন সময়ে রেশন প্রদানসহ সম্ভাব্য সকল কল্যাণমূলক সুবিধাদি প্রদানের বিষয়ে ইতিবাচক উদ্যোগ গ্রহণ করা হবে। সকল আনসার সদস্যকে বিষয়টি অনুধাবন করে কর্তৃপক্ষকে সহযোগিতা এবং জনদুর্ভোগ সৃষ্টি হয় এমন কাজ থেকে বিরত থাকার জন্য স্বরাষ্ট্র উপদেষ্টা আহ্বান জানান।"
2024/08/13,শেখ হাসিনার বিচারের দাবিতে ব্রিটিশ প্রধানমন্ত্রী বরাবর স্মারকলিপি,Unknown,"শেখ হাসিনার বিচারের দাবিতে ব্রিটিশ প্রধানমন্ত্রী বরাবর স্মারকলিপি দিয়েছে ইউকে লয়ার্স এলায়েন্স ফর বাংলাদেশ (ইউএলএবি)। সোমবার ব্রিটিশ প্রধানমন্ত্রীর কার্যালয়ে এ স্মারকলিপি হস্তান্তর করেন সংগঠনটির নেতারা। শেখ হাসিনা ও তার মন্ত্রিপরিষদসহ হত্যা ও গুমের সঙ্গে জড়িত সকল অপরাধীদের সুষ্ঠু বিচারের আওতায় আনার দাবিতে ইংল্যান্ডে বসবাসরত আইনজীবীদের সংগঠন ইউকে লয়ার্স এলায়েন্স ফর বাংলাদেশের পক্ষ থেকে ব্রিটিশ সরকারের নিকট স্মারকলিপি প্রদান করা হয়েছে। এতে বলা হয়, গত ১৫ বছরের সকল গুম ও খুনের বিচারের জন্য জাতিসংঘের অধীনে একটি তদন্ত কমিটি গঠন, আন্তর্জাতিক অপরাধ আদালতে খুনি হাসিনার বিচারের ব্যবস্থা করা, শেখ হাসিনা ও তার সহযোগীদের ইউকেতে কোনো প্রকার রাজনৈতিক আশ্রয় প্রদান না করা, শেখ হাসিনা ও তার সহযোগীদের হাজার হাজার কোটি টাকা পাচার করে ইংল্যান্ডে যেসব সম্পদের পাহাড় গড়ে তুলেছে তা বাজেয়াপ্ত করা এবং তাদেরকে বিচারের আওতায় আনা। স্মারকলিপি প্রদান করেন ব্যারিস্টার হামিদুল হক আফিন্দি লিটন, ব্যারিস্টার মো. ফকরুল ইসলাম, ব্যারিস্টার সাইফ উদ্দিন খালেদ, ব্যারিস্টার ইকবাল হোসেন, ব্যারিস্টার নুরুল গাফ্ফার এবং ব্যারিস্টার সেলিম খান।"
2024/08/13,১৫ আগস্ট শোক দিবস পালন না করার সিদ্ধান্ত ৩৪ ছাত্র সংগঠনের,Unknown,"১৫ আগস্টকে জাতীয় শোক দিবস হিসেবে পালন না করার সিদ্ধান্ত নিয়েছে সারা দেশে ক্রিয়াশীল ৩৪টি ছাত্র সংগঠন। ছাত্র সংগঠনগুলোর সঙ্গে বৈষম্যবিরোধী ছাত্র আন্দোলন লিয়াজোঁ কমিটির বৈঠকে এ সিদ্ধান্ত হয়েছে। ঢাকা বিশ্ববিদ্যালয়ের টিএসসি অডিটোরিয়ামে এই সভা হয়। অন্তর্বর্তী সরকারের উপদেষ্টা পরিষদ থেকে নাহিদ ইসলাম ও আসিফ মাহমুদ সভায় অংশ নেন। ছাত্রলীগ ও ছাত্রসমাজের কোনো প্রতিনিধি সভায় ছিলেন না। এক প্রেস বিজ্ঞপ্তিতে জানানো হয়, ছাত্র-জনতার অভ্যুত্থানকে সংহত করতে আগামী একমাস ক্যাম্পাসগুলোতে কোনো ছাত্র সংগঠন আলাদা করে কোন কর্মসূচি দেবে না। আন্দোলনের ব্যানারে তারা ঐক্যবদ্ধ থাকবেন। এ সময় ছাত্রলীগের কোনো নেতাকর্মী ক্যাম্পাসে অবস্থান করতে পারবে না বলেও বিজ্ঞপ্তিতে জানানো হয়। শোক দিবসের ব্যাপারে বলা হয়, ১৫ আগস্টকে জাতীয় শোক দিবস হিসেবে পালন না করার বিষয়ে সর্বসম্মতভাবে সিদ্ধান্ত গ্রহণ করা হয়। উপস্থিত সব ছাত্র সংগঠনের প্রতিনিধি এসব সিদ্ধান্তের সঙ্গে লিখিতভাবে একমত পোষণ করেন। ১৫ আগস্ট শোক দিবস পালন না করার সিদ্ধান্তের ব্যাপারে বলা হয়, ‘১৫ আগস্টকে আওয়ামী ফ্যাসিবাদের রাজনৈতিক ও সাংস্কৃতিক প্রতীকে রূপান্তর করা হয়েছে। এই দিনকে কেন্দ্র করে আওয়ামী লীগের নেতৃত্বে পুনরায় সন্ত্রাসী ও জঙ্গি কর্মকাণ্ডের ষড়যন্ত্র করা হচ্ছে। তাই জনগণের জান-মালের নিরাপত্তা ও অভ্যুত্থান সংহত করতে ১৫ আগস্টকে রাষ্ট্রীয় শোক দিবস হিসেবে পালন করাটা সমীচীন নয়। নেতৃবৃন্দ জুলাই-আগস্টকে বাংলাদেশের জনগণের শোক, সংহতি ও প্রতিরোধের মাস হিসেবে উল্লেখ করেন।’ সভায় উপস্থিত ছিল বাংলাদেশ জাতীয়তাবাদী ছাত্রদল, গণতান্ত্রিক ছাত্রশক্তি, বাংলাদেশ ছাত্র ফেডারেশন, বাংলাদেশ ইসলামি ছাত্রশিবির, বাংলাদেশ ছাত্র ইউনিয়ন (রাগিব নাঈম), বাংলাদেশ সমাজতান্ত্রিক ছাত্রফ্রন্ট, ইসলামি ছাত্র আন্দোলন বাংলাদেশ, বাংলাদেশ ছাত্র ফেডারেশন (মুক্তি কাউন্সিল), বিপ্লবী ছাত্র যুব আন্দোলন, পাহাড়ি ছাত্র পরিষদ (ইউপিডিএফ), বাংলাদেশ আদিবাসী ছাত্রসংগ্রাম পরিষদ, পাহাড়ি ছাত্র পরিষদ (জেএসএস), বাংলাদেশ ছাত্র অধিকার পরিষদ (নুর), বাংলাদেশ ছাত্রপক্ষ, ছাত্র আন্দোলন (এনডিএম), বিপ্লবী ছাত্রসংহতি, রাষ্ট্র সংস্কার ছাত্র আন্দোলন, ছাত্র অধিকার পরিষদ (রেজা কিবরিয়া), বাংলাদেশ খেলাফত ছাত্র মজলিস, বাংলাদেশ ইসলামি ছাত্র মজলিস, গণতান্ত্রিক ছাত্রদল (এলডিপি), নাগরিক ছাত্র ঐক্য, জাগপা ছাত্রলীগ, বাংলাদেশ ছাত্র ফোরাম (গণফোরাম-মন্টু), ভাসানী ছাত্র পরিষদ, জাতীয় ছাত্র সমাজ (কাজী জাফর), জাগপা ছাত্রলীগ (খন্দকার লুৎফর), ছাত্র জমিয়ত বাংলাদেশ, বাংলাদেশ ইসলামি ছাত্র সমাজ, বাংলাদেশ ছাত্র মজলিস, বাংলাদেশ জাতীয় ছাত্রসমাজ, বাংলাদেশ ছাত্রমিশন, বাংলাদেশ মারমা স্টুডেন্টস কাউন্সিল এবং জুম লিটারেচার সোসাইটি।"
2024/08/13,অভ্যুত্থানকে সুসংহত করতে ৩৫ ছাত্রসংগঠনের জোট,Unknown,"ছাত্র-জনতার অভ্যুত্থান সংহতকরণ, ছাত্র রাজনীতির বিষয়ে সিদ্ধান্ত স্থগিতকরণ ও ১৫ আগস্টে জাতীয় শোক দিবস পালন না করাসহ বিভিন্ন কার্যসূচিকে সামনে রেখে এক হয়ে কাঁধে কাঁধ মিলিয়ে কাজ করার অঙ্গীকার ব্যক্ত করেছেন ছাত্রদল, বাম ও ইসলামী সংগঠনসহ অন্তত ৩৫টি ছাত্র সংগঠনের নেতৃবৃন্দ। সোমবার রাতে ছাত্র-জনতার অভ্যুত্থানকে সুসংহত করার লক্ষ্যে বৈষম্যবিরোধী ছাত্র আন্দোলনের পক্ষ থেকে লিয়াজোঁ কমিটি একটি মতবিনিময় সভার আয়োজন করে। এতে `ছাত্রলীগ' ও `ছাত্রসমাজ' ছাড়া বাংলাদেশের সকল ছাত্র সংগঠনের প্রতিনিধি ও বৈষম্যবিরোধী ছাত্র আন্দোলনের সমন্বয়ক ও অন্তর্বর্তীকালীন সরকারের দুই উপদেষ্টা নাহিদ ইসলাম ও আসিফ মাহমুদ অংশগ্রহণ করেন। লিয়াজোঁ কমিটির পক্ষ থেকে উপস্থিত ছিলেন, সমন্বয়ক মাহফুজ আলম (মাহফুজ আবদুল্লাহ), সদস্য নাসিরুদ্দিন পাটোয়ারী (নাসির আবদুল্লাহ) ও আরিফুল ইসলাম আদিব। জানা যায়, বৈঠকের শুরুতে ঢাকা বিশ্ববিদ্যালয় ক্যাম্পাসে ছাত্রশিবির রাজনীতি করতে পারবে কি না এ নিয়ে আলোচনা হয়। এ বিষয়ে অধিকাংশ সংগঠন একমত হয় যে, যারা ফ্যাসিবাদের বিরুদ্ধে লড়াই করেছে তারা সবাই মিলেই ঢাকা বিশ্ববিদ্যালয় ক্যাম্পাসে রাজনীতি করবে। আগের যে পরিবেশ পরিষদ ছিল সেটি এখন কার্যকর নয়। সংগঠনগুলো সামাজিক যোগাযোগমাধ্যম কিংবা সরাসরি রাজপথে কেউ কাউকে আক্রমণ করবে না এবং সবাই মিলে গণতন্ত্রের জন্য কাজ করবে। সভায় জুলাই-আগস্টে সংঘটিত ছাত্র-জনতার অভ্যুত্থানকে সকল ষড়যন্ত্র মোকাবেলা করে সুসংহতকরণের লক্ষ্যে ন্যুনতম এক মাস বা পরিস্থিতি অনুযায়ী আরো বেশি সময় সব ছাত্রসংগঠনগুলো ক্যাম্পাসগুলোতে নিজেদের আলাদা করে কোনো কর্মসূচি দিবেন না, বরং এ আন্দোলনের ব্যানারে ঐক্যবদ্ধভাবে গণ-অভ্যুত্থানের চেতনাকে রক্ষা করার জন্য এবং সকল ধরণের প্রতিবিপ্লব রুখে দেওয়ার জন্য লড়ে যাবেন; বৈষম্যবিরোধী আন্দোলনের ব্যানার ব্যবহার করে কোন ছাত্র ক্যাম্পাসে বা অন্য কোথাও কারো উপর নির্যাতন, নিপীড়ন, হুমকি কিংবা ট্যাগ-ব্লেইম দিতে পারবে না। অভিযুক্তদের বিরুদ্ধে প্রশাসনিক ব্যবস্থা নেওয়া হবে এবং সন্ত্রাসী ছাত্রলীগের কোন কর্মী বা নেতা ক্যাম্পাসে অবস্থান করতে পারবে না বলে নেওয়া সিদ্ধান্তে ঐক্যমত প্রতিষ্ঠিত হয়। এছাড়া, ১৫ আগস্টকে জাতীয় শোক দিবস হিসেবে পালন না করার বিষয়ে সর্বসম্মতভাবে সিদ্ধান্ত গ্রহণ করা হয়। উপস্থিত সকল ছাত্র সংগঠনের প্রতিনিধিবৃন্দ এ সকল সিদ্ধান্তের সঙ্গে লিখিতভাবে একমত পোষণ করেন। জাতীয় শোক দিবস নিয়ে বিরোধিতার ব্যাখ্যায় বলা হয়, যেহেতু ১৫ আগস্টকে আওয়ামী ফ্যাসিবাদের রাজনৈতিক ও সাংস্কৃতিক প্রতীকে রূপান্তর করা হয়েছে এবং এ দিবসকে কেন্দ্র করে আওয়ামীলীগের নেতৃত্বে পুনরায় সন্ত্রাসী ও জঙ্গীবাদি কর্মকাণ্ডের  ষড়যন্ত্র করা হচ্ছে তাই জনগণের জানমালের নিরাপত্তা ও অভ্যুত্থান সংহত করার লক্ষ্যে ১৫ আগস্টকে রাষ্ট্রীয় শোক দিবস হিসেবে পালন করাটা সমীচীন নয়। নেতৃবৃন্দ জুলাই-আগস্টকে বাংলাদেশের জনগণের শোক, সংহতি ও প্রতিরোধের মাস হিসেবে সাব্যস্ত করেন। লিয়াজোঁ কমিটির অন্যতম সদস্য আরিফুল ইসলাম আদীব বলেন, গণ অভ্যুত্থান সংহত হওয়ার আগ পর্যন্ত বৈষম্যবিরোধী ছাত্র আন্দোলনের ব্যানারে আন্দোলন চলবেই। এক্ষেত্রে সকল ছাত্র সংগঠন একসঙ্গে কাজ করবে। এ বিষয়ে ছাত্রশিবিরের কেন্দ্রীয় অফিস সম্পাদক নুরুল ইসলাম সাদ্দাম বলেন, বর্তমানে বাংলাদেশে ফ্যাসিবাদের যে পতন হয়েছে, এখন তারা আবার মাথাচাড়া দিয়ে ওঠার চেষ্টা করছে। বিভিন্নভাবে তারা অরাজকতা তৈরি করার চেষ্টা করছে; এর বিরুদ্ধে আমরা ফ্যাসিবাদবিরোধী সংগঠন বৈষম্যবিরোধী ছাত্র আন্দোলন আমাদের আহ্বান জানিয়েছে। আমরা কতদিন এই ছাতার নিচে থেকে ফ্যাসিবাদের যারা দোসর যারা আবার দেশকে অস্থিতিশীল করার চেষ্টা করছে তাদের বিরুদ্ধে কাজ করতে পারি; তখন আমরা মতামত দিয়েছি দেশের প্রয়োজনে সকল ছাত্রসংগঠন একতাবদ্ধ হয়ে কাজ করতে পারি এবং দোসরদেরকে বাংলার মাটি থেকে বিদায় করার আগ পর্যন্ত আমরা ঐক্যবদ্ধভাবে কাজ করবো। বৈঠকে বিএনপির ছাত্র সংগঠন বাংলাদেশ জাতীয়তাবাদী ছাত্রদল, গণতান্ত্রিক ছাত্রশক্তি, বাংলাদেশ ছাত্র ফেডারেশন, বাংলাদেশ ইসলামী ছাত্রশিবির, বাংলাদেশ ছাত্র ইউনিয়ন (রাগিব নাঈম), বাংলাদেশ সমাজতান্ত্রিক ছাত্রফ্রন্ট, ইসলামি ছাত্র আন্দোলন বাংলাদেশ, বাংলাদেশ ছাত্র ফেডারেশন (মুক্তি কাউন্সিল), বিপ্লবী ছাত্র যুব আন্দোলন, পাহাড়ি ছাত্র পরিষদ (ইউপিডিএফ), বাংলাদেশ আদিবাসী ছাত্রসংগ্রাম পরিষদ, পাহাড়ি ছাত্র পরিষদ (জেএসএস), বাংলাদেশ ছাত্র অধিকার পরিষদ (নুর), বাংলাদেশ ছাত্রপক্ষ, ছাত্র আন্দোলন (এনডিএম), বিপ্লবী ছাত্রসংহতি, রাষ্ট্র সংস্কার ছাত্র আন্দোলন, ছাত্র অধিকার পরিষদ (রেজা কিবরিয়া), বাংলাদেশ খেলাফত ছাত্র মজলিস, বাংলাদেশ ইসলামি ছাত্র মজলিস, গণতান্ত্রিক ছাত্রদল (এলডিপি), নাগরিক ছাত্র ঐক্য, জাগপা ছাত্রলীগ, বাংলাদেশ ছাত্র ফোরাম (গণফোরাম-মন্টু), ভাসানী ছাত্র পরিষদ, জাতীয় ছাত্র সমাজ (কাজী জাফর), জাগপা ছাত্রলীগ (খন্দকার লুৎফর), ছাত্র জমিয়ত বাংলাদেশ, বাংলাদেশ ইসলামি ছাত্র সমাজ, বাংলাদেশ ছাত্র মজলিস, বাংলাদেশ জাতীয় ছাত্রসমাজ বাংলাদেশ ছাত্রমিশন, বাংলাদেশ মারমা স্টুডেন্টস কাউন্সিল এবং জুম লিটারেচার সোসাইটির প্রতিনিধিগণ উপস্থিত ছিলেন। প্রসঙ্গত, গত ৮ আগস্ট দেশের নতুন রাজনৈতিক বন্দোবস্ত অর্থাৎ অন্তর্বর্তীকালীন সরকারকে পরামর্শদান, সরকার, অংশীজন ও ছাত্রজনতার সঙ্গে সমন্বয়ের জন্য এবং শিক্ষার্থীদের দাবি-দাওয়া সরকারের কাছে পৌঁছে দিতে একটি লিয়াজোঁ কমিটি গঠনের কথা জানায় বৈষম্যবিরোধী ছাত্র আন্দোলন। এই কমিটির অন্যতম ছয় সদস্য হলেন- মাহফুজ আব্দুল্লাহ, নাসির উদ্দিন পাটোয়ারী (নাসির আব্দুল্লাহ), আকরাম হুসাইন, ভূঁইয়া আসাদুজ্জামান, মামুন আব্দুল্লাহ, আরিফুল ইসলাম আদীব। সময় সাপেক্ষে সদস্যের পরিমাণ বাড়তে পারে বলে জানান সংশ্লিষ্টরা।"
2024/08/13,১৫ আগস্টের ছুটি বাতিল,Unknown,"জাতীয় শোক দিবস উপলক্ষে ১৫ আগস্টের সাধারণ ছুটি বাতিল করা হয়েছে। মঙ্গলবার রাত ৮টায় এ তথ্য জানিয়েছে জনপ্রশাসন মন্ত্রণালয়। রাষ্ট্রপতির আদেশক্রমে ১৫ আগস্টের এই ছুটি বাতিল করা হয়েছে। এর আগে জাতীয় শোক দিবস উপলক্ষে ১৫ আগস্টের এই সাধারণ ছুটি দেওয়া হতো। এদিকে মঙ্গলবার অন্তর্বর্তী সরকারের স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন বলেছিলেন, আজ ১৫ আগস্টের ছুটির বিষয়ে আমরা আলোচনা করব। সেখানেই বিষয়টি নিয়ে সিদ্ধান্ত হবে। অন্যদিকে ১৫ আগস্ট জাতীয় শোক দিবসের ছুটি বাতিলের দাবি জানিয়েছে হেফাজতে ইসলাম বাংলাদেশ। সোমবার হেফাজতে ইসলাম বাংলাদেশের যুগ্ম-মহাসচিব মাওলানা আজিজুল হক স্বাক্ষরিত এক বিবৃতিতে এ দাবি জানানো হয়। বিবৃতিতে ছুটি বাতিলের পাশাপাশি ১৫ আগস্টের মধ্যে সারাদেশ থেকে বঙ্গবন্ধু শেখ মুজিবুর রহমানের সব ভাস্কর্য সরিয়ে ফেলারও আলটিমেটাম দেয় সংগঠনটি। বিবৃতিতে আরও বলা হয়, শেখ মুজিব এবং হাসিনা তাদের শাসনামলে দুঃশাসন ছাড়া দেশকে আর কিছুই দেয়নি। আমরা অন্তর্বর্তীকালীন সরকারকে বলব অবিলম্বে ১৫ আগস্টের সরকারি ছুটি বাতিল করুন। কোনো ফ্যাসিস্ট আইকনকে আমরা আর পুনঃপ্রতিষ্ঠিত হতে দেব না।"
2024/08/13,‘গুলি করে করে লাশ নামানো লাগছে স্যার’,Unknown,"‘গুলি করে করে লাশ নামানো লাগছে স্যার। গুলি করি, মরে একটা, আহত হয় একটা। একটাই যায় স্যার, বাকিডি যায় না। এইটা হলো স্যার সবচেয়ে বড় আতঙ্কের এবং দুশ্চিন্তার বিষয়।’ বৈষম্যবিরোধী আন্দোলনকারীদের লক্ষ্য করে গুলি করা নিয়ে সাবেক স্বরাষ্ট্রমন্ত্রী মো. আসাদুজ্জামান খান কামালকে জানাচ্ছিলেন ঢাকা মেট্রোপলিটন পুলিশের (ডিএমপি) এক সদস্য। এমন একটি ভিডিও সামাজিক যোগাযোগমাধ্যমে ছড়িয়ে গেছে। ভিডিওতে পুলিশ সদস্যের নেমপ্লেটে নাম দেখা গেছে ইকবাল। ৪৩ সেকেন্ডের ভিডিও ক্লিপে দেখা গেছে, সাবেক স্বরাষ্ট্রমন্ত্রী আসাদুজ্জামানকে ঘিরে দাঁড়িয়ে আছেন কয়েকজন পুলিশ কর্মকর্তা। তাদের সামনে ইকবাল সাবেক স্বরাষ্ট্রমন্ত্রীকে মোবাইল ফোন থেকে একটি ভিডিও দেখাচ্ছেন। জুলাইয়ের মাঝামাঝি থেকে আগস্টের ৪ তারিখ পর্যন্ত কোটা সংস্কার আন্দোলনকে কেন্দ্র করে বিক্ষোভকারীদের ওপর আইনশৃঙ্খলা বাহিনী নির্বিচারে গুলি চালায়। ভিডিওতে পুলিশ কর্মকর্তার কথা শুনে বোঝা যায়, বিক্ষোভকারীদের ওপর পুলিশের গুলিতে হতাহতদের একটি ভিডিও আসাদুজ্জামানকে দেখানো হচ্ছে। ভিডিও ক্লিপটি সাবেক আইজিপি চৌধুরী আবদুল্লাহ আল-মামুনের কাঁধের পেছন থেকে মোবাইল ফোন থেকে ধারণ করা হয়েছে। আন্দোলনকারীদের পুলিশ গুলি করেও দমাতে পারছে না বলে জানান পুলিশ কর্মকর্তা ইকবাল। গুলি করার ভিডিও দেখাতে দেখাতে তিনি সাবেক মন্ত্রীকে উদ্দেশ্য করে বলেন, ‘গুলি করে করে লাশ নামানো লাগছে স্যার। গুলি করি, মরে একটা, আহত হয় একটা। একটাই যায় স্যার, বাকিডি যায় না। এইটা হলো স্যার সবচেয়ে বড় আতঙ্কের এবং দুশ্চিন্তার বিষয়।’ সাবেক স্বরাষ্ট্রমন্ত্রী নির্বিকারভাবে মনোযোগ দিয়ে ভিডিওটি দেখেন। গুলি ও নিহতের দৃশ্য দেখে তার কোনো প্রতিক্রিয়া দেখা যায়নি।"
2024/08/13,সাবেক আইনমন্ত্রী আনিসুল হক ও সালমান এফ রহমান গ্রেফতার,Unknown,"সাবেক আইনমন্ত্রী আনিসুল হক ও শেখ হাসিনার সাবেক উপদেষ্টা সালমান এফ রহমানকে গ্রেফতার করেছে পুলিশ। মঙ্গলবার সন্ধ্যায় ডিএমপি কমিশনার মাইনুল হাসান বিষয়টি নিশ্চিত করেছেন। তিনি জানান, রাজধানীর সদরঘাট এলাকা থেকে তাদের গ্রেফতার করা হয়েছে। মাইনুল হাসান আরও জানান, নিউমার্কেট থানার একটি মামলায় আজ বিকালে তাদের গ্রেফতার করা হয়। শেখ হাসিনার বিরুদ্ধে মামলা, অভিযোগে যা বলা হয়েছে কোটা সংস্কার আন্দোলন ঘিরে ছাত্র-জনতার অভ্যুত্থানের মুখে গত ৫ আগস্ট পদত্যাগ করে দেশ ছাড়েন শেখ হাসিনা। এর পরপরই শেখ হাসিনা সরকারের মন্ত্রী ও আওয়ামী লীগের অন্যান্য নেতারা আড়ালে চলে যান। সালমান এফ রহমানের আজ গ্রেফতার হওয়ার খবর এলেও ভারতীয় গণমাধ্যমে এর আগে দাবি করা হয়েছিল তিনি শেখ হাসিনার সঙ্গে দেশ ছাড়েন। কোটা সংস্কার আন্দোলন ঘিরে ৫ শতাধিক প্রাণহানির ঘটনায় শেখ হাসিনার বিচার চেয়ে আসছে বৈষম্যবিরোধী ছাত্র আন্দোলন। এই আন্দোলনে নির্বিচারে গুলি করে হত্যার অভিযোগে শেখ হাসিনার বিরুদ্ধে মঙ্গলবার একটি হত্যা মামলাও দায়ের হয়েছে। শেখ হাসিনা ও সাবেক পরিবহণ ও সেতুমন্ত্রী ওবায়দুল কাদেরসহ সাতজনকে আসামি করা হয়েছে এ মামলায়।"
2024/08/13,"শেখ হাসিনার বিরুদ্ধে মামলা, অভিযোগে যা বলা হয়েছে",Unknown,"সাবেক প্রধানমন্ত্রী শেখ হাসিনাসহ ৭ জনের বিরুদ্ধে মুদি দোকানদার আবু সায়েদকে হত্যার অভিযোগে মামলা হয়েছে। মঙ্গলবার ঢাকার মেট্রোপলিটন ম্যাজিস্ট্রেট রাজেশ চৌধুরীর আদালতে এস এম আমীর হামজা নামে এক ব্যক্তি মামলার আবেদন করেন। আদালত আবেদনটি এজাহার হিসেবে গ্রহণ করতে মোহাম্মদপুর থানাকে নির্দেশ দেন। অন্তর্বর্তী সরকারের মেয়াদ নিয়ে যা বলল জাতিসংঘ গণআন্দোলনের মুখে গত ৫ আগস্ট দেশ ছেড়ে ভারতে আশ্রয় নেওয়ার পর সাবেক প্রধানমন্ত্রীর বিরুদ্ধে এটিই প্রথম মামলা। মামলার অভিযোগে বাদী বলেন, সাবেক প্রধানমন্ত্রী শেখ হাসিনা কোটা সংস্কার আন্দোলন কঠোর হস্তে দমন করার জন্য বারবার নির্দেশ দিয়েছেন। ওবায়দুল কাদের ও আসাদুজ্জামান কামালের নির্দেশে পুলিশের আইজিপি ও ঊর্ধ্বতন কর্মকর্তারা অধীনস্থ পুলিশ সদস্যদের নির্দেশ দিয়ে মিছিলে গুলি চালান। পরস্পর যোগসাজশে আসামিরা হত্যাকাণ্ড ঘটিয়েছেন। কাজেই এর বিচার হওয়া প্রয়োজন। মামলার বাদী আদাবর এলাকার বাসিন্দা ব্যবসায়ী এস এম আমীর হামজা শাতিল।  তিনি সচেতন নাগরিক হিসেবে একজন নিরীহ নাগরিক হত্যার বিচার চেয়ে মামলাটি করেছেন বলে গণমাধ্যমকে জানান। মামলার অন্য আসামিরা হলেন, সাবেক স্বরাষ্ট্রমন্ত্রী আসাদুজ্জামান খাঁন কামাল, পুলিশের সাবেক মহাপরিদর্শক (আইজিপি) চৌধুরী আবদুল্লাহ আল-মামুন, ঢাকা মহানগর পুলিশের (ডিএমপি) সাবেক কমিশনার হাবিবুর রহমান, অতিরিক্ত কমিশনার মো. হারুন অর রশীদ ও যুগ্ম কমিশনার বিপ্লব কুমার সরকার। কোটা সংস্কার আন্দোলন চলাকালে শিক্ষার্থী ও সাধারণ মানুষের ওপর পুলিশ নির্বিচারে গুলি চালালে গত ১৯ জুলাই বিকেল ৪টার দিকে মোহাম্মদপুর থানা এলাকার বছিলায় ৪০ ফিট চৌরাস্তায় আবু সায়েদ নিহত হন। মামলার অভিযোগে বলা হয়েছে, সম্প্রতি কোটা সংস্কার আন্দোলনে হাজার হাজার ছাত্র-জনতা মিছিল সমাবেশ করে। ওই সব শান্তিপূর্ণ মিছিলে দেশের বিভিন্ন এলাকায় নির্বিচারে গুলি চালানো হয়। বহু ছাত্র-জনতা নিহত ও আহত হন। গত ১৯ জুলাই মোহাম্মদপুরে বসিলার ৪০ ফিট এলাকায় ছাত্র-জনতা শান্তিপূর্ণ মিছিল সমাবেশ করছিল। সেখানে পুলিশ নির্বিচারে গুলি চালায়। রাস্তা পার হওয়ার সময় স্থানীয় মুদি দোকানদার আবু সায়েদ মাথায় গুলিবিদ্ধ হয়ে ঘটনাস্থলেই মৃত্যুবরণ করেন। অভিযোগে আরও বলা হয়, নিহত সায়েদকে তার গ্রামের বাড়ি পঞ্চগড়ের বোদায় নতুন বস্তি প্রধান হাটে নিয়ে দাফন করা হয়। তার মা, স্ত্রী ও ছেলে সন্তান সেখানেই থাকেন। এ কারণে তারা ঢাকায় এসে মামলা করতে অপারগ। এ জন্য বিবেকের তাড়নায় আইনের শাসন প্রতিষ্ঠার জন্য বাদী এ মামলা দায়ের করেন।"
2024/08/13,ঢাকায় যুক্তরাষ্ট্রের কনস্যুলার সেবা অনির্দিষ্টকালের জন্য বন্ধ,Unknown,"নিয়মিত কনস্যুলার সেবা অনির্দিষ্টকালের জন্য বন্ধ ঘোষণা করেছে ঢাকায় অবস্থিত মার্কিন যুক্তরাষ্ট্রের দূতাবাস। মঙ্গলবার বিকালে ফেসবুকে দেওয়া এক পোস্টে একথা জানায় মার্কিন দূতাবাস। দূতাবাসের ফেসবুক পেজে দেওয়া পোস্টে বলা হয়েছে, মার্কিন দূতাবাসের রুটিন কনস্যুলার পরিষেবা বর্তমানে বন্ধ রয়েছে। পরবর্তী নির্দেশ না দেওয়া পর্যন্ত এই সেবা বন্ধ থাকবে। এতে বলা হয়, আপনার যদি ভিসা অ্যাপয়েন্টমেন্ট থাকে, তাহলে অনুগ্রহ করে কনস্যুলার বিভাগের নিয়মিত সব পরিষেবা পুনরায় চালুর বিষয়ে পরবর্তী নির্দেশনার জন্য অপেক্ষা করুন। একই সঙ্গে দ্রুত অ্যাপয়েন্টমেন্টের নেওয়ার জন্য তাদের ওয়েব ঠিকানায় আবেদন করার পরামর্শ দেওয়া হয়েছে। এ ছাড়া সেবাপ্রত্যাশীদের কোনো বিষয়ে প্রশ্ন থাকলে দূতাবাসের ইমেইল ঠিকানায় মেইল করারও পরামর্শ দেওয়া হয়েছে।"
2024/08/13,‘গুলি করি মরে একটা...বাকিডি যায় না স্যার’ গণহত্যাকাণ্ডের নতুন ভিডিও নিয়ে তোলপাড়,Unknown,"কোটা সংস্কার আন্দোলনকে ঘিরে ছাত্র-জনতা গণহত্যাকাণ্ডের নতুন একটি ভিডিও সোশ্যাল মিডিয়ায় ছড়িয়ে পড়ার পর তোলপাড় শুরু হয়েছে। ভিডিওতে দেখা গেছে, আন্দোলনকারীদের লক্ষ্য করে গুলি করা নিয়ে সাবেক স্বরাষ্ট্রমন্ত্রী মো. আছাদুজ্জামান খান কামালকে বর্ণনা করছেন ঢাকা মেট্রোপলিটন পুলিশের (ডিএমপি) এক সদস্য। ভিডিওটি সোশ্যাল মিডিয়ায় প্রকাশের পর এ ঘটনার তীব্র সমালোচনা করছেন নেটিজেন। তারা বলছেন, কতটা নৃশংস আর নির্দয় হলে এমন তাচ্ছিল্যের সঙ্গে মানুষ হত্যা নিয়ে আলাপ করতে পারে! ডিএমপির যে সদস্য হত্যাকাণ্ডের বর্ণনা করছিলেন ভিডিওতে ওই পুলিশ সদস্যের নেমপ্লেটে নাম দেখা গেছে ইকবাল। আর আসাদুজ্জামান খান কামালের বাম পাশে যিনি দাঁড়িয়ে রয়েছেন তিনি বর্তমান স্বরাষ্ট্র সচিব মো. জাহাংগীর আলম। ৪৩ সেকেন্ডের ভিডিও ক্লিপে দেখা গেছে, সাবেক স্বরাষ্ট্রমন্ত্রী আসাদুজ্জামানকে ঘিরে দাঁড়িয়ে আছেন কয়েকজন পুলিশ কর্মকর্তা। তাদের সামনে ইকবাল সাবেক স্বরাষ্ট্রমন্ত্রীকে মোবাইল ফোন থেকে একটি ভিডিও দেখাচ্ছেন। জুলাইয়ের মাঝামাঝি থেকে আগস্টের ৪ তারিখ পর্যন্ত কোটা সংস্কার আন্দোলনকে কেন্দ্র করে বিক্ষোভকারীদের ওপর আইনশৃঙ্খলা বাহিনী নির্বিচারে গুলি চালায়। ভিডিওতে পুলিশ কর্মকর্তার কথা শুনে বোঝা যায়, বিক্ষোভকারীদের ওপর পুলিশের গুলিতে হতাহতদের একটি ভিডিও আসাদুজ্জামানকে দেখানো হচ্ছে। ভিডিও ক্লিপটি সাবেক আইজিপি চৌধুরী আবদুল্লাহ আল-মামুনের কাঁধের পেছন থেকে মোবাইল ফোন থেকে ধারণ করা হয়েছে। আন্দোলনকারীদের পুলিশ গুলি করেও দমাতে পারছে না বলে জানান পুলিশ কর্মকর্তা ইকবাল। গুলি করার ভিডিও দেখাতে দেখাতে তিনি সাবেক মন্ত্রীকে উদ্দেশ্য করে বলেন, ‘গুলি করে করে লাশ নামানো লাগছে স্যার। গুলি করি, মরে একটা, আহত হয় একটা। একটাই যায় স্যার, বাকিডি যায় না। এইটা হলো স্যার সবচেয়ে বড় আতঙ্কের এবং দুশ্চিন্তার বিষয়।’ সাবেক স্বরাষ্ট্রমন্ত্রী নির্বিকারভাবে মনোযোগ দিয়ে ভিডিওটি দেখেন। গুলি ও নিহতের দৃশ্য দেখে তার চেহারায় কোনো প্রতিক্রিয়া দেখা যায়নি। এদিকে ভিডিওটি সোশ্যাল মিডিয়ায় ছড়িয়ে পড়ার পর অনেকেই স্বরাষ্ট্র সচিব জাহাংগীর আলমের পদত্যাগ দাবি করেছেন। তাদের প্রশ্ন, এখনো স্বপদে তিনি (স্বরাষ্ট্র সচিব) কীভাবে বহাল তবিয়তে আছেন।  Chilling video surfaces of police talking to ex-home minister about subduing the #protesters in #Bangladesh
Video: Collected pic.twitter.com/P5dUIIy6m6"
2024/08/13,সব মন্ত্রণালয়ের সচিব ও কমিশন প্রধানদের অপসারণ দাবি,Unknown,"দেশের সব মন্ত্রণালয়ের সচিব ও কমিশনের প্রধানদের আওয়ামী লীগ সরকারের ‘দোসর’ উল্লেখ করে তাদের আজকের মধ্যেই অপসারণের দাবি জানিয়েছেন বৈষম্যবিরোধী ছাত্র আন্দোলনের অন্যতম সমন্বয়ক হাসনাত আব্দুল্লাহ। মঙ্গলবার নিজের ফেসবুক আইডিতে এক পোস্টে এ দাবি জানান তিনি। হাসনাত আব্দুল্লাহ লিখেছেন, দেশের সব মন্ত্রণালয়ের সচিব এবং সব কমিশনের প্রধানকে আজকের মধ্যে অপসারণ করতে হবে। নির্বাচন কমিশন, দুর্নীতি দমন কমিশন, আইন কমিশনসহ সব কমিশনে আওয়ামী ফ্যাসিবাদের দোসররা এখনো বসে রয়েছেন। আজকের মধ্যেই সব ফ্যাসিস্ট আমলাদের পদত্যাগ নিশ্চিত করতে হবে। সেইসঙ্গে সৎ, যোগ্য ও দেশপ্রেমিক আমলাদের নিয়োগ দেওয়ার জোর দাবি জানান হাসনাত আব্দুল্লাহ। আরেক সমন্বয়ক সাদিক কায়েম বলেছেন, সব সচিব এবং দপ্তর, অধিদপ্তর ও কমিশন প্রধানকে আজকের মধ্যে অপসারণ করতে হবে। না করলে প্রশাসনের ভেতরে আওয়ামী ফ্যাসিবাদের প্রেতাত্মা সরাতে সচিবালয় ঘেরাও হবে। এদিকে বৈষম্যবিরোধী ছাত্র আন্দোলনের সহসমন্বয়ক মুসাদ্দিক আলী ইবনে মোহাম্মদ দাবি করেছেন, ৭ জানুয়ারি ডামি নির্বাচন করে ১০ শতাংশ ভোটকে ৪০ শতাংশ বানানো আওয়ামী ষড়যন্ত্রের মূলহোতা ছিলেন তখনকার জননিরাপত্তা সচিব মো. জাহাঙ্গীর আলম। বর্তমানে তিনি স্বরাষ্ট্র সচিব হিসেবে কর্মরত। স্বরাষ্ট্র উপদেষ্টা সাখাওয়াত হোসেনকে দিয়ে জাহাঙ্গীর আলম লীগ সন্ত্রাসীদের পুনরায় ফিরিয়ে আনার ষড়যন্ত্র করে যাচ্ছেন। তাই তাকে আজকের মধ্যে অপসারণ করে বিচারের মুখোমুখি করতে হবে।"
2024/08/13,অন্তর্বর্তী সরকারের মেয়াদ নিয়ে যা বলল জাতিসংঘ,Unknown,"ছাত্র-জনতার গণ আন্দোলনে শেখ হাসিনা সরকারের পতনের পর নোবেলজয়ী মুহাম্মদ ইউনূসের নেতৃত্বে গত বৃহস্পতিবার অন্তর্বর্তীকালীন সরকারের যাত্রা শুরু হয়। সেদিন প্রধান উপদেষ্টা মুহাম্মদ ইউনূস এবং ১৩ জন উপদেষ্টা রাষ্ট্রপতির কাছ থেকে শপথ নেন। এরপর থেকে সবার মুখে প্রশ্ন ঘুরপাক খাচ্ছে এই অন্তর্বর্তী সরকারের মেয়াদ কতদিন হবে। ড. মুহাম্মদ ইউনূসের নেতৃত্বে গঠিত অন্তর্বর্তী সরকার কত দিন ক্ষমতায় থাকবে—এ প্রশ্ন এবার উঠেছে জাতিসংঘের নিয়মিত প্রেস ব্রিফিংয়ে। 
জাতিসংঘ মহাসচিবের উপমুখপাত্র ফারহান হক সোমবার ব্রিফিংয়ে বলেন, জাতিসংঘ আশা করে, গণতান্ত্রিক শাসন পুনঃপ্রতিষ্ঠায় দ্রুত একটি সময়সীমা জানানো হবে। ব্রিফিংয়ে এক সাংবাদিক প্রশ্ন করেন, প্রাতিষ্ঠানিক সংস্কারের পরিপ্রেক্ষিতে বাংলাদেশের অন্তর্বর্তী সরকার ন্যায়বিচার প্রতিষ্ঠা, কার্যকর অর্থনীতি, গণতন্ত্র, আইনের শাসন এবং স্বচ্ছ ও জবাবদিহিমূলক সরকার গড়ে তুলতে কত দিন বহাল থাকতে পারে, সে বিষয়ে জাতিসংঘের কোনো অনুমান আছে কি? জবাবে মহাসচিবের উপমুখপাত্র বলেন, ‘আমরা বাংলাদেশের অন্তর্বর্তী সরকারের সঙ্গে যোগাযোগ রেখে চলেছি। আশা করছি, সরকার গঠনের জন্য একটি উন্মুক্ত ও অন্তর্ভুক্তিমূলক প্রক্রিয়া অব্যাহত থাকবে। গণতান্ত্রিক শাসন পুনঃপ্রতিষ্ঠায় দ্রুত একটি সময়সীমা জানানো হবে।’ আরেক প্রশ্নে জানতে চাওয়া হয়, ছাত্র আন্দোলনের সময় তিনজন সাংবাদিক নিহত হয়েছেন। ৫ আগস্ট শেখ হাসিনা দেশ ছাড়ার পরও অনেক গণমাধ্যমের দপ্তর ও সাংবাদিকদের ওপর হামলা হয়েছে। জাতীয় প্রেসক্লাবের সভাপতি ও সাধারণ সম্পাদকের কক্ষেও লুটপাট করা হয়েছে। এ পরিস্থিতিতে জাতিসংঘের প্রতিক্রিয়া কী? ফারহান হক বলেন, ‘হ্যাঁ, যেকোনো জায়গায় যেকোনো কারণেই হোক না কেন, আমরা সাংবাদিকদের ওপর সব ধরনের হামলার বিরুদ্ধে। বাংলাদেশে যেসব হামলার খবর প্রকাশিত হয়েছে, তাতে আমরা শঙ্কিত।’"
2024/08/13,মুগ্ধকে নিয়ে প্রতিবেদন করল সিএনএন,Unknown,"কোটা সংস্কার আন্দোলনে গুলিতে শহীদ হন মীর মাহফুজুর রহমান মুগ্ধ। আন্দোলনরত শিক্ষার্থীদের পানি পান করাতে গিয়ে নিহত হন তিনি। মুগ্ধের সেই মহানুভবতা ও সাহসিকতার গল্প ছড়িয়ে পড়েছে বিশ্বজুড়ে। সোমবার তাকে নিয়ে বিশদ একটি প্রতিবেদন প্রকাশ করেছে মার্কিন সংবাদমাধ্যম সিএনএন। ‘বিক্ষোভকারীদের হাতে পানির বোতল তুলে দিচ্ছিলেন এই ছাত্র, কয়েক মিনিট পরেই মারা যান তিনি’ শিরোনামে ওই প্রতিবেদনে বাংলাদেশ ইউনিভার্সিটি অব প্রফেশনালসের (বিইউপি) ছাত্র ও ফ্রিল্যান্সার মুগ্ধর পরিবারের স্বজনদের কথাও তুলে ধরা হয়েছে। মুগ্ধকে নিয়ে সিএনএন লিখেছে, টি-শার্টের হাতা দিয়ে জ্বালাপোড়া করা চোখ মুছতে মুছতে ২৫ বছর বয়সি মুগ্ধ ভিড়ের মধ্য দিয়ে যাচ্ছিলেন এবং বিক্ষোভকারীদের হাতে পানির বোতল তুলে দিচ্ছিলেন। ১৫ মিনিট পরে বিশ্ববিদ্যালয়ের এ শিক্ষার্থী শহীদ হন। রাজধানী ঢাকার উত্তপ্ত বিকালে বিশ্রাম নেওয়ার সময় একটি বুলেট তার কপাল ভেদ করে চলে যায়। মুগ্ধর বন্ধু ও অন্য বিক্ষোভকারীরা তাকে হাসপাতালে নিয়ে গিয়েছিলেন। কিন্তু ততক্ষণে অনেক দেরি হয়ে গেছে। তার যমজ ভাই স্নিগ্ধের পুরো নাম মীর মাহবুবুর রহমান। তিনি জানান, আমি শুধু তাকে জড়িয়ে ধরেছিলাম এবং কেঁদেছিলাম। ১৮ জুলাই মৃত্যুর আগে মুগ্ধর পানি দেওয়ার ভিডিওটি সারাদেশে লাখ লাখ সোশ্যাল মিডিয়া ব্যবহারকারীর মনে আঘাত করে। এটি নিহতদের জন্য ন্যায়বিচার চাইতে আরও বেশি মানুষকে রাস্তায় নামতে উদ্বুদ্ধ করেছিল। আন্দোলনের পর বাংলাদেশে এখন শান্ত পরিবেশ বিরাজ করছে। অনেক পরিবার এখন তাদের প্রিয়জনের মৃত্যুর জন্য দায়ীদের বিচার চাইছে। যমজ ভাই মুগ্ধ ও স্নিগ্ধ জন্ম থেকেই একসঙ্গে ছিলেন। খাওয়া, ঘুম, পড়াশোনা একসঙ্গে করতেন তারা। স্নিগ্ধ বলেন, সে শুধু আমার ভাই ছিল না, আমার সবচেয়ে ভালো বন্ধু ছিল। আমার শরীরের একটি অঙ্গ ছিল। আমরা একসঙ্গে সব কিছু করতাম। গণিতে স্নাতক ছিলেন মুগ্ধ, এরপর ব্যবসায় প্রশাসনে স্নাতকোত্তর (এমবিএ) পড়ছিলেন। আর স্নিগ্ধ আইনে স্নাতক করেছেন। এ দুই যমজ ভাই ইতালিতে যাওয়ার পরিকল্পনা করেছিলেন। মোটরসাইকেলে ইউরোপ ঘুরে বেড়ানোর ইচ্ছা ছিল তাদের। অনলাইন ফ্রিল্যান্সার হাব ফাইভআরে সোশ্যাল মিডিয়া মার্কেটিংয়ের কাজ করে ভ্রমণের জন্য টাকা জমাতেন তারা। এখন স্নিগ্ধ ও তাদের বড় ভাই দীপ্ত (পুরো নাম মীর মাহমুদুর রহমান) মুগ্ধবিহীন এক ভবিষ্যতের মুখোমুখি। তারা মুগ্ধের বিশ্ববিদ্যালয়ের পরিচয়পত্রটি রেখে দিয়েছেন। গুলিবিদ্ধ হওয়ার সময় এটি তার গলায় ছিল। পরিচয়পত্রটিতে আজও লেগে রয়েছে রক্তের দাগ, যা সেই অন্ধকার দিনেরই প্রতীক। এখন প্রতিবাদী আন্দোলনে মুগ্ধ যে প্রভাব ফেলেছেন, তা থেকেই সান্ত্বনা খোঁজার চেষ্টা করছেন দুই ভাই দীপ্ত ও স্নিগ্ধ। স্নিগ্ধ বলেন, তার (মুগ্ধ) কারণে মানুষ প্রতিবাদ করার শক্তি পেয়েছে। সে সব সময় বলতো, ‘আমি আমার মা-বাবাকে একদিন গর্বিত করবো।’ সেই মুহূর্তটি চলে এসেছে। বিক্ষোভের আরেকটি গুরুত্বপূর্ণ মুহূর্ত ছিল ১৬ জুলাই, যেদিন ২৫ বছর বয়সি আবু সাঈদের মৃত্যু হয়। আবু সাঈদের মৃত্যুর ভিডিওটি ব্যাপকভাবে প্রচারিত হয়েছিল। তার দু’দিন পর মুগ্ধ মারা যান।"
2024/08/13,ধর্ম মন্ত্রণালয়ের সেই কর্মকর্তা সাময়িক বরখাস্ত,Unknown,"কোটা আন্দোলনের নামে ‘সহিংসতা ও অগ্নিসংযোগে’ ক্ষয়ক্ষতির পরিমাণের তথ্য জানতে চেয়ে বিভিন্ন দপ্তরে চিঠি দেওয়া ধর্ম মন্ত্রণালয়ের জ্যেষ্ঠ সহকারী সচিব খান শাহানুর আলমকে সাময়িক বরখাস্ত করা হয়েছে। মঙ্গলবার এক সংবাদ বিজ্ঞপ্তিতে এ তথ্য জানানো হয়। প্রজ্ঞাপনে বলা হয়, ১২ আগস্টের ওই পত্রটি যথাযথ কর্তৃপক্ষের অনুমোদন ছাড়াই সম্পূর্ণ নিজের একক সিদ্ধান্তে জারি করা হয়। এ কারণে স্বাক্ষরকারী কর্মকর্তা ধর্ম মন্ত্রণালয়ের সিনিয়র সহকারী সচিব খান শাহানুর আলমকে সাময়িক বরখাস্ত করা হয়েছে। এর আগে সোমবার খান শাহানুর আলমের সইয়ে জারি করা একটি চিঠি নিয়ে ব্যাপক প্রতিক্রিয়া সৃষ্টি হয়। চিঠির বিষয় ছিল, গত ১৬ থেকে ২১ জুলাই কোটাবিরোধী আন্দোলনের নামে সংঘটিত সহিংসতা, নাশকতা, অগ্নিসংযোগ, লুটপাট ও সন্ত্রাসী কর্মকাণ্ডের ঘটনায় সংঘটিত ক্ষয়ক্ষতির পরিমাণ নিরূপণ তথ্য সরবরাহ প্রসঙ্গে। ওই ছয় দিনের ক্ষয়ক্ষতির পরিমাণ নিরূপণে তথ্য দিতে ধর্ম মন্ত্রণালয়ের আওতাধীন বিভিন্ন সংস্থায় চিঠি দেন খান শাহানুর আলম। চিঠিতে বলা হয়, ক্ষয়ক্ষতির পরিমাণ ও মূল্য–সম্পর্কিত তথ্য নির্ধারিত ছকে আগামী ১৪ আগস্টের মধ্যে তদন্ত কমিশনের অস্থায়ী কার্যালয়ে পাঠাতে হবে। ওই চিঠি জারির পর দুই ঘণ্টার মধ্যে তা বাতিল করে ধর্ম মন্ত্রণালয়। তাতে বলা হয়, ‘ভুলক্রমে’ ওই চিঠি জারি করা হয়।"
2024/08/13,সীমান্তে মানুষ মারার দিন শেষ: স্বরাষ্ট্র উপদেষ্টা,Unknown,"দেশের সীমান্তে ঢুকে মানুষ মারলেও পতাকা বৈঠক করে বলা হতো সব ঠিক হয়ে গেছে—এ কথা উল্লেখ করে স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন বলেছেন, সেই দিন শেষ হয়ে গেছে। বর্ডার গার্ড বাংলাদেশের (বিজিবি) উদ্দেশে স্বরাষ্ট্র উপদেষ্টা বলেছেন, বিজিবির মতো একটা ফোর্সকে (বাহিনী) পিঠ দেখাতে বলেছে সীমান্তে। সীমান্তে আমাদের লোক মারে, বিজিবি পতাকা বৈঠক করতে বাধ্য হয়। আমি বলেছি, যে পিঠ দেখাবেন না। এনাফ ইজ এনাফ। বৈষম্যবিরোধী ছাত্র আন্দোলনের কর্মসূচিকে কেন্দ্র করে আহত বিজিবি সদস্যদের দেখতে মঙ্গলবার দুপুরে পিলখানায় বিজিবি হাসপাতালে যান স্বরাষ্ট্র উপদেষ্টা। সেখানে চিকিৎসাধীন শিক্ষার্থীদের চিকিৎসার বিষয়েও খোঁজ খবর নেন। তাদের খোঁজখবর নেওয়ার পরে সাংবাদিকদের সঙ্গে আলাপকালে তিনি এসব কথা বলেন। এদিকে রোববার চাঁপাইনবাবগঞ্জের শিবগঞ্জ সীমান্তের ওপারে ভারতীয় সীমান্তরক্ষী বাহিনীর (বিএসএফ) গুলিতে এক বাংলাদেশি নিহত হয়েছেন। বাংলাদেশের সংবাদমাধ্যমগুলো আজ এ খবর প্রকাশ করেছে। পিলখানায় স্বরাষ্ট্র উপদেষ্টা সাংবাদিকদের বলেন, আমাদের সীমানার মধ্যে ঢুকে মারে, আর আমরা বলি, পতাকা বৈঠক করেছে, সব ঠিক হয়ে গেছে বা আমি জানি না। দ্যাট ডেজ আর ওভার (সেসব দিন শেষ হয়ে গেছে)। দেশের বিভিন্ন বাহিনীকে দানব বানানো হয়েছে উল্লেখ করে এম সাখাওয়াত হোসেন বলেন, ১৫ বছর এই ফোর্সগুলোকে দানব বানিয়েছে। যারা বানিয়েছে তাদের আন্তর্জাতিক আদালতে নিয়ে যাওয়া হবে। তারা কত লোক মেরেছে। প্রত্যেকটি ইনস্টিটিউশন ধ্বংস করেছে। এগুলো ন্যাশনাল ফোর্স (বাহিনী), কারও পারসোনাল (ব্যক্তিগত) ফোর্স নয়। পুলিশ বাহিনী প্রসঙ্গে স্বরাষ্ট্র উপদেষ্টা বলেন, পুলিশ খুবই অনুতপ্ত। এখানে (পিলখানা) আসার সময়ও দেখলাম, পুলিশের সঙ্গে ছাত্ররা কাজ করছে। পুলিশ খুবই অনুতপ্ত। পুলিশকে দানব বানানো হয়েছে। যারা এটি করেছে তাদের আমরা ভুলে যাব না। অবশ্যই বিচার করা হবে। তিনি বলেন, একটু সবুর করেন, কতগুলো প্রক্রিয়া আছে। সরকারি অ্যাকশন (ব্যবস্থা) নিতে গেলে অনেকগুলো প্রসেস (প্রক্রিয়া) আছে। যেগুলো টপাটপ করা যায় না। সুতরাং ধৈর্য ধরতে হবে। এ সময় গতকাল দেওয়া নিজের বক্তব্যের জন্য দুঃখ প্রকাশ করে স্বরাষ্ট্র উপদেষ্টা বলেন, অনেক কথার মধ্যে অনেক কথা চলে আসে। যদি আমি এমন কোনো কথা বলে থাকি, সেটা ভুল বুঝেছেন, সেটার জন্য আমি দুঃখিত। ১৫ আগস্ট নিয়ে জানতে চাইলে স্বরাষ্ট্র উপদেষ্টা বলেন, এখনো কোনো সিদ্ধান্ত হয়নি। আজ বিকালে আমরা বসব, সেখানে আলোচনা হবে। সেদিনের নিরাপত্তাব্যবস্থার বিষয়ে তিনি বলেন, আমরা সব ধরনের নিরাপত্তাব্যবস্থা গ্রহণ করব। পুলিশ থাকবে, বিজিবি-র‍্যাব থাকবে। হয়তো সেনাবাহিনীও থাকবে। ছাত্রদের উদ্দেশে এম সাখাওয়াত হোসেন বলেন, তোমাদের আন্দোলন কেউ ছিনিয়ে নিতে পারবে না। এই আন্দোলনের তো ইমেজ (ভাবমূর্তি) আছে। আর পুলিশ তো অনুতপ্ত। আরেক প্রশ্নের জবাবে তিনি বলেন, সবকিছুর একটা প্রসেস আছে। আমি লিস্ট করছি। যাদের অন্যায়ভাবে বের করা হয়েছে, আবার যারা এর মধ্যেই ছিল না—আপনারা যাদের কথা বলছেন, সেটা আমরা দেখব। তবে আমরা খুঁজছি, বের করার চেষ্টা করছি হুকুমের আসামিদের। স্বরাষ্ট্র উপদেষ্টা বলেন, যাদের কথা বলা হচ্ছে, তাদের সবার লিস্ট (তালিকা) আমাদের কাছে আছে। দু-এক দিনের মধ্যে আপনারা অ্যাকশন (ব্যবস্থা) দেখবেন। অস্ত্র জমা দেওয়ার বিষয়ে স্বরাষ্ট্র উপদেষ্টা বলেন, অস্ত্র ফেরত দিতে বলেছি। যদি জমা না দিয়ে ধরা পড়েন, তাহলে দুই রকমের শাস্তি পাবেন। নিষিদ্ধ অস্ত্র ছিনতাই এবং নিষিদ্ধ অস্ত্র পাওয়ার অভিযোগে অভিযুক্ত হবেন। সুতরাং নিজেরা ভয়ে আসতে না পারলে অন্য কাউকে দিয়ে জমা দেন। পুলিশের পোশাক প্রসঙ্গে স্বরাষ্ট্র উপদেষ্টা বলেন, আমরা যত দ্রুত সম্ভব ইউনিফর্ম চেঞ্জ (পোশাক পরিবর্তন) করতে চাই। তিনি বলেন, ভবিষ্যতে যেন মানবিক পুলিশ হয়, সে জন্য আমরা পুলিশ কমিশন গঠনের চিন্তাভাবনা করছি। প্রসঙ্গত, সাম্প্রতিক ঘটনায় বিজিবির তিন সদস্য নিহত ও ১৩০ জন আহত হয়েছেন। আন্দোলনে বীরশ্রেষ্ঠ মুন্সী আব্দুর রউফ পাবলিক কলেজের বেশ কয়েকজন শিক্ষার্থী আহত হন। এদের মধ্যে তিনজনকে চিকিৎসাসেবা দেওয়া হয়েছে এবং তিনজন শিক্ষার্থী বর্তমানে বিজিবি হাসপাতালে চিকিৎসাধীন। স্বরাষ্ট্র উপদেষ্টা আজ বিজিবি হাসপাতালে গেলে তার সঙ্গে ছিলেন বিজিবি মহাপরিচালক মেজর জেনারেল মোহাম্মদ আশরাফুজ্জামান সিদ্দিকীসহ বিজিবি সদর দপ্তরের ঊর্ধ্বতন কর্মকর্তারা।"
2024/08/13,বাতিল হতে পারে ১৫ আগস্টের সরকারি ছুটি,Unknown,"জাতীয় শোক দিবস উপলক্ষে ১৫ আগস্টের সাধারণ ছুটি বাতিল হতে পারে। জনপ্রশাসন মন্ত্রণালয় সূত্রে এ তথ্য জানা গেছে। জানা গেছে, ১৫ আগস্টের সাধারণ ছুটি বাতিলের প্রজ্ঞাপন তারা প্রস্তুত রেখেছেন। ঊর্ধ্বতন কর্মকর্তাদের নির্দেশনা পেলে মঙ্গলবারই প্রজ্ঞাপন জারি করা হবে। এর আগে মঙ্গলবার অন্তর্বর্তী সরকারের স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন বলেন, আজ বিকালে ১৫ আগস্টের ছুটির বিষয়ে আমরা আলোচনা করব। সেখানেই বিষয়টি নিয়ে সিদ্ধান্ত হবে। এদিকে ১৫ আগস্ট জাতীয় শোক দিবসের ছুটি বাতিলের দাবি জানিয়েছে হেফাজতে ইসলাম বাংলাদেশ। সোমবার হেফাজতে ইসলাম বাংলাদেশের যুগ্ম-মহাসচিব মাওলানা আজিজুল হক স্বাক্ষরিত এক বিবৃতিতে এ দাবি জানানো হয়েছে। বিবৃতিতে ছুটি বাতিলের পাশাপাশি ১৫ আগস্টের মধ্যে সারাদেশ থেকে বঙ্গবন্ধু শেখ মুজিবুর রহমানের সব ভাস্কর্য সরিয়ে ফেলারও আলটিমেটাম দিয়েছে সংগঠনটি। বিবৃতিতে আরও বলা হয়, শেখ মুজিব এবং হাসিনা তাদের শাসনামলে দুঃশাসন ছাড়া দেশকে আর কিছুই দেয়নি। আমরা অন্তর্বর্তীকালীন সরকারকে বলব অবিলম্বে ১৫ আগস্টের সরকারি ছুটি বাতিল করুন। কোনো ফ্যাসিস্ট আইকনকে আমরা আর পুনঃপ্রতিষ্ঠিত হতে দেব না।"
2024/08/13,এনএসআইর নতুন ডিজি মেজর জেনারেল সরোয়ার ফরিদ,Unknown,"জাতীয় নিরাপত্তা গোয়েন্দা (এনএসআই) সংস্থার নতুন মহাপরিচালক হিসেবে নিয়োগ পেয়েছেন বাংলাদেশ সেনাবাহিনীর মেজর জেনারেল আবু মোহাম্মদ সরোয়ার ফরিদ। আন্তঃবাহিনী জনসংযোগ পরিদপ্তর (আইএসপিআর) মঙ্গলবার এক বিজ্ঞপ্তিতে এ তথ্য জানিয়েছে। 
 
একই সঙ্গে মেজর জেনারেল মোহাম্মদ আসাদুল্লাহ মিনহাজুল আলমকে সামরিক বাহিনী কমান্ড অ্যান্ড স্টাফ কলেজের (ডিএসসিএসসি) কমান্ড্যান্ট পদে নিয়োগ দেওয়া হয়।
 
এছাড়া বিজ্ঞপ্তিতে জানানো হয়েছে, মেজর জেনারেল খন্দকার মো. শাহিদুল এমরানকে বাংলাদেশ মিলিটারি একাডেমির (বিএমএ) কমান্ড্যান্ট হিসেবে নিয়োগ দেওয়া হয়েছে।"
2024/08/13,৬ অঞ্চলে বৃষ্টির আভাস,Unknown,"দেশের ছয়টি অঞ্চলের ওপর দিয়ে সন্ধ্যার মধ্যে দমকা বা ঝোড়ো হাওয়াসহ বৃষ্টি বা বজ্রসহ বৃষ্টি হতে পারে। মঙ্গলবার সন্ধ্যা ৬টা পর্যন্ত দেশের অভ্যন্তরীণ নদীবন্দরগুলোর জন্য আবহাওয়ার পূর্বাভাসে এ তথ্য জানানো হয়েছে। এতে বলা হয়েছে, খুলনা, বরিশাল, পটুয়াখালী, নোয়াখালী, চট্টগ্রাম এবং কক্সবাজার অঞ্চলের ওপর দিয়ে দক্ষিণ দক্ষিণ-পূর্ব দিক থেকে ঘণ্টায় ৪৫-৬০ কিমি বেগে অস্থায়ীভাবে দমকা বা ঝোড়ো হাওয়াসহ বৃষ্টি বা বজ্রসহ বৃষ্টি হতে পারে। এসব এলাকার নদীবন্দরকে ১ নম্বর সতর্ক সংকেত দেখাতে বলা হয়েছে। এদিকে, পরবর্তী ২৪ ঘণ্টার আবহাওয়ার বিষয়ে বলা হয়েছে, খুলনা, বরিশাল, চট্টগ্রাম ও রংপুর বিভাগের অধিকাংশ জায়গায় এবং সিলেট, রাজশাহী, ঢাকা ও ময়মনসিংহ বিভাগের অনেক জায়গায় অস্থায়ীভাবে দমকা হাওয়াসহ হালকা থেকে মাঝারি ধরনের বৃষ্টি বা বজ্রসহ বৃষ্টি হতে পারে। সেই সঙ্গে দেশের কোথাও কোথাও মাঝারি ধরনের ভারী থেকে ভারী বর্ষণ হতে পারে। সারাদেশে দিন এবং রাতের তাপমাত্রা প্রায় অপরিবর্তিত থাকতে পারে"
2024/08/13,কাল থেকে খুলছে সব প্রাথমিক বিদ্যালয়,Unknown,"প্রায় একমাস বন্ধ থাকার পর আগামীকাল বুধবার থেকে সব প্রাথমিক বিদ্যালয় খুলছে। প্রাথমিক ও গণশিক্ষা বিভাগের জনসংযোগ কর্মকর্তা মাহবুবুর রহমান মঙ্গলবার এ তথ্য জানিয়েছেন। এদিকে দেশের সব প্রাথমিক বিদ্যালয়ে পুরোদমে ক্লাস চালুর নির্দেশ দিয়েছে প্রাথমিক ও গণশিক্ষা মন্ত্রণালয়। মঙ্গলবার মন্ত্রণালয়ের সিনিয়র সহকারী সচিব সত্যজিত রায় দাশের সই করা অফিস আদেশে এ নির্দেশনা দেওয়া হয়। এতে বলা হয়েছে, প্রাথমিক ও গণশিক্ষা মন্ত্রণালয়ের আওতাধীন সব সরকারি প্রাথমিক বিদ্যালয়, শিশু কল্যাণ প্রাথমিক বিদ্যালয় ও উপানুষ্ঠানিক শিক্ষা ব্যুরোর লার্নিং সেন্টারসমূহে পুরোদমে শ্রেণি কার্যক্রম চালু করার প্রয়োজনীয় ব্যবস্থা গ্রহণের জন্য নির্দেশক্রমে অনুরোধ করা হলো। একই সঙ্গে প্রাথমিক ও গণশিক্ষা মন্ত্রণালয় থেকে গত ৩ আগস্ট ক্লাস বন্ধ রাখার নির্দেশনা দিয়ে জারি করা অফিস আদেশের কার্যকারিতা রহিত করা হলো বলে আদেশে উল্লেখ করা হয়। গত ১৭ জুলাই দেশব্যাপী কোটা সংস্কার আন্দোলনের মধ্যে পরবর্তী নির্দেশ না দেওয়া পর্যন্ত সব প্রাথমিক বিদ্যালয় বন্ধ ঘোষণা করা হয়।"
2024/08/13,শেখ হাসিনাসহ ৭ জনের বিরুদ্ধে হত্যা মামলা,Unknown,"কোটা সংস্কার আন্দোলনের সময়ে ঢাকার মোহাম্মদপুরে মুদি দোকানদার আবু সায়েদকে হত্যার অভিযোগে সাবেক প্রধানমন্ত্রী ও আওয়ামী লীগ সভাপতি শেখ হাসিনাসহ ৭ জনের বিরুদ্ধে, মামলাটি এজাহার হিসেবে গ্রহণ করতে মোহাম্মদপুর থানাকে নির্দেশ দিয়েছেন আদালত। মঙ্গলবার দুপুরে ঢাকার মেট্রোপলিটন ম্যাজিস্ট্রে রাজেশ চৌধুরী এ আদেশ দেন। এর আগে আবু সায়েদকে হত্যার অভিযোগে সাবেক প্রধানমন্ত্রী শেখ হাসিনাসহ ৭ জনের বিরুদ্ধে ঢাকার মেট্রোপলিটন ম্যাজিস্ট্রেট রাজেশ চৌধুরীর আদালতে এস এম আমীর হামজা নামে একব্যক্তি আবেদনটি করেন। এ মামলার অন্য অভিযুক্তরা হলেন- সাবেক সড়ক পরিবহন ও সেতুমন্ত্রী ওবায়দুল কাদের, সাবেক স্বরাষ্ট্রমন্ত্রী আসাদুজ্জামান খান কামাল, সাবেক পুলিশের মহাপরিদর্শক আব্দুল্লাহ আল মামুন, যুগ্ম কমিশনার বিপ্লব কুমার সরকার, সাবেক ডিবিপ্রধান হারুন অর রশিদ ও ডিএমপি কমিশনার হাবিবুর রহমান। অভিযোগে বলা হয়েছে, ১৯ জুলাই বিকালে মোহাম্মদপুরে কোটা সংস্কার আন্দোলনের ওপর নির্বিচারে গুলি চালায় পুলিশ। সে সময় পুলিশের গুলিতে নিহত হন মুদি দোকানদার আবু সায়েদ। 
 
আবেদনকারী বলেন, শেখ হাসিনাসহ অভিযুক্তদের নির্দেশেই গুলি করেছে পুলিশ।
 
ছাত্র-জনতার অভ্যুত্থানে গত ৫ আগস্ট শেখ হাসিনা প্রধানমন্ত্রীর দায়িত্ব থেকে পদত্যাগ করে দেশ ছাড়ার পর এ প্রথম তার বিরুদ্ধে কোনো মামলার আবেদন করা হলো। মামলার বাদী আদাবর এলাকার বাসিন্দা ব্যবসায়ী এস এম আমীর হামজা শাতিল। তিনি সচেতন নাগরিক হিসেবে একজন নিরীহ নাগরিক হত্যার বিচার চেয়ে এ মামলা করেছেন। মামলার অভিযোগে বলা হয়েছে, সম্প্রতি কোটা সংস্কার আন্দোলনে হাজার হাজার ছাত্র-জনতা মিছিল সমাবেশ করে। ওই সব শান্তিপূর্ণ মিছিলে দেশের বিভিন্ন এলাকায় নির্বিচারে গুলি চালানো হয়। বহু ছাত্র-জনতা নিহত ও আহত হন। গত ১৯ জুলাই মোহাম্মদপুরে বসিলার ৪০ ফিট এলাকায় ছাত্র-জনতা শান্তপূর্ণ মিছিল সমাবেশ করছিল। সেখানেও পুলিশ নির্বিচারে গুলি চালায়। রাস্তা পার হওয়ার সময় স্থানীয় মুদি দোকানদার আবু সায়েদ মাথায় গুলিবিদ্ধ হন। তিনি ঘটনাস্থলে মৃত্যুবরণ করেন। মামলার অভিযোগে বাদী আরও বলেন, সাবেক প্রধানমন্ত্রী শেখ হাসিনা কোটা সংস্কার আন্দোলন কঠোর হস্তে দমন করার বারবার নির্দেশ দিয়েছেন। ওবায়দুল কাদের ও আসাদুজ্জামান কামালের নির্দেশে পুলিশের আইজিপি ও ঊর্ধ্বতন কর্মকর্তারা অধীনস্থ পুলিশদের নির্দেশ দিয়ে মিছিলে গুলি চালায়। পরস্পর যোগসাজশে আসামিরা হত্যাকাণ্ড ঘটিয়েছে। কাজেই এর বিচার হওয়া প্রয়োজন।"
2024/08/13,পুলিশের ইউনিফর্ম ও লোগো পরিবর্তনে কমিটি গঠন,Unknown,"বাংলাদেশ পুলিশের ইউনিফর্ম ও লোগো পরিবর্তনের বিষয়ে একটি কমিটি গঠন করা হয়েছে। সোমবার এই কমিটি গঠন করা হয়েছে বলে পুলিশ সদর দপ্তরের হেলথ, ওয়েলফেয়ার অ্যান্ড পেনশন শাখার স্মারক থেকে জানা গেছে। স্মারকে বলা হয়, ১০ সদস্যের কমিটিকে সাত কর্মদিবসের মধ্যে প্রতিবেদন দিতে বলা হয়েছে।
 
স্মারকে বলা হয়, ১১ আগস্ট স্বরাষ্ট্র মন্ত্রণালয়ের সম্মেলনকক্ষে একটি মতবিনিময় সভা হয়। সভায় সভাপতিত্ব করেন স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন। সভায় বিস্তারিত আলোচনার পর বাংলাদেশ পুলিশের পোশাকের রং পরিবর্তন ও নতুন লোগোর বিষয়ে সিদ্ধান্ত গৃহীত হয়। এই সিদ্ধান্তের আলোকে পুলিশের সব ইউনিটের বিদ্যমান ইউনিফর্ম ও লোগো পরিবর্তনের বিষয়ে একটি প্রস্তাব তৈরির জন্য কমিটি গঠন করা হয়েছে। কমিটির সভাপতি মোহাম্মদ আতাউল কিবরিয়া। তিনি পুলিশ সদর দপ্তরের অতিরিক্ত উপমহাপরিদর্শক (ডিআইজি-লজিস্টিকস)। সদস্যসচিব মো. নুরুজ্জামান। তিনি পুলিশ সদর দপ্তরের অতিরিক্ত সুপার (লজিস্টিকস)। কমিটির প্রধান পরবর্তীতে কাপড়, রঙ এবং অন্যান্য বিষয়ে সদস্যদের অন্তর্ভুক্ত করবেন বলে জানা গেছে।"
2024/08/13,রংপুর রেঞ্জের ডিআইজিকে বাধ্যতামূলক অবসর,Unknown,"বিসিএস পুলিশ ক্যাডারের কর্মকর্তা ও রংপুর রেঞ্জের উপ পুলিশ মহাপরিদর্শক (অতিরিক্ত পুলিশ মহাপরিদর্শক-সুপার নিউমারারি) আবদুল বাতেনকে বাধ্যতামূলক অবসরে পাঠানো হয়েছে। স্বরাষ্ট্র মন্ত্রণালয়ের জননিরাপত্তা বিভাগের পুলিশ শাখা-১ থেকে পাঠানো এক প্রজ্ঞাপনে মঙ্গলবার এ তথ্য জানানো হয়। রাষ্ট্রপতির আদেশক্রমে প্রজ্ঞাপনে স্বাক্ষর করেছেন সচিব জাহাঙ্গীর আলম। প্রজ্ঞাপনে বলা হয়েছে, আবদুল বাতেনকে সরকারি চাকরি আইন ২০১৮ এর ৪৫ ধারার বিধান অনুযায়ী জনস্বার্থে সরকারি চাকরি থেকে অবসর দেওয়া হলো। এ আদেশ অনতিবিলম্বে কার্যকর হবে বলে জানানো হয়েছে প্রজ্ঞাপনে।"
2024/08/13,রংপুরের পুলিশ কমিশনারকে বাধ্যতামূলক অবসর,Unknown,"বিসিএস পুলিশ ক্যাডারের কর্মকর্তা ও রংপুর মহানগরীর পুলিশ কমিশনার মো. মনিরুজ্জামানকে বাধ্যতামূলক অবসরে পাঠানো হয়েছে। স্বরাষ্ট্র মন্ত্রণালয়ের জননিরাপত্তা বিভাগের পুলিশ শাখা-১ থেকে পাঠানো এ প্রজ্ঞাপনে মঙ্গলবার এ তথ্য জানানো হয়। এতে বলা হয়, মনিরুজ্জামানকে সরকারি চাকরি আইন ২০১৮ এর ৩৫ ধারা বিধান অনুযায়ী জনস্বার্থে সরকারি চাকরি থেকে অবসর দেওয়া হলো। এ আদেশ অনতিবিলম্বে কার্যকর হবে বলে জানানো হয়েছে প্রজ্ঞাপনে।"
2024/08/13,ডিএমপির ১৮ পুলিশ পরিদর্শকের বিভিন্ন ইউনিটে বদলি,Unknown,ঢাকা মেট্রোপলিটন পুলিশের পুলিশ পরিদর্শক (নিরস্ত্র) পদমর্যাদার ১৮ জন কর্মকর্তাকে বিভিন্ন ইউনিটে বদলি করা হয়েছে। সোমবার পুলিশ হেডকোয়ার্টার্সের অতিরিক্ত আইজি (ফিন্যান্স) অতিরিক্ত দায়িত্বে অ্যাডিশনাল আইজি (অ্যাডমিনিস্ট্রেশন) আবু হাসান মুহম্মদ তারিক বিপিএম স্বাক্ষরিত এক প্রজ্ঞাপনে এ বদলি করা হয়। বদলিকৃত পুলিশ কর্মকর্তাগণের তালিকা-  
2024/08/13,শেখ হাসিনা-কাদেরের বিরুদ্ধে মামলার আবেদন এজাহার হিসেবে গ্রহণের নির্দেশ,Unknown,"সাবেক প্রধানমন্ত্রী শেখ হাসিনা এবং সাবেক সড়ক পরিবহণ ও সেতুমন্ত্রী ওবায়দুল কাদেরসহ ৭ জনের বিরুদ্ধে মুদি দোকানদার আবু সায়েদকে হত্যার অভিযোগে করা মামলার আবেদন নিয়ে আদেশ দিয়েছে আদালত। আদেশে আবেদনটি এজাহার হিসেবে গ্রহণ করার নির্দেশ দেওয়া হয়েছে। মঙ্গলবার  ঢাকার মেট্রোপলিটন ম্যাজিস্ট্রে রাজেশ চৌধুরীর আদালত এ আদেশ দেয়। এস এম আমীর হামজা নামে এক ব্যক্তি এই মামলার আবেদন করেন। শেখ হাসিনা-ওবায়দুল কাদেরসহ ৭ জনের বিরুদ্ধে মামলার আবেদন আবেদনে মামলার অপর আসামিরা হলেন- সাবেক স্বরাষ্ট্রমন্ত্রী আসাদুজ্জামান খান কামাল, সাবেক আইজিপি আব্দুল্লাহ আল মামুন, ডিএমপি কমিশনার হাবিবুর রহমান, অতিরিক্ত আইজিপি হারুন-অর-রশীদ ও অতিরিক্ত যুগ্ম পুলিশ কমিশনার বিপ্লব কুমার। গত ১৯ জুলাই বিকাল ৪টায় মোহাম্মদপুর থানাধীন বসিলা এলাকার ৪০ ফিট চৌরাস্তায় আবু সায়েদ কোটা আন্দোলনের সমর্থনে চলমান মিছিলে পুলিশের গুলিতে নিহত হন। মামলার বাদী হয়েছেন আদাবর এলাকার বাসিন্দা ব্যবসায়ী এস এম আমীর হামজা শাতিল। তিনি একজন সচেতন নাগরিক হিসেবে একজন নীরিহ নাগরিক হত্যার বিচার চেয়ে এই মামলা করেছেন। মামলার অভিযোগে বলা হয়েছে, সম্প্রতি কোটা সংস্কার আন্দোলনে হাজার হাজার ছাত্র-জনতা মিছিল সমাবেশ করেন। ওই সব শান্তপূর্ণ মিছিলে দেশের বিভিন্ন এলাকায় নির্বিচারে গুলি চালানো হয়। বহু ছাত্র-জনতা নিহত ও আহত হন। গত ১৯ জুলাই মোহাম্মদপুরের বসিলার ৪০ ফিট এলাকায় ছাত্র-জনতা শান্তিপূর্ণ মিছিল সমাবেশ করছিল। সেখানেও পুলিশ নির্বিচারে গুলি চালায়। তখন রাস্তা পার হওয়ার সময় স্থানীয় মুদি দোকানদার আবু সায়েদ মাথায় গুলিবিদ্ধ হন। তিনি ঘটনাস্থলে মৃত্যুবরণ করেন। মামলার অভিযোগে বাদী আরও বলেন, নিহত সায়েমকে তার গ্রামের বাড়ি পঞ্চগড়ের বোদা উপজেলার নতুন বস্তি প্রধান হাটে নিয়ে দাফন করা হয়। তার মা, স্ত্রী, ছেলে সন্তান সেখানেই থাকেন। এ কারণে তারা ঢাকায় এসে মামলা করতে অপারগ। এ জন্য বিবেকের তাড়নায় আইনের শাসন প্রতিষ্ঠার জন্য তিনি এই মামলা করলেন। তিনি বলেন, সাবেক প্রধানমন্ত্রী শেখ হাসিনা কোটা সংস্কার আন্দোলন কঠোর হস্তে দমন করার বারবার নির্দেশ দিয়েছেন। ওবায়দুল কাদের ও আসাদুজ্জামান কামালের নির্দেশে পুলিশের আইজিপি ও ঊর্ধ্বতন কর্মকর্তারা অধীনস্থ পুলিশদের নির্দেশ দিয়ে মিছিলে গুলি চালায়। পরস্পর যোগসাজশে আসামিরা হত্যাকাণ্ড ঘটিয়েছে। কাজেই এর বিচার হওয়া প্রয়োজন।"
2024/08/13,মনিরুলসহ পুলিশের আরও দুই কর্মকর্তা বদলি,Unknown,পুলিশের বড় পদে আরও দুই কর্মকর্তাকে বদলি ও পদায়ন করা হয়েছে। তারা হলেন বিসিএস ক্যাডারের কর্মকর্তা মো. শাহ আলম ও মনিরুল ইসলাম। মঙ্গলবার স্বরাষ্ট্র মন্ত্রণালয়ের জননিরাপত্তা বিভাগ থেকে পাঠানো এ প্রজ্ঞাপনে এ তথ্য জানানো হয়েছে। রেলওয়ে পুলিশের ডিআইজি শাহ আলমকে পুলিশের বিশেষ শাখার অতিরিক্ত পুলিশ মহাপরিদর্শক করা হয়েছে। আর বিশেষ শাখার অতিরিক্ত ডিআইজি মনিরুল ইসলামকে পুলিশ অধিদপ্তর ঢাকায় সংযুক্ত করা হয়েছে। এ আদেশ অনতিবিলম্বে কার্যকর করা হবে বলে প্রজ্ঞাপনে বলা হয়েছে।
2024/08/13,পুলিশ সুপার পদমর্যাদার ২৯ কর্মকর্তার পদায়ন,Unknown,বাংলাদেশ পুলিশের পুলিশ সুপার পদমর্যাদার ২৯ জন কর্মকর্তাকে পদায়ন করা হয়েছে। সোমবার (১৩ আগস্ট) রাষ্ট্রপতির আদেশক্রমে স্বরাষ্ট্র মন্ত্রণালয়ের জননিরাপত্তা বিভাগের পুলিশ-১ শাখার উপসচিব মো. মাহাবুর রহমান শেখ স্বাক্ষরিত এক প্রজ্ঞাপনে এ পদায়ন করা হয়েছে। পদায়নকৃত কর্মকর্তাগণ হলেন-    
2024/08/13,‘৩১ মাস ধরে কর্মচারীদের বেতন দিচ্ছে না সালমান এফ রহমানের সাইনোভিয়া’,Unknown,"বাংলাদেশ শ্রম আইন ২০০৬ এবং আইএলও কনভেনশন লঙ্ঘন করে গত ৩১ মাস ধরে শ্রমিক কর্মচারীদের বেতন দেয়নি সালমান এফ রহমানের বেক্সিমকো গ্রুপের সহযোগী প্রতিষ্ঠান সাইনোভিয়া ফার্মা পিএলসি। দীর্ঘ এই সময় ধরে কোম্পানিটি ৩৮০ শ্রমিক কর্মচারীর বেতন বন্ধ রেখেছে  বলে দাবি করেছে সাইনোভিয়ার ওয়ার্কার্স অ্যাসোসিয়েশন। মঙ্গলবার জাতীয় প্রেসক্লাবে সিনোভিয়া ফার্মার ব্যানারে এক সংবাদ সম্মেলনে এ দাবি জানান পিএলসির শ্রমিক-কর্মচারীরা। এর আগে সোমবার সকালে বেতন-ভাতা বন্ধের প্রতিবাদে রাজধানীর সেগুনবাগিচায় সাইনোভিয়া ফার্মার কার্যালয়ের সামনে গণঅবস্থান কর্মসূচি পালন করে কোম্পানিটির শ্রমিক কর্মচারীরা। গত কয়েকদিন ধরে সেখানে বকেয়া বেতন-ভাতার দাবিতে বিক্ষোভ করছেন। এসময় কোম্পানিটির ওয়ার্কার্স অ্যান্ড এমপ্লয়িজ অ্যাসোসিয়েশনের সভাপতি মাহমুদ হাসান জানান, বিভিন্ন ছলচাতুরী মূলক আশা দিয়ে দীর্ঘ সময় ধরে বেতন দেওয়ার নামে কর্মচারীদের সঙ্গে প্রতারণা করছে কোম্পানিটি। কোম্পানিটির সাবেক এমডি এবং বর্তমান চিফ অপারেটিং অফিসার মইনুদ্দিন মজুমদার বার বার আশ্বাস দিলেও পরে তা বাস্তবায়ন হয়নি। আমাদের অফিসের ভেতর ঢুকতে দেয়া হচ্ছে না। তিনি বলেন, সর্বদা ক্ষমতার দাপটে দেখিয়ে তারা আমাদেরকে দমিয়ে রাখতে চেয়েছে। দিনের পর দিন আমারা এখানে দাঁড়িয়ে থেকেও কোন ফল পাইনি। আমরা আমাদের ৩১ মাসের বকেয়া বেতন চাই। আমাদের সবার পরিবার আছে। ছেলে-মেয়ের লেখাপড়ার খরচ চালাতে হিমসিম খেতে হচ্ছে। দেশে নতুন সরকার এসেছে। আমরা আশা করি, তারা আমাদের প্রতি যে অবিচার করা হচ্ছে তার একটি প্রতিকার করবেন। অ্যাসোসিয়েশনের সাধারণ সম্পাদক সঞ্জীব চক্রবর্তী বলেন, বেক্সিমকো ফার্মা সানোফিকে কিনে নেওয়ার পর থেকে আমাদেরকে অফিসে ঢুকতে দিচ্ছে না। তারা আমাদেরকে টার্মিনেটও (চাকরিচ্যুত) করেনি। কিন্তু বেতনও দিচ্ছে না। সুপ্রিমকোর্ট একটি মামলায় সাবেক সানোফির কোনো কর্মকর্তা-কর্মচারিকে বরখাস্ত না করার নির্দেশনা দিয়েছেন। কিন্তু কোম্পানি কর্তৃপক্ষ আদালতের নির্দেশনাও মানছেন না। উল্লেখ, ২০২১ সালের জানুয়ারি মাসে বেক্সিমকো ফার্মাসিউটিক্যালস লিমিটেড প্রায় ৪১১ কোটি টাকায় সানোফি বাংলাদেশ লিমিটেডের ৫৪ দশমিক ৬ শতাংশ শেয়ার কিনে নেয়। সানোফি হচ্ছে ফ্রান্সভিত্তিক একটি বহুজাতিক ওষুধ কোম্পানি। কোম্পানিটি ১৯৫৮ সালে মে অ্যান্ড বেকার নামে এ দেশে ব্যবসা শুরু করে। দীর্ঘ ছয় দশকের এ পথচলায় বেশ কয়েকবার নাম বদল করেছে বাংলাদেশে সানোফির এই অঙ্গপ্রতিষ্ঠান। ২০০৪ সালে তিনটি বহুজাতিক প্রতিষ্ঠান অ্যাভেন্টিস বাংলাদেশ লিমিটেড, ফাইসন্স (বাংলাদেশ) লিমিটেড এবং হোয়েকস্ট বাংলাদেশ ম্যারিয়ন রোজেল লিমিটেড একীভূত হয়ে সানোফি-অ্যাভেন্টিস বাংলাদেশ নাম নেয় প্রতিষ্ঠানটি। এর পর ২০১৩ সালে কোম্পানিটির নাম বদলে সানোফি বাংলাদেশ লিমিটেড রাখা হয়। অন্যদিকে বেক্সিমকো ফার্মা কোম্পানিটি কিনে নেওয়ার পর ২০২২ সালের এপ্রিল মাসে সানোফি বাংলাদেশ লিমিটেডের নাম পরিবর্তন করে সাইনোভিয়া ফার্মা পিএলসি নাম রাখে।"
2024/08/13,পুলিশে বড় ধরনের রদবদল,Unknown,"পুলিশে বড় ধরনের রদবদল আনা হয়েছে। দুটি আলাদা প্রজ্ঞাপনের মাধ্যমে একযোগে এসব পুলিশ কর্মকর্তাকে বদলি ও পদায়ন করা হয়েছে। মঙ্গলবার স্বরাষ্ট্র মন্ত্রণালয়ের জন নিরাপত্তা বিভাগের পুলিশ-১ শাখা থেকে জারি করা হয় এ সংক্রান্ত প্রজ্ঞাপন। রাষ্ট্রপতির আদেশক্রমে প্রজ্ঞাপনে সই করেন উপসচিব মো. মাহাবুর রহমান শেখ। এতে বলা হয়, ঢাকা পুলিশ অধদপ্তরের অতিরিক্ত আইজি তওফিক মাহবুব চৌধুরীকে অতিরিক্ত পুলিশ মহাপরিদর্শক পুলিশ ব্যুরো অব ইনভেস্টিগেশন, ঢাকা সিআইডির অতিরিক্ত আইজি মোহাম্মদ আলী মিয়াকে পুলিশ অধিদপ্তরের অতিরিক্ত পুলিশ মহাপরিদর্শক, পুলিশ অধিদপ্তরের অতিরিক্ত ডিআইজি মোহাম্মদ আনোয়ার হোসেনকে খাগড়াছড়ির অতিরিক্ত উপপুলিশ মহাপরিদর্শক এপিবিএন ও বিশেষায়িত ট্রেনিং সেন্টার, পুলিশ অধিদপ্তরের অতিরিক্ত ডিআইজি এ এফ এম আনজুমান কালামকে অপরাধ তদন্ত বিভাগের অতিরিক্ত উপপুলিশ মহাপরিদর্শক, সিআইডির অতিরিক্ত ডিআইজি মো. কামরুল আহসানকে পুলিশ অধিদপ্তরের অতিরিক্ত উপপুলিশ মহাপরিদর্শক, চট্টগ্রাম আরআরএফ-এর কমান্ড্যান্ট (অতিরিক্ত ডিআইজি) শাহজাদা মো. আসাদুজ্জামানকে পুলিশ অধিদপ্তরের অতিরিক্ত উপপুলিশ মহাপরিদর্শক, খুলনা ৩ এপিবিএনের অধিনায়ক (অতিরিক্ত ডিআইজি) মো. মাসুদ করিমকে ঢাকা মেট্রোপলিটন পুলিশের যুগ্ম পুলিশ কমিশনার, বরিশাল মেট্রোপলিটন পুলিশের (বিএমপি) অতিরিক্ত পুলিশ কমিশনার (ডিআইজি) হাসান মো. শওকত আলীকে ঢাকা মেট্রোপলিটন পুলিশের যুগ্ম পুলিশ কমিশনার, সিলেট ৭ এপিবিএনের অধিনায়ক (অতিরিক্ত ডিআইজি) মো. ফরিদুল ইসলামকে ঢাকা মেট্রোপলিটন পুলিশের যুগ্ম পুলিশ কমিশনার, সিলেট রেঞ্জের অতিরিক্ত ডিআইজি সৈয়দ হারুন অর রশীদকে ঢাকা মেট্রোপলিটন পুলিশের যুগ্ম পুলিশ কমিশনার হিসেবে পদায়ন করা হয়েছে। অপর একটি প্রজ্ঞাপনে বলা হয়, ডিএমপির উপ-পুলিশ কমিশনার মো. জয়নুল আবেদীনকে পুলিশ সুপার চট্টগ্রাম রেঞ্জ ডিআইজির কার্যালয়, ডিএমপির উপ-পুলিশ কমিশনার মো. সাহেদ আল মাসুদকে পুলিশ সুপার বরিশাল রেঞ্জ ডিআইজির কার্যালয়, ডিএমপির উপ-পুলিশ কমিশনার মশিউর রহমানকে পুলিশ সুপার চট্টগ্রাম রেঞ্জ ডিআইজির কার্যালয়, ডিএমপির উপ-পুলিশ কমিশনার মো. হুমায়ুন কবীরকে সিলেট রেঞ্জ ডিআইজির কার্যালয়, ডিএমপির উপ-পুলিশ কমিশনার মো. রবিউল ইসলামকে পুলিশ সুপার খুলনা রেঞ্জ ডিআইজির কার্যালয়, ডিএমপির উপ-পুলিশ কমিশনার মানস কুমার পোদ্দারকে পুলিশ সুপার বরিশাল রেঞ্জ ডিআইজির কার্যালয়, ডিএমপির উপ-পুলিশ কমিশনার কাজী মনিরুজ্জামানকে পুলিশ সুপার রংপুর রেঞ্জ ডিআইজির কার্যালয়, ডিএমপির উপ-পুলিশ কমিশনার মো. রাজীব আল মাসুদকে পুলিশ সুপার সিলেট রেঞ্জ ডিআইজির কার্যালয়, ডিএমপির উপ-পুলিশ কমিশনার রিফাত রহমান শামীমকে পুলিশ সুপার চট্টগ্রাম রেঞ্জ ডিআইজির কার্যালয়, ডিএমপির উপ-পুলিশ কমিশনার মোহাম্মদ আশরাফুল ইসলামকে পুলিশ সুপার রংপুর রেঞ্জ ডিআইজির কার্যালয়, ডিএমপির উপ-পুলিশ কমিশনার হায়াতুল ইসলাম খানকে পুলিশ সুপার রাজশাহী রেঞ্জ ডিআইজির কার্যালয়, ডিএমপির উপ-পুলিশ কমিশনার মোহাম্মদ ইকবাল হোসাইনকে পুলিশ সুপার খুলনা রেঞ্জ ডিআইজির কার্যালয়, ডিএমপির উপ-পুলিশ কমিশনার মো. মাহবুব উজ জামানকে পুলিশ সুপার ময়মনসিংহ রেঞ্জ ডিআইজির কার্যালয়, ডিএমপির উপ-পুলিশ কমিশনার এইচ এম আজিমুল হককে পুলিশ সুপার রাজশাহী রেঞ্জ ডিআইজির কার্যালয়, ডিএমপির উপ-পুলিশ কমিশনার মো. জসীম উদ্দীন মোল্লাকে পুলিশ সুপার রংপুর রেঞ্জ ডিআইজির কার্যালয়, ডিএমপির উপ-পুলিশ কমিশনার কাজী আশরাফুল আজীমকে পুলিশ সুপার চট্টগ্রাম রেঞ্জ ডিআইজির কার্যালয়ে সংযুক্ত করা হয়েছে। এছাড়া রাজশাহী, সারদা, বিপিএর পুলিশ সুপার ফারুক আহমেদকে ঢাকা মেট্রোপলিটন পুলিশের উপ-পুলিশ কমিশনার, ময়মনসিংহ রেঞ্জ ডিআইজির কার্যালয়ের পুলিশ সুপার খোন্দকার নজমুল হাসানকে ঢাকা মেট্রোপলিটন পুলিশের উপ-পুলিশ কমিশনার, এসবির বিশেষ পুলিশ সুপার মোহাম্মদ রবিউল হোসেন ভূইয়াকে ঢাকা মেট্রোপলিটন পুলিশের উপ-পুলিশ কমিশনার, পুলিশ স্টাফ কলেজের পুলিশ সুপার সুফিয়ান আহমেদকে ঢাকা মেট্রোপলিটন পুলিশের উপ-পুলিশ কমিশনার, খুলনা পিটিসির পুলিশ সুপার মো. ইসরাইল হাওলাদারকে ঢাকা মেট্রোপলিটন পুলিশের উপ-পুলিশ কমিশনার, বরিশাল, বিএমপির উপ-পুলিশ কমিশনার মো. জুলফিকার আলী হায়দারকে ঢাকা মেট্রোপলিটন পুলিশের উপ-পুলিশ কমিশনার, রংপুর পিটিসির পুলিশ সুপার আমিনুল ইসলামকে ঢাকা মেট্রোপলিটন পুলিশের উপ-পুলিশ কমিশনার, সিআইডির বিশেষ পুলিশ সুপার মোহাম্মদ রিয়াজুল হককে ঢাকা মেট্রোপলিটন পুলিশের উপ-পুলিশ কমিশনার, ঢাকা পুলিশ টেলিকমের পুলিশ সুপার মো. শাহরিয়ার আলীকে ঢাকা মেট্রোপলিটন পুলিশের উপ-পুলিশ কমিশনার, নৌ পুলিশের পুলিশ সুপার মোহাম্মদ রুহুল কবীর খানকে ঢাকা মেট্রোপলিটন পুলিশের উপ-পুলিশ কমিশনার, সিআইডির বিশেষ পুলিশ সুপার রওনক জাহানকে ঢাকা মেট্রোপলিটন পুলিশের উপ-পুলিশ কমিশনার, পিবিআইয়ের পুলিশ সুপার রওনক আলমকে ঢাকা মেট্রোপলিটন পুলিশের উপ-পুলিশ কমিশনার, এসবির অতিরিক্ত পুলিশ সুপার মোহাম্মদ জসীম উদ্দিনকে ঢাকা মেট্রোপলিটন পুলিশের অতিরিক্ত উপ-পুলিশ কমিশনার পদে পদোন্নতির পর বদলি করা হয়েছে।"
2024/08/13,সনাতন ধর্মাবলম্বীদের ঐক্যবদ্ধ থাকার আহ্বান ড. ইউনূসের,Unknown,"সনাতন ধর্মাবলম্বীদের ঐক্যবদ্ধ থাকার আহ্বান জানিয়েছেন অন্তর্বর্তীকালীন সরকারের প্রধান উপদেষ্টা ড. মুহাম্মদ ইউনূস। তিনি বলেছেন, ‘আমরা এমন একটি বাংলাদেশ করতে চাচ্ছি, যেটা হবে একটি পরিবার। যেখানে সবার সমান অধিকার থাকবে। আমরা সবাই বাংলাদেশের মানুষ, বাংলাদেশি। এটা আমরা নিশ্চিত করতে চাই।’ মঙ্গলবার ঢাকেশ্বরী মন্দিরে সংখ্যালঘু সম্প্রদায়ের সঙ্গে বৈঠকে তিনি এসব কথা বলেন। এ সময় তিনি সংখ্যালঘু সম্প্রদায়ের নেতাদের সঙ্গে বৈঠক করেন। হিন্দু সম্প্রদায়ের উদ্দেশে ড. ইউনূস বলেন, ‘আমার অনুরোধ, আপনারা বিভিন্ন খোপে চলে যাবেন না। সবাইকে এক থাকতে হবে। আমাদের সাহায্য করেন, ধৈর্য ধরেন। আমরা না পারলে দোষ দিয়েন।’ একটু সবুর করেন, অ্যাকশন নিতে গেলে প্রসেস আছে: স্বরাষ্ট্র উপদেষ্টা প্রধান উপদেষ্টা আরও বলেন, ‘কোনো পার্থক্য করা বা বিভেদ করার বাংলাদেশ আমরা করতে চাই না। আমাদের প্রাতিষ্ঠানিক ব্যবস্থাপনাকে ঠিক করতে হবে। এগুলো পচে গেছে। মানবাধিকার প্রতিষ্ঠা করতে হবে। নাগরিকের সাংবিধানিক অধিকার দিতে হবে।’ এ সময় হিন্দু ধর্মাবলম্বীদের প্রতিনিধিরা সাম্প্রতিক ও বিগত দিনের সব সংখ্যালঘু নির্যাতনের বিচার চান। একটি পৃথক কমিশন গঠনের দাবি জানান তারা।"
2024/08/13,প্রাথমিকে পুরোদমে ক্লাস চালুর নির্দেশ,Unknown,"দেশের সব প্রাথমিক বিদ্যালয়ে পুরোদমে ক্লাস চালুর নির্দেশ দিয়েছে প্রাথমিক ও গণশিক্ষা মন্ত্রণালয়। মঙ্গলবার মন্ত্রণালয়ের সিনিয়র সহকারী সচিব সত্যজিত রায় দাশের সই করা অফিস আদেশে এ নির্দেশনা দেওয়া হয়। আদেশে বলা হয়েছে, প্রাথমিক ও গণশিক্ষা মন্ত্রণালয়ের আওতাধীন সব সরকারি প্রাথমিক বিদ্যালয়, শিশু কল্যাণ প্রাথমিক বিদ্যালয় ও উপানুষ্ঠানিক শিক্ষা ব্যুরোর লার্নিং সেন্টারসমূহে পুরোদমে শ্রেণি কার্যক্রম চালু করার প্রয়োজনীয় ব্যবস্থা নেওয়ার জন্য নির্দেশক্রমে অনুরোধ করা হলো। একই সঙ্গে প্রাথমিক ও গণশিক্ষা মন্ত্রণালয় থেকে গত ৩ আগস্ট ক্লাস বন্ধ রাখার নির্দেশনা দিয়ে জারি করা অফিস আদেশের কার্যকারিতা রহিত করা হলো বলে আদেশে উল্লেখ করা হয়। কোটা সংস্কার আন্দোলনে সহিংসতার পর গত ৩১ জুলাই এক বিজ্ঞপ্তিতে প্রাথমিক ও গণশিক্ষা মন্ত্রণালয় জানিয়েছিল, ১২টি সিটি করপোরেশন এবং নরসিংদী জেলার পৌর এলাকাসমূহ ছাড়া সব জেলার প্রাথমিক বিদ্যালয়ে ৪ আগস্ট থেকে ক্লাস শুরু হবে। তবে সার্বিক পরিস্থিতির অবনতি হওয়ায় ৩ আগস্ট এক বিজ্ঞপ্তিতে বলা হয়, চলমান পরিস্থিতি বিবেচনায় আপাতত দেশের কোনো প্রাথমিক বিদ্যালয় খুলছে না। কবে খুলবে তা পরে জানিয়ে দেওয়া হবে। ৫ আগস্ট শেখ হাসিনার নেতৃত্বাধীন সরকারের পতনের পর সেনাবাহিনীর পক্ষ থেকে বলা হয়, ৭ আগস্ট থেকে সব শিক্ষাপ্রতিষ্ঠান খোলা থাকবে। ওইদিন থেকে কিছু বিদ্যালয়ে ক্লাস হলেও অনেক প্রতিষ্ঠান বন্ধ ছিল। আবার উপস্থিতিও কম ছিল।"
2024/08/13,অতিরিক্ত অ্যাটর্নি জেনারেল হলেন তিন আইনজীবী,Unknown,"সুপ্রিম কোর্টের তিন আইনজীবীকে অতিরিক্ত অ্যাটর্নি জেনারেল হিসেবে নিয়োগ দিয়েছেন রাষ্ট্রপতি। মঙ্গলবার এ বিষয়ে প্রজ্ঞাপন জারি করেছে আইন মন্ত্রণালয়ের সলিসিটর অনু বিভাগ। নিয়োগ পাওয়া তিন আইনজীবী হলেন— মোহাম্মদ আরশাদুর রউফ, মোহাম্মদ অনীক রুশদ হক ও মুহাম্মদ আবদুল জব্বার ভূঞা। বৈষম্য বিরোধী ছাত্র আন্দোলনের ডাকে ছাত্র-জনতার গণআন্দোলনের মুখে ৫ আগস্ট প্রধানমন্ত্রীর পদ থেকে পদত্যাগ করে দেশ ছাড়েন শেখ হাসিনা। পরদিন ৬ আগস্ট অতিরিক্ত অ্যাটর্নি জেনারেল শেখ মোহাম্মদ মোরশেদ, ৭ আগস্ট অ্যাটর্নি জেনারেল এ এম আমিন উদ্দিন পদত্যাগ করেন। এরপর ৮ আগস্ট অ্যাটর্নি জেনারেল হিসেবে নিয়োগ পান মো. আসাদুজ্জামান। এদিকে পর্যায়ক্রমে অন্তত ৬৭ জন অতিরিক্ত অ্যাটর্নি জেনারেল, ডেপুটি অ্যাটর্নি জেনারেল ও সহকারী অ্যাটর্নি জেনারেল পদত্যাগ করেছেন।"
2024/08/13,পুরোদমে চালু হলো ৯৯৯ এর কার্যক্রম,Unknown,"ছাত্র-জনতার তীব্র গণআন্দোলনে আওয়ামী লীগ সরকারের পতনের পর বিক্ষুব্ধ জনতার ব্যাপক ক্ষোভ মুখে পড়ে পুলিশ বাহিনী। যার ফলে সারাদেশে বিভিন্ন থানা-ফাঁড়িতে অগ্নিসংযোগ ও ভাঙচুরের ঘটনা ঘটে। এতে বন্ধ হয়ে যায় দেশের সব থানার কার্যক্রম। তবে উদ্ভূত পরিস্থিতিতে নোবেলজয়ী অর্থনীতিবিদ ড. মুহাম্মদ ইউনূসের নেতৃত্বে অন্তর্বর্তীকালীন সরকার দায়িত্ব গ্রহণের পর ৬২৮ থানার কার্যক্রম শুরু হয়েছে সারাদেশে। মঙ্গলবার থেকে পুরোদমে চালু হয়েছে জাতীয় জরুরি সেবা ৯৯৯ এর কার্যক্রম। মঙ্গলবার বেলা ১১টায় পুলিশ সদর দপ্তরের এআইজি (মিডিয়া অ্যান্ড পিআর) ইনামুল হক সাগর এ তথ্য নিশ্চিত করেন। উল্লেখ্য, সরকার পতনের টালমাটাল পরিস্থিতিতে টানা ৭ দিন বন্ধ থাকার পর অবশেষে চালু হলো এ সেবা। সারাদেশে ৬৩৯ থানা রয়েছে, যার মধ্যে ১১০টি মেট্রোপলিটন থানা। এর মধ্যে ১০৮টি মেট্রোপলিটন থানার কার্যক্রম চলছে।"
2024/08/13,"একটু সবুর করেন, অ্যাকশন নিতে গেলে প্রসেস আছে: স্বরাষ্ট্র উপদেষ্টা",Unknown,"একটু ধৈর্য ধরে সরকারি অ্যাকশন দেখার আহ্বান জানিয়েছেন অন্তর্বর্তী সরকারের স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন। তিনি বলেছেন, একটু সবুর করেন। সরকারি অ্যাকশন নিতে গেলে অনেকগুলো প্রসেস আছে। যেগুলো টপটপ করা যায় না। সুতরাং ধৈর্য ধরতে হবে। মঙ্গলবার দুপুর পৌনে ১২টায় পিলখানার বর্ডার গার্ড বাংলাদেশের (বিজিবি) সদর দপ্তরে বিজিবি হাসপাতালে চিকিৎসাধীন বিজিবি সদস্যদের খোঁজ-খবর নেওয়ার পর সাংবাদিকদের সঙ্গে আলাপকালে তিনি এসব বলেন। পুলিশকে দানব বানানো হয়েছে উল্লেখ করে সাখাওয়াত হোসেন বলেন, পুলিশ বাহিনী খুবই অনুতপ্ত। আমি এখানে (পিলখানা) আসার সময়ও দেখলাম পুলিশের সঙ্গে ছাত্ররা কাজ করছে। পুলিশকে দানব বানানো হয়েছে। যারা এটি করেছে তাদের অবশ্যই বিচার হবে।"
2024/08/13,গুলিতে নিহত শিশুদের ক্ষতিপূরণ চেয়ে রিট শুনানি বুধবার,Unknown,"কোটা সংস্কার আন্দোলন চলাকালে গুলিবিদ্ধ হয়ে নিহত শিশুদের প্রত্যেকের পরিবারকে এক কোটি টাকা করে ক্ষতিপূরণ দিতে নির্দেশনা চেয়ে রিটের শুনানির জন্য বুধবার (১৩ আগস্ট) দিন রেখেছেন হাইকোর্ট। মঙ্গলবার (১৩ আগস্ট) বিচারপতি শেখ হাসান আরিফ ও বিচারপতি মো. বজলুর রহমানের হাইকোর্ট বেঞ্চ এ দিন ঠিক করেন। রিটে গুলির ঘটনায় দায়ীদের চিহ্নিত করতে বিচার বিভাগীয় তদন্ত কমিশন গঠনের নির্দেশনা চাওয়া হয়েছে আবেদনে। এ বিষয়ে দুটি জাতীয় দৈনিকে প্রকাশিত প্রতিবেদন যুক্ত করে ৩১ জুলাই সুপ্রিম কোর্টের আইনজীবী তৈমুর আলম খন্দকার জনস্বার্থে এ রিট করেন। রিটে স্বরাষ্ট্র সচিব, আইন সচিব, জাতীয় মানবাধিকার কমিশনের চেয়ারম্যান, পুলিশের মহাপরিদর্শকসহ সংশ্লিষ্টদের বিবাদী করা হয়েছে। রিটে যুক্ত করা এক গণমাধ্যমে ২৯ জুলাই প্রকাশিত ‘ফুল হয়ে ফোটার আগেই ঝরলো ওরা’ শিরোনামে প্রকাশিত প্রতিবেদনে বলা হয়, আহাদ, রিয়া, সামির, হোসাইন, মোবারক, তাহমিদ, ইফাত ও নাঈমা নামের ফুলের মতো শিশুগুলো সবে ফুটছিল। তবে আর বিকশিত হতে পারেনি। বুলেটের আঘাতে ছোট্ট জীবনগুলো ঝরে গেছে কুঁড়িতেই। বাবার কোলের মতো নিরাপদ আশ্রয়েও তাদের আঘাত করেছে ঘাতক বুলেট। আবার কারফিউ মেনে ঘরের কোণে থেকেও কারও জীবনসৌরভ মুছে গেছে বারুদের গন্ধে। কোটা সংস্কার আন্দোলন ঘিরে কয়েক দিনের সংঘর্ষে অন্তত ৯ শিশু গুলিতে নিহত হয়েছে। তাদের বয়স ৪ থেকে ১৬ বছরের মধ্যে। ১৮, ১৯ ও ২০ জুলাই তারা গুলিবিদ্ধ হয়। নিহত চারজন মারা গেছে নিজ বাড়িতেই। চারজন গুলিবিদ্ধ হয় সড়কে। সব ঘটনায় প্রত্যক্ষদর্শীর ভাষ্য, আইনশৃঙ্খলা রক্ষাকারী বাহিনীর গুলিতে প্রাণ গেছে এই শিশুদের। এখনও চিকিৎসাধীন গুলিবিদ্ধ এমন কিছু শিশু।"
2024/08/13,শেখ হাসিনা-ওবায়দুল কাদেরসহ ৭ জনের বিরুদ্ধে মামলার আবেদন,Unknown,"সাবেক প্রধানমন্ত্রী শেখ হাসিনা এবং সাবেক সড়ক পরিবহণ ও সেতুমন্ত্রী ওবায়দুল কাদেরসহ ৭ জনের বিরুদ্ধে মুদি দোকানদার আবু সায়েদকে হত্যার অভিযোগে মামলার আবেদন করা হয়েছে। মঙ্গলবার  ঢাকার মেট্রোপলিটন ম্যাজিস্ট্রে রাজেশ চৌধুরীর আদালতে এস এম আমীর হামজা নামে এক ব্যক্তি এই মামলার আবেদন করেন। আবেদনে মামলার অপর আসামিরা হলেন- সাবেক স্বরাষ্ট্রমন্ত্রী আসাদুজ্জামান খান কামাল, সাবেক আইজিপি আব্দুল্লাহ আল মামুন, ডিএমপি কমিশনার হাবিবুর রহমান, অতিরিক্ত আইজিপি হারুন-অর-রশীদ ও অতিরিক্ত যুগ্ম পুলিশ কমিশনার বিপ্লব কুমার। গত ১৯ জুলাই বিকাল ৪টায় মোহাম্মদপুর থানাধীন বসিলা এলাকার ৪০ ফিট চৌরাস্তায় আবু সায়েদ কোটা আন্দোলনের সমর্থনে চলমান মিছিলে পুলিশের গুলিতে নিহত হন। মামলার বাদী হয়েছেন আদাবর এলাকার বাসিন্দা ব্যবসায়ী এস এম আমীর হামজা শাতিল। তিনি একজন সচেতন নাগরিক হিসেবে একজন নীরিহ নাগরিক হত্যার বিচার চেয়ে এই মামলা করেছেন। মামলার অভিযোগে বলা হয়েছে, সম্প্রতি কোটা সংস্কার আন্দোলনে হাজার হাজার ছাত্র-জনতা মিছিল সমাবেশ করেন। ওই সব শান্তপূর্ণ মিছিলে দেশের বিভিন্ন এলাকায় নির্বিচারে গুলি চালানো হয়। বহু ছাত্র-জনতা নিহত ও আহত হন। গত ১৯ জুলাই মোহাম্মদপুরের বসিলার ৪০ ফিট এলাকায় ছাত্র-জনতা শান্তিপূর্ণ মিছিল সমাবেশ করছিল। সেখানেও পুলিশ নির্বিচারে গুলি চালায়। তখন রাস্তা পার হওয়ার সময় স্থানীয় মুদি দোকানদার আবু সায়েদ মাথায় গুলিবিদ্ধ হন। তিনি ঘটনাস্থলে মৃত্যুবরণ করেন। মামলার অভিযোগে বাদী আরও বলেন, নিহত সায়েমকে তার গ্রামের বাড়ি পঞ্চগড়ের বোদা উপজেলার নতুন বস্তি প্রধান হাটে নিয়ে দাফন করা হয়। তার মা, স্ত্রী, ছেলে সন্তান সেখানেই থাকেন। এ কারণে তারা ঢাকায় এসে মামলা করতে অপারগ। এ জন্য বিবেকের তাড়নায় আইনের শাসন প্রতিষ্ঠার জন্য তিনি এই মামলা করলেন। তিনি বলেন, সাবেক প্রধানমন্ত্রী শেখ হাসিনা কোটা সংস্কার আন্দোলন কঠোর হস্তে দমন করার বারবার নির্দেশ দিয়েছেন। ওবায়দুল কাদের ও আসাদুজ্জামান কামালের নির্দেশে পুলিশের আইজিপি ও ঊর্ধ্বতন কর্মকর্তারা অধীনস্থ পুলিশদের নির্দেশ দিয়ে মিছিলে গুলি চালায়। পরস্পর যোগসাজশে আসামিরা হত্যাকাণ্ড ঘটিয়েছে। কাজেই এর বিচার হওয়া প্রয়োজন।"
2024/08/13,ঢাকেশ্বরী মন্দিরে যাচ্ছেন প্রধান উপদেষ্টা,Unknown,রাজধানীর ঢাকেশ্বরী মন্দিরে যাচ্ছেন অন্তর্বর্তীকালীন সরকারের প্রধান উপদেষ্টা ড. মুহাম্মদ ইউনূস। কিছুক্ষণের মধ্যে তিনি সেখানে যাবেন। বর্তমানে তিনি বঙ্গভবনে অবস্থান করছেন বলে জানা গেছে। মঙ্গলবার সকালে তিনি বঙ্গভবনের শপথ অনুষ্ঠানে অংশ নেন। আজ অন্তর্বর্তীকালীন সরকারের উপদেষ্টা হিসেবে শপথ নিয়েছেন ফারুক-ই-আজম বীর প্রতীক। বেলা ১১টার পর বঙ্গভবনে তাকে শপথবাক্য পাঠ করান রাষ্ট্রপতি মো. সাহাবু্দ্দিন। এর মাধ্যমে অন্তর্বর্তীকালীন সরকারের ১৭ উপদেষ্টাই শপথ নিলেন। শপথগ্রহণ অনুষ্ঠানে যোগ দিতে সকাল ১০টা ৫০ মিনিটের দিকে রাষ্ট্রীয় অতিথি ভবন যমুনা থেকে বঙ্গভবনে রওনা দেন প্রধান উপদেষ্টা ড. মুহাম্মদ ইউনূস। ছাত্র-জনতার গণআন্দোলনের মুখে গত ৫ আগস্ট প্রধানমন্ত্রীর পদ থেকে পদত্যাগ করে দেশ ছাড়তে বাধ্য হন শেখ হাসিনা। এরপর বৃহস্পতিবার (৮ আগস্ট) ড. মুহাম্মদ ইউনূসের নেতৃত্বে অন্তর্বর্তী সরকারের উপদেষ্টারা শপথ নেন। সেদিন প্রধান উপদেষ্টা এবং ১৩ জন উপদেষ্টা শপথগ্রহণ করেন। এরপর রোববার (১১ আগস্ট) আরও দুজন উপদেষ্টা শপথ নেন। আমেরিকায় থাকায় ফারুক-ই-আজম শপথ নেননি। দেশে ফিরে তিনি আজ শপথ নিয়েছেন।
2024/08/13,নতুন চার কর্মসূচি ঘোষণা বৈষম্যবিরোধী ছাত্র আন্দোলনের,Unknown,"চার দফা দাবিতে বৈষম্যবিরোধী ছাত্র আন্দোলনের ব্যানারে সপ্তাহব্যাপী ‘রেজিস্ট্যান্স উইক’ কর্মসূচি ঘোষণা করা হয়েছে। মঙ্গলবার সমন্বয়ক আবু বাকের মজুমদারের পাঠানো এক বিজ্ঞপ্তিতে বিষয়টি জানানো হয়। এতে বলা হয়েছে, কর্মসূচির অংশ হিসেবে আগামীকাল সারা দেশে যেসব স্থানে আমাদের জাতীয় বীরেরা বৈষম্যবিরোধী আন্দোলনে শহিদ হয়েছেন, সেসব পয়েন্ট অভিমুখে ‘রোডমার্চ’ কর্মসূচি পালিত হবে। রোডমার্চে সংশ্লিষ্ট স্থানে জড়ো হয়ে আমরা ‘এক মিনিট নিরবতা পালন করব এবং শহিদদের স্মরণে দোয়া ও প্রার্থনা করব’। স্থান ও সময় হিসেবে বিকাল ৩টায় টিএসসির রাজু ভাস্কর্যের পাদদেশ নির্ধারণ করা হয়। আ.লীগকে নিয়ে স্বরাষ্ট্র উপদেষ্টার মন্তব্য, যে হুঁশিয়ারি দিলেন ছাত্র নেতারা দাবি হিসেবে উল্লেখ করা হয়-
১. ফ্যাসিবাদী কাঠামোকে ব্যবহার করে ফ্যাসিস্ট হাসিনা এবং তার দল ও সরকার‍ যে হত্যাযজ্ঞ চালিয়েছে, সেগুলোর দ্রুত বিচার নিশ্চিত করতে বিশেষ ট্রাইব্যুনাল গঠন করতে হবে। ২. সংখ্যালঘুদের ওপর আওয়ামী লীগ ও এর সহযোগী মহাজোটের শরিক দলগুলোর পরিকল্পিত হত্যা, ডাকাতি ও লুণ্ঠনের মাধ্যমে গণঅভ্যুত্থানকে বিতর্কিত করার প্রচেষ্টায় অংশগ্রহণকারীদের দ্রুত বিচারের আওতায় আনতে হবে এবং সংখ্যালঘুদের ন্যায্য দাবি মেনে নিতে হবে। ৩. প্রশাসন ও বিচার বিভাগে যারা ছাত্র-জনতার অভ্যুত্থানে হামলা, মামলা, এবং হত্যাযজ্ঞকে বৈধতা দিয়েছে ও ফ্যাসিবাদী ব্যবস্থা বারংবার কায়েমের চেষ্টা করছে, তাদের দ্রুততম সময়ে অপসারণ ও নূতন সরকারে তাদের নিয়োগ বাতিল করে বিচারের আওতায় আনতে হবে। ৪. প্রশাসন ও বিচার বিভাগে যারা এতদিন বৈষম্যের শিকার হয়েছেন, তাদের জন্য দ্রুততম সময়ে সুযোগের সমতা নিশ্চিত করতে হবে।"
2024/08/13,নতুন চার বিচারপতি সম্পর্কে যা জানা যায়,Unknown,"শিক্ষার্থীদের তীব্র আন্দোলনের মুখে গত শনিবার পদত্যাগ করেন প্রধান বিচারপতি ওবায়দুল হাসান ও সুপ্রিম কোর্টের আপিল বিভাগের ৫ বিচারপতি। 
এই ঘটনার কয়েক ঘণ্টার মধ্যে ওইদিন রাত সাড়ে ৯টার দিকে নতুন প্রধান বিচারপতি হিসেবে নিয়োগ পান হাইকোর্ট বিভাগের জ্যেষ্ঠ বিচারপতি সৈয়দ রেফাত আহমেদ। এছাড়া আপিল বিভাগেও নিয়োগ পেয়েছেন নতুন চার বিচারপতি। আজ মঙ্গলবার তারা শপথ নিয়েছেন। নিয়োগ পাওয়া এই চার বিচারপতির সংক্ষিপ্ত পরিচয় তুলে ধরা হলো। বিচারপতি জুবায়ের রহমান চৌধুরী
প্রয়াত বিচারপতি এ এফ এম আব্দুর রহমান চৌধুরীর ছেলে জুবায়ের রহমান চৌধুরী ঢাকা বিশ্ববিদ্যালয় থেকে এলএলবি ও এলএলম ডিগ্রি অর্জন করেন। পরে যুক্তরাজ্য থেকেও আন্তর্জাতিক আইনে এলএলএম ডিগ্রি নেন। ১৯৮৫ সালে তিনি জেলা আদালতে ও ১৯৮৭ সালে সুপ্রিম কোর্টের হাইকোর্ট বিভাগে আইনজীবী হিসেবে অন্তর্ভুক্ত হন। ২০০৩ সালের ২৭ আগস্ট হাইকোর্ট বিভাগের অতিরিক্ত বিচারপতি এবং দুই বছর পরে স্থায়ী বিচারপতি হিসেবে নিয়োগ পান। বিচারপতি সৈয়দ মোহাম্মদ জিয়াউল করিম
সৈয়দ মোহাম্মদ জিয়াউল করিম রসায়নে স্নাতক, আইনে এলএলবি ও এলএলএম ডিগ্রি এবং পিএইচডি ডিগ্রি অর্জন করেন। ১৯৮৬ সালে তিনি জেলা আদালতে, ১৯৮৮ সালে হাইকোর্ট বিভাগে এবং ১৯৯৬ সালে আপিল বিভাগের আইনজীবী হিসেবে অন্তর্ভুক্ত হন। ২০০৪ সালের ২৩ আগস্ট হাইকোর্ট বিভাগের অতিরিক্ত বিচারপতি এবং দুই বছর পরে স্থায়ী বিচারপতি হিসেবে নিয়োগ পান। বিচারপতি মো. রেজাউল হক
মো. রেজাউল হক এম এ ও এলএলবি ডিগ্রি অর্জনের পর ১৯৮৮ সালে তিনি জেলা আদালতে ও ১৯৯০ সালে সুপ্রিম কোর্টের হাইকোর্ট বিভাগে আইনজীবী হিসেবে অন্তর্ভুক্ত হন। ২০০৪ সালের ২৩ আগস্ট হাইকোর্ট বিভাগের অতিরিক্ত বিচারপতি এবং দুই বছর পরে স্থায়ী বিচারপতি হিসেবে নিয়োগ পান। বিচারপতি এস এম এমদাদুল হক
এস এম এমদাদুল হক রাজশাহী বিশ্ববিদ্যালয় থেকে এলএলবি ও এলএলএম ডিগ্রি অর্জন করেন। পরে ১৯৯০ সালে তিনি জেলা আদালতে ও ১৯৯২ সালে সুপ্রিম কোর্টের হাইকোর্ট বিভাগে আইনজীবী হিসেবে অন্তর্ভুক্ত হন। ২০০৪ সালের ২৩ আগস্ট হাইকোর্ট বিভাগের অতিরিক্ত বিচারপতি এবং দুই বছর পরে স্থায়ী বিচারপতি হিসেবে নিয়োগ পান।"
2024/08/13,"যারা প্রোপাগান্ডা ছড়াচ্ছেন, তাদের উদ্দেশ্যে যে বার্তা দিলেন শায়খ আহমাদুল্লাহ",Unknown,"প্রতিবেশী যেকোনো দেশের সংখ্যালঘুদের চেয়ে এদেশে সংখ্যালঘুরা অনেক ভালো ও নিরাপদে আছেন বলে মন্তব্য করেছেন জনপ্রিয় ইসলামি আলোচক শায়খ আহমাদুল্লাহ। সোমবার (১২ আগস্ট) নিজের ভেরিফায়েড ফেসবুক পেজে দেশের সংখ্যালঘুদের বিষয়ে নিজের মতামত জানিয়েছেন তিনি। ফেসবুক পোস্টে শায়খ আহমাদুল্লাহ লিখেছেন, প্রতিবেশী যেকোনো দেশের সংখ্যালঘুদের চেয়ে এদেশে সংখ্যালঘুরা অনেক ভালো ও নিরাপদে আছেন। এটা আমাদের গৌরব। আমাদের আশপাশের দেশগুলোতে প্রায় সময়ই ভয়াবহ সাম্প্রদায়িক হামলায় হাজারো মানুষ হাতাহত হতে দেখা যায়। অথচ নিকট অতীতে বাংলাদেশে সেরকম কোনো সম্প্রদায়িক হামলা হয়নি। এটা এদেশের পারস্পরিক সহাবস্থানের উৎকৃষ্ট নজির। যুগ যুগ ধরে এদেশের আলেমগণ এ বিষয়ে দেশবাসীকে সচেতন করে আসছেন। শুধু তাই নয়, সম্প্রতি আমরা দেখেছি, অসংখ্য জায়গায় মাদ্রাসা পড়ুয়ারা রাত জেগে সংখ্যালঘুদের বাড়িঘর এবং উপাসনালয় পাহারা দিচ্ছে। অন্যান্য দেশে যা কল্পনাতীত। চলমান রাজনৈতিক সংকটে কিছু কিছু জায়গায় দুর্ঘটনার খবর পাওয়া গেছে বটে। তবে সেগুলো বিচ্ছিন্ন এবং রাজনৈতিক ঘটনা। এর সঙ্গে সাম্প্রদায়িকতার কোনো সম্পর্ক নেই। যারা সেসব ঘটনাকে কেন্দ্র করে প্রোপাগান্ডা ছড়াচ্ছেন, দিনশেষে তারা বিশ্বের কাছে বাংলাদেশের ভাবমূর্তি ক্ষুন্ন করছেন। তারা আর যাহোক, দেশের শুভাকাঙ্ক্ষী নন।"
2024/08/13,অন্তর্বর্তী সরকারের প্রতি জাতিসংঘ মহাসচিবের যে আহ্বান,Unknown,"বাংলাদেশের অন্তর্বর্তীকালীন সরকারকে অন্তর্ভুক্তিমূলক করার জন্য চেষ্টা চালিয়ে যাওয়ার আহ্বান জানিয়েছেন জাতিসংঘের মহাসচিব অ্যান্তোনিও গুতেরেস। সোমবার (১২ আগস্ট) নিউ ইয়র্কে জাতিসংঘ মহাসচিবের দপ্তরের উপ-মুখপাত্র ফারহান হক এ কথা বলেন। বিষয়টি জাতিসংঘ ওয়েবসাইট ও টুইটার পোস্টেও নিশ্চিত করা হয়েছে। এক বিবৃতিতে অ্যান্তোনিও গুতেরেস অন্তর্বর্তীকালীন সরকারকে দেশব্যাপী নারী, যুবক এবং জনগণের পাশাপাশি সংখ্যালঘু ও আদিবাসী সম্প্রদায়ের কণ্ঠস্বর বিবেচনা করে অন্তর্ভুক্তিমূলক হওয়ার জন্য সর্বাত্মক প্রচেষ্টা চালিয়ে যাওয়ার আহ্বান জানান। এছাড়া বাংলাদেশে শান্তিপূর্ণ ও সংসদ নির্বাচন আয়োজনে অন্তর্বর্তীকালীন সরকারের প্রচেষ্টাকে স্বাগত জানিয়েছেন জাতিসংঘের মহাসচিব। বাংলাদেশের জনগণের প্রতি পুরোপুরি সংহতি প্রকাশ করে তাদের মানবাধিকারের প্রতি পরিপূর্ণ সম্মান প্রদর্শনের আহ্বান জানান তিনি। এছাড়া সব ধরনের সহিংস কর্মকাণ্ডের জন্য একটি পূর্ণ, স্বাধীন, নিরপেক্ষ এবং স্বচ্ছ তদন্তের প্রয়োজনীয়তার ওপর জোর দেন অ্যান্তোনিও গুতেরেস। গত ৫ আগস্ট ছাত্র-জনতার গণঅভ্যুত্থানে শেখ হাসিনার সরকার পতনের পর গত ৮ আগস্ট নোবেলজয়ী ড. মুহাম্মদ ইউনূসের নেতৃত্বে অন্তর্বর্তীকালীন সরকার গঠিত হয়। জাতিসংঘ মহাসচিবের দপ্তরের উপ-মুখপাত্র ফারহান হক বলেন, বাংলাদেশের জনগণের প্রতি পূর্ণ সংহতি প্রকাশ করেছেন মহাসচিব এবং মানবাধিকারের প্রতি পূর্ণ সম্মান জানানোর আহ্বান জানিয়েছেন।"
2024/08/13,শপথ নিলেন আপিল বিভাগের চার বিচারপতি,Unknown,"শপথ নিলেন আপিল বিভাগে নিয়োগ পাওয়া চার বিচারপতি। মঙ্গলবার সকাল সাড়ে ১০টায় জাজেস লাউঞ্জে এ চার বিচারপতিকে শপথ বাক্য পাঠ করান প্রধান বিচারপতি সৈয়দ রেফাত আহমেদ। এসময় শপথ নেন বিচারপতি জুবায়ের রহমান চৌধুরী, বিচারপতি সৈয়দ মোহাম্মদ জিয়াউল করিম, বিচারপতি মো. রেজাউল হক ও বিচারপতি এস এম এমদাদুল হক। এর আগে সোমবার হাইকোর্ট বিভাগের চার বিচারপতিকে আপিল বিভাগে নিয়োগ দেন রাষ্ট্রপতি। নিয়োগের প্রজ্ঞাপনে বলা হয়, সংবিধানের ৯৫ (১) অনুচ্ছেদে প্রদত্ত ক্ষমতাবলে হাইকোর্ট বিভাগের চারজন বিচারককে শপথ গ্রহণের তারিখ থেকে আপিল বিভাগের বিচারক নিয়োগ করেছেন। এ নিয়োগ শপথের দিন থেকে কার্যকর হবে। গত শনিবার (১০ আগস্ট) দুপুরে প্রধান বিচারপতি ওবায়দুল হাসান বৈষম্যবিরোধী ছাত্র আন্দোলনের দাবির মুখে পদত্যাগ করেন। পদত্যাগ করেন আপিল বিভাগের আরও পাঁচ বিচারপতি। এদিন হাইকোর্ট বিভাগের বিচারপতি সৈয়দ রেফাত আহমেদকে প্রধান বিচারপতি হিসেবে নিয়োগ দেন রাষ্ট্রপতি। পরদিন দুপুরে তাকে শপথ পড়ান রাষ্ট্রপতি।"
2024/08/13,আপিল বিভাগে চার বিচারপতির শপথ আজ,Unknown,"আপিল বিভাগে নিয়োগ পাওয়া চার বিচারপতির শপথ নেবেন আজ। মঙ্গলবার সকাল সাড়ে ১০টায় জাজেস লাউঞ্জে এ চার বিচারপতিকে শপথ বাক্য পাঠ করাবেন প্রধান বিচারপতি সৈয়দ রেফাত আহমেদ।
এর আগে সোমবার হাইকোর্ট বিভাগের চার বিচারপতিকে আপিল বিভাগে নিয়োগ দেন রাষ্ট্রপতি। তারা হলেন- বিচারপতি জুবায়ের রহমান চৌধুরী, বিচারপতি সৈয়দ মোহাম্মদ জিয়াউল করিম, বিচারপতি মো. রেজাউল হক ও বিচারপতি এস এম এমদাদুল হক। নিয়োগের প্রজ্ঞাপনে বলা হয়, সংবিধানের ৯৫ (১) অনুচ্ছেদে প্রদত্ত ক্ষমতাবলে হাইকোর্ট বিভাগের চারজন বিচারককে শপথ গ্রহণের তারিখ থেকে আপিল বিভাগের বিচারক নিয়োগ করেছেন। এ নিয়োগ শপথের দিন থেকে কার্যকর হবে। গত শনিবার (১০ আগস্ট) দুপুরে প্রধান বিচারপতি ওবায়দুল হাসান বৈষম্যবিরোধী ছাত্র আন্দোলনের দাবির মুখে পদত্যাগ করেন। পদত্যাগ করেন আপিল বিভাগের আরও পাঁচ বিচারপতি। এদিন হাইকোর্ট বিভাগের বিচারপতি সৈয়দ রেফাত আহমেদকে প্রধান বিচারপতি হিসেবে নিয়োগ দেন রাষ্ট্রপতি। পরদিন দুপুরে তাকে শপথ পড়ান রাষ্ট্রপতি।"
2024/08/13,"আ.লীগকে নিয়ে স্বরাষ্ট্র উপদেষ্টার মন্তব্য, যে হুঁশিয়ারি দিলেন ছাত্র নেতারা",Unknown,"আন্তর্জাতিক অপরাধ ট্রাইব্যুনালে স্বৈরাচার শেখ হাসিনা ও তার সহযোগীদের আসামি করে মামলা করার মাধ্যমে বিচার নিশ্চিত করতে অন্তর্বর্তীকালীন সরকারের কাছে দাবি জানিয়েছে বৈষম্যবিরোধী ছাত্র আন্দোলনের নেতৃবৃন্দ। একই দাবিতে ১৫ আগস্ট রাজপথে নামবেন তারা। পাশাপাশি তারা বক্তব্য দেওয়ার ক্ষেত্রে উপদেষ্টাদের সচেতন হওয়ার সতর্কতা উচ্চারণ করেছেন। গণমাধ্যমকে জনগণের কাতারে থেকে সংবাদ প্রচারের আহ্বানও জানান তারা। সোমবার বিকালে ঢাকা বিশ্ববিদ্যালয়ের সন্ত্রাসবিরোধী রাজু ভাস্কর্যের পাদদেশে বৈষম্যবিরোধী ছাত্র আন্দোলনের উদ্যোগে ‘খুনি শেখ হাসিনার বিচার দাবি ও ক্যাম্পাসে দখলদারিত্বের রাজনীতি বন্ধের’ দাবিতে বিক্ষোভ সমাবেশ হয়। এ সময় খুনিদের পুনর্বাসন করার ষড়যন্ত্র হচ্ছে জানিয়ে সমন্বয়ক হাসনাত আব্দুল্লাহ উপদেষ্টাদের বক্তব্যের সমালোচনা করেন এবং তিন দফা দাবি জানান। হাসনাত বলেন, উপদেষ্টা খুনিদের পুনর্বাসনের বক্তব্য দিতে দেখেছি। আপনাদের মনে করিয়ে দিতে চাই, ছাত্র-জনতার অভ্যুত্থানে আপনারা উপদেষ্টা হয়েছেন। সুতরাং যখন কোনো বক্তব্য দেবেন আপনার সামনে যেন ৫ আগস্টের গণভবনের চিত্র মাথায় থাকে, পার্লামেন্টের চিত্র মাথায় থাকে। উপদেষ্টাদের গদি ছাড়া করারও হুঁশিয়ারি দিয়ে হাসনাত বলেন, যারা স্বৈরাচারকে পুনর্বাসন করতে চায়, যারা খুনি হাসিনাকে পুনর্বাসনের মত বক্তব্য দিতে চায়—আমরা ছাত্র-জনতা যেভাবে তাদেরকে উপদেষ্টা বানিয়েছি একইভাবে গদি থেকে নামাতে আমরা দ্বিধা করব না। ‘যারা খুনিদের পুনর্বাসনের জন্য ব্যাকস্টেজে ম্যাকানিজম করছেন আপনাদের বিষদাঁত ভেঙ্গে দেব। বক্তব্য দানের সময় সচেতন করে দিতে চাই উপদেষ্টাদের। না হলে আপনাদের ছাত্রজনতা প্রতিহত করবে। খুনিদের পুনর্বাসনের কোনো ধরনের চিন্তা করবেন না’, যোগ করেন হাসনাত। স্বরাষ্ট্র উপদেষ্টাকে যে সতর্কবার্তা দিলেন জয় গণমাধ্যমকে সতর্ক হওয়ার কথা জানিয়ে এ সমন্বয়ক আরও বলেন, ‘কিছু গণমাধ্যম ফ্যাসিবাদকে পুনর্বাসনের ষড়যন্ত্রে লিপ্ত হচ্ছে। আমরা আপনাদের আহ্বান করি আপনারা জনগণের কাতারে নেমে আসুন।’ হাসনাত আব্দুল্লাহ আরও বলেন, ‘আমরা অন্তর্বর্তীকালীন সরকারের কাছে দাবি জানাই, আন্তর্জাতিক অপরাধ ট্রাইব্যুনালে খুনি হাসিনাকে প্রধান আসামি করে তার সহযোগীদের আসামি করে মামলা করতে হবে। রক্তের দাগ এখনও শুকায়নি, আহতরা কাতরাচ্ছে। আপনাদের স্পর্ধা হয় কীভাবে জনগণকে অস্বীকার করে খুনিদের পুনর্বাসন করার।’ ক্যাম্পাসে সন্ত্রাসী ছাত্রলীগের দখলদারিত্বের বিরুদ্ধে আমাদের সংগ্রাম ছিল; সেই দখলদারিত্বের রাজনীতির পুনর্বাসন করতে দেওয়া হবে না বলেও হুঁশিয়ারি করেন তিনি। সমন্বয়ক সারজিস আলম বলেন, ‘পাঁচ আগস্ট দেশ থেকে স্বৈরাচার তাড়ানোর পর ছয় আগস্ট থেকে কিছু কুচক্রী মহল ক্যু করার চেষ্টা করছিল। আমরা ছাত্র-জনতা তা দমন করি, এরপর সর্বশেষ বিচার বিভাগীয় ক্যু করার চেষ্টা করলে আপনাদের অক্লান্ত পরিশ্রমে তা রুখে দিতে সক্ষম হয়েছি। আমাদের বিপ্লবকে নস্যাৎ করতে এখনও একটি মহল ক্যু করার ষড়যন্ত্র করছে। আমরা ছাত্র জনতা তাদের পরিকল্পনা সফল হতে দেব না।’ ডাকসুর সাবেক সমাজসেবা বিষয়ক সম্পাদক আখতার হোসেন বলেন, ‘আমরা সর্বশক্তি দিয়ে হাসিনার সব ষড়যন্ত্রকে রুখে দেব। আওয়ামী লীগ পরাজিত শক্তি, নানান কূটকৌশল আঁকছে, আমরা ছাত্র-জনতা কোনোভাবে ১৫ আগস্টের ক্যু করার পরিকল্পনা সফল হতে দেব না।’"
2024/08/13,চাপের মুখে অবৈধ পদায়ন বাতিলের প্রজ্ঞাপন স্থগিত,Unknown,"চাপের মুখে একদিন পরই শতাধিক অবৈধ পদায়ন বাতিলের সিদ্ধান্ত স্থগিত করেছে স্বাস্থ্য অধিদপ্তর। রোববার স্বাস্থ্যখাতে সিনিয়র স্কেল ক্যাডার (৬ষ্ঠ গ্রেড) পদে বিভিন্ন সময়ে পদায়িত শতাধিক এডহক ও প্রকল্পভুক্ত চিকিৎসকদের পদায়ন বাতিলের প্রজ্ঞাপন জারি করে অধিদপ্তর। এসব পদে বিধি মোতাবেক ক্যাডার কর্মকর্তাদের পদায়নের সিদ্ধান্ত নেওয়া হয়। একদিন পরই সোমবার এডহক ও প্রকল্পভুক্ত চিকিৎসকেরা অধিদপ্তরে অবস্থান নিলে আগের দিন ঘোষিত প্রজ্ঞাপন স্থগিত করা হয়। চূড়ান্ত সিদ্ধান্ত নিতে নির্দেশনা চেয়ে স্বাস্থ্য ও পরিবার কল্যাণ মন্ত্রণালয়ে পাঠানো হয়েছে। এদিন স্বাস্থ্য অধিদপ্তরের পরিচালক (প্রশাসন) ডা. মো. হারুন-অর-রশীদ স্বাক্ষরিত বিজ্ঞপ্তিতে এ তথ্য জানানো হয়েছে। প্রজ্ঞাপনে বলা হয়, ‘স্বাস্থ্য অধিদপ্তরের ১১ আগস্ট জারিকৃত প্রজ্ঞাপনটি স্থগিত করে পরবর্তী নির্দেশনার জন্য মন্ত্রণালয়ে প্রেরণ করা হলো।’ চাপেরমুখে সিদ্ধান্ত বদলের বিষয়ে জানতে চাইলে অধিদপ্তরের মহাপরিচালক অধ্যাপক ডা. আবুল বাশার মোহাম্মদ খুরশীদ আলম বলেন, ‘আমি এখন উভয় চাপের মধ্যে পড়েছি। একদিকে ক্যাডার অন্যদিকে এডহকরা। সুষ্ঠু সমাধান পেতে বিষয়টি মন্ত্রণালয়ে পাঠিয়েছি। আগের দিনের প্রজ্ঞাপন প্রকাশের আগে মন্ত্রণালয়ের সঙ্গে কথা বলতে পারলে ভালো হতো। এডহকরা ১৫/১৬ বছর ধরে একই জায়গায়। অন্যদিকে পদোন্নতি দেওয়ার পর ক্যাডাররা যে মামলা করেছে, সেটি পিএসসি পর্যন্ত পৌঁছেছে। তাদেরও একটা সিদ্ধান্তের ব্যাপার রয়েছে। জনপ্রশাসন ও অর্থ মন্ত্রণালয়ের মতামতের বিষয়ও আছে। কোন প্রক্রিয়ায় এডহকদের জ্যেষ্ঠতা দেওয়া হবে সেটিই বড় বিষয়। তাই মন্ত্রণালয়ের হাতে ছেড়ে দেওয়া হয়েছে।’ এর আগে রোববার এক প্রজ্ঞাপনে বলা হয়, ডেপুটি সিভিল সার্জন, উপজেলা স্বাস্থ্য ও পরিবার পরিকল্পনা কর্মকর্তা, সিনিয়র সাইন্টিফিক অফিসার, জুনিয়র লেকচারার, আবাসিক সার্জন, আবাসিক মেডিকেল অফিসার (৬ষ্ঠ গ্রেড), আবাসিক চিকিৎসক, সিনিয়র স্টোর অফিসার, কিউরেটর, সিনিয়র ক্লিনিক্যাল প্যাথলজিস্ট, প্রিন্সিপাল মেডিকেল ফিজিসিস্ট, সিনিয়র লেকচারার ফিজিওথেরাপি, সুপারিন্টেন্ডেন্ট (৬ষ্ঠ গ্রেড) ও সহকারি পরিচালক (৬ষ্ঠ গ্রেড) তথা স্বাস্থ্য বিভাগের সিনিয়র স্কেল ক্যাডার পদে ক্যাডার কর্মকর্তাবৃন্দকে বিধিমোতাবেক পদোন্নতির সিদ্ধান্ত নেওয়া হয়েছে। এসব পদে ভারপ্রাপ্ত বা চলতি দায়িত্ব হিসেবে পদায়িত এডহক ও প্রকল্পভুক্ত (পরবর্তিতে এনক্যাডারকৃত) চিকিৎসক কর্মকর্তাদের বদলী করে জেষ্ঠ্যতার ভিত্তিতে ৬ষ্ঠ গ্রেডে পদোন্নতি প্রাপ্ত ক্যাডার কর্মকর্তা পদায়নের মাধ্যমে উক্ত পদগুলো পূরণ করা হবে। এমতাবস্থায়, বিভিন্ন স্মারকে এডহক, এনক্যাডার, নন ক্যাডার ও প্রকল্পে নিয়োগকৃত চিকিৎসক কর্মকর্তাদেরকে উপরে উল্লিখিত পদসমূহে বিভিন্ন সময়ে জারিকৃত পদায়ন আদেশ বাতিল করে পরবর্তি পদায়নের জন্য স্বাস্থ্য অধিদপ্তরে ন্যস্ত করা হলো। শিগগিরই এ আদেশ কার্যকর হবে।"
2024/08/13,প্রকাশিত সংবাদের প্রতিবাদ,Unknown,"‘২১ কর্মকর্তা কর্মচারীর বিরুদ্ধে ব্যবস্থা নিচ্ছে আরইবি’ শিরোনামে ৮ আগস্ট যুগান্তরে প্রকাশিত সংবাদের প্রতিবাদ জানিয়েছেন পল্লী বিদ্যুতের বৈষম্যবিরোধী আন্দোলনের সমন্বয়ক ও এজিএম (ইঅ্যান্ডসি) প্রকৌশলী রাজন কুমার দাস। প্রকাশিত সংবাদে পল্লী বিদ্যুৎ সমিতির কর্মকর্তা-কর্মচারীদের বিরুদ্ধে মিথ্যা, বানোয়াট এবং আরইবির মনগড়া তথ্য উঠে এসেছে বলে প্রতিবাদপত্রে দাবি করা হয়েছে। এতে আরও বলা হয়, আরইবির দুর্নীতির মাধ্যমে নিম্নমানের বৈদ্যুতিক মালামাল কিনে ভঙ্গুর বিতরণ ব্যবস্থা ও অবকাঠামো নির্মাণ করায় গ্রাহককে নিরবচ্ছিন্ন বিদ্যুৎ সরবরাহ সম্ভব হয় না। এতে দেশের প্রায় ১৪ কোটি মানুষ দুর্ভোগের শিকার হচ্ছেন এবং সমিতির লাইনক্রুরা প্রাণ বিসর্জন দিচ্ছেন। দেশের ৮০টি পল্লী বিদ্যুৎ সমিতির ৪০ হাজার কর্মকর্তা/কর্মচারী আরইবির বৈষম্যে, শোষণ ও নির্যাতনে অতিষ্ট উল্লেখ করে প্রতিবাদপত্রে আরও বলা হয়, বিদ্যুৎ বিভাগ গত ৫ জুলাই সমিতির কর্মকর্তা-কর্মচারীদের সঙ্গে সভার আয়োজন করে। সভায় আরইবি-পবিস’র মধ্যে বৈষম্য নিরসনের সিদ্ধান্ত হয়।পাশাপাশি আধুনিক বিতরণ ব্যবস্থা বিনির্মাণে পল্লী বিদ্যুৎ সিস্টেম সংস্কারের লক্ষ্যে বিদ্যুৎ বিভাগ ১ আগস্ট ৯ সদস্য বিশিষ্ট কমিটি গঠন করে। এছাড়া সমিতির কর্মকর্তা-কর্মচারীদের বিরুদ্ধে কোনো ধরনের হয়রানিমূলক ব্যবস্থা না নেওয়ার জন্য বাপবিবো-কে নির্দেশনা দেওয়া হয়। কিন্তু বাপবিবো সমিতির কর্মকর্তা-কর্মচারীদের ওপর শোষণ, নিপীড়ন অব্যাহত রেখেছে। বিদ্যুৎ বিভাগের নির্দেশনা উপেক্ষা করে তারা বিভিন্ন সমিতির কর্মকর্তাদের হয়রানিমূলক বদলি, বোর্ডের সহকারী প্রকৌশলী মাসুদ রানা (জয়পুরহাট) কর্তৃক সমিতির ডিজিএম প্রকৌশলী মো. বেলাল হোসেনকে প্রাণনাশের হুমকি দেওয়া হয়। সেই সঙ্গে হয়রানিমূলক বদলি আদেশ বাস্তবায়নের লক্ষ্যে সমিতির জিএমদেরকে চাপ প্রয়োগ করা হচ্ছে। গত ৮ আগস্ট বাপবিবো সদর দপ্তরে পল্লী বিদ্যুতের লং মার্চ কর্মসূচি পালিত হয়। সেখানে আরইবি এবং সমিতির কর্মকর্তাদের এক সমন্বয় সভা হয়। সভায় প্রকাশিত সংবাদের বিষয়ে সমিতির কর্মকর্তাদের পক্ষ থেকে জানতে চাওয়া হলে এ বিষয়ে কিছু জানেন না মর্মে বাপবিবো চেয়ারম্যান, মেম্বারসহ অন্যান্য কর্মকর্তারা নিশ্চিত করেন বলেও প্রতিবাদপত্রে দাবি করা হয়।"
2024/08/13,মঙ্গলে এবার তরল পানির সন্ধান,Unknown,"মঙ্গলগ্রহে এবার পানির সন্ধান পেলেন বিশেষজ্ঞরা। গ্রহটির আগ্নেয় শিলার নিচে তরল পানির আধার থাকতে পারে বলে জানিয়েছেন নাসার বিজ্ঞানীরা। বলেছেন, মঙ্গল পৃষ্ঠের প্রায় ৭ দশমিক ২ থেকে ১২ দশমিক ৪ মাইল (১১ দশমিক ৫২০ কিলোমিটার) গভীরে এই পানির আধার রয়েছে। মঙ্গলবার প্রসিডিংস অব দ্য ন্যাশনাল একাডেমি অব সায়েন্সের প্রতিবেদনের (পিএনএএস) বরাত দিয়ে এ তথ্য জানিয়েছে ব্রিটিশ বার্তা সংস্থা রয়টার্স। মঙ্গলের বিভিন্ন ডেটা সংগ্রহের জন্য ২০১৮ সালে ‘ইনসাইট’ ল্যান্ডার পাঠায় মার্কিন মহাকাশ গবেষণা সংস্থা নাসা। এই ল্যান্ডারের সিসমোমিটারের সাহায্যে মঙ্গলগ্রহের ভূকম্পন রেকর্ড করা হয়। এ কম্পনের মধ্য দিয়ে গত চার বছরে মঙ্গল গ্রহের গতি এবং পৃষ্ঠের অভ্যন্তরে তরল পানির অস্তিত্ব সম্পর্কে তথ্য জানা যায়। বিজ্ঞানীরা বলেছেন, এই বিপুল পরিমাণ পানি একটি মহাসাগর পূর্ণ করার জন্য যথেষ্ট। যা পুরো মঙ্গলের পৃষ্ঠকে ঢেকে ফেলতে পারবে। অতীত বা বর্তমানে অণুজীব টিকিয়ে রাখার জন্য অনুকূল পরিস্থিতি তৈরি করতে এই পানি সাহায্য করে। বিষয়টি নিয়ে সোমবার এক গবেষণাপত্র প্রকাশ করেছে প্রসিডিংস অব দ্য ন্যাশনাল একাডেমি অব সায়েন্স (পিএনএএস)। গবেষণাপত্রের প্রধান লেখকও ক্যালিফোর্নিয়া বিশ্ববিদ্যালয়ের গ্রহ বিজ্ঞানী ভাসান রাইট বলেছেন, এই গভীরতায় ভূত্বকটি যথেষ্ট উষ্ণ। তাই এই স্তরে পানি তরল হিসেবে থাকবে এবং আরও একটু কম গভীরে এই পানি বরফ হিসেবে থাকবে। ক্যালিফোর্নিয়া বিশ্ববিদ্যালয়ের গ্রহবিজ্ঞানী ও গবেষণাপত্রের সহলেখক মাইকেল মাঙ্গা বার্কলে বলেছেন, ‘পৃথিবীতে ভূগর্ভস্থে যেসব অংশে শিলা পানিতে পরিপূর্ণ থাকে ও শক্তির উৎস রয়েছে সেখানে অণুজীব খুঁজে পাওয়া যায়।’ এই ল্যান্ডারের মিশন হয় ২০২২ সালে। এই সময়ের মধ্যে মঙ্গল পৃষ্ঠের বিভিন্ন স্তরের ডেটা সংগ্রহ করেছে ল্যান্ডারটি। গবেষক রাইট বলেছেন, ইনসাইট ল্যান্ডারটি মঙ্গলের সিসমিক ওয়েভের (ভূকম্পন তরঙ্গ) গতি এবং গভীরতার সঙ্গে এগুলো কীভাবে পরিবর্তিত হয় তা পরিমাপ করতে সক্ষম হয়েছিল। কোনো পাথর কী দিয়ে তৈরি, কোথায় ফাটল রয়েছে ও ফাটল কী দিয়ে পূর্ণ এসব বিষয়ের ওপর সিসমিক ওয়েভের গতি নির্ভর করে। তিনি আরও বলেছেন, এই গবেষণায় সিসমিক ওয়েভের গতি, মাধ্যাকর্ষণ পরিমাপক ও শিলা পদার্থবিজ্ঞানের মডেলগুলোকে একত্রিত করা হয়েছে। পৃথিবীতে জলাধারের বৈশিষ্ট্য পরিমাপ করতে বা ভূগর্ভস্থ তেল ও গ্যাসের মানচিত্র তৈরিতে শিলা পদার্থবিজ্ঞানের মডেলগুলো ব্যবহার করা হয়। গবেষকদের মতে, আর্জেন্টিনায় পাওয়া জীবাশ্মের হাড়গুলোর কাটা দাগ ইঙ্গিত দেয় যে, দক্ষিণ আমেরিকার দক্ষিণ অংশে প্রায় ২১ হাজার বছর আগে মানুষের বিচরণ ছিল। ডেটা থেকে জানা যায়, মঙ্গল ভ‚ত্বকের সবচেয়ে বাইরের স্তরে ম্যাগমা বা লাভার শীতলকরণ ও ঘনীভূতকরণের মাধ্যমে আগ্নেয়শিলাগুলোর নিচে এই জলাধার তৈরি হয়েছে। মঙ্গলের মধ্যভ‚ত্বক শিলাতে ফাটল রয়েছে। এগুলো তরল পানিতে পূর্ণ তা সিসমিক ও মাধ্যাকর্ষণের উভয় ডেটা থেকে জানা যায়। বর্তমানে মঙ্গলগ্রহের পৃষ্ঠ ঠান্ডা ও জনশূন্য। এটি ৩ বিলিয়ন বা ৩০০ কোটি বছরেরও বেশি আগে উষ্ণ ও ভেজা ছিল। গবেষণায় দেখ গেছে, মঙ্গলগ্রহের উপরিভাগে যে পানি ছিল তার বেশির ভাগই মহাকাশে বাষ্পীভূত হয়ে উড়ে যায়নি বরং ভূত্বকের মধ্যে ফিল্টার হয়ে গভীরে প্রবেশ করেছে। মাঙ্গা বলেছেন, ‘একসময় মঙ্গল গ্রহের উপরিভাগে নদী, হ্রদ ও সম্ভবত মহাসাগরে তরল পানি ছিল। মঙ্গল গ্রহের ইতিহাসের খুব প্রথম থেকেই ভূত্বকে পানি ছিল বলে মনে হয়। পৃথিবীর ভূগর্ভস্থ পানি পৃষ্ঠ থেকে প্রবেশ করেছে ও মঙ্গল গ্রহের পানির ক্ষেত্রেও একই ঘটনা ঘটতে পারে। এটি অবশ্যই এমন একটি সময়ে ঘটেছে যখন উপরের ভূত্বকটি এখনকার সময়ের চেয়ে বেশি উষ্ণ ছিল।’ মঙ্গলগ্রহের পৃষ্ঠে মহাকাশচারীদের স্থাপন করতে বা দীর্ঘমেয়াদি বসতি স্থাপন করার জন্য এই পানি একটি অত্যাবশ্যক সম্পদ। এই গ্রহের মেরু অঞ্চলে ও তার পৃষ্ঠে বরফ আকারে পানি রয়েছে। আর ভূগর্ভস্থের গভীরতা জন্য তরল পানি সংগ্রহ করা কঠিন হয়ে দাঁড়াবে। মাঙ্গা বলেছেন, ‘এই গভীরতায় খনন বা ড্রিলিং করা খুবই চ্যালেঞ্জিং। তাই ভূতাত্তি্বক ক্রিয়াকলাপ এই পানিকে বের করে দেয় এমন জায়গাগুলোর সন্ধান করতে হবে। সম্ভবত এর একটি বিকল্প হতে পারে টেকটোনিকভাবে সক্রিয় (যেখানে গ্রহের টেটোনিক প্লেটগুলো নড়াচড়া করে) সারবেরাস ফোসে (মঙ্গলের উত্তর গোলার্ধের একটি অঞ্চল)। তবে মঙ্গলগ্রহের পরিবেশ রক্ষার বিষয়টিও খেয়াল রাখতে হবে।’"
2024/08/13,হামাসের রকেট হামলায় কাঁপল তেল আবিব,Unknown,"ইসরাইলি শহর তেল আবিবে রকেট হামলা চালিয়েছে হামাস। আজ মঙ্গলবার দলটির সামরিক শাখা আল কাসাম ব্রিগেড তেল আবিব শহর এবং এর আশাপাশে দুটি ‘এম-৯০’ রকেট দিয়ে হামলা করার কথা জানিয়েছে তারা। খবর এনডিটিভির। সামাজিক মাধ্যম এক্স-এ (সাবেক টুইটার) করা এক পোস্টে ইসরাইলি বিমান বাহিনীও হামাসের রকেট হামলার বিষয়টি নিশ্চিত করেছে। তারা বলেছে, ‘কিছুক্ষণ আগে গাজা উপত্যকা থেকে একটি রকেট উৎক্ষেপণ করা হয়, যা দেশের কেন্দ্রে সামুদ্রিক অংশে পড়েছে। একই সময়ে আরেকটি রকেট উৎক্ষেপণ শনাক্ত করা হলেও তা ইসরাইল পর্যন্ত পৌঁছায়নি।’ আগামী ২৪ ঘণ্টা ইসরাইলের জন্য সবচেয়ে ভয়াবহ ইসরাইলি সংবাদমাধ্যম জানায়, তেল আবিবে বিস্ফোরণের শব্দ শোনা গেলেও কোনো হতাহতের খবর পাওয়া যায়নি। এদিকে মঙ্গলবার গাজা উপত্যকার মধ্য ও দক্ষিণাঞ্চলে ইসরাইলি বিমান হামলায় ১৯ ফিলিস্তিনি প্রাণ হারিয়েছেন।"
2024/08/13,ইউক্রেনকে উপযুক্ত জবাব দেওয়া হবে: পুতিন,Unknown,"মঙ্গলবার রাশিয়াকে অবাক করে ইউক্রেনের সেনাবাহিনী কুরস্ক অঞ্চলে ঢুকে পড়ে। এ মুহূর্তে রাশিয়ার ২৮টি শহর ও গ্রাম তাদের দখলে আছে বলে জানা গেছে। হামলার পর রাশিয়া এক লাখ ২০ হাজার মানুষকে নিরাপদ জায়গায় সরিয়ে নিয়ে গেছে। ইউক্রেনের প্রেসিডেন্ট জেলেনস্কি বলেছেন, যুদ্ধ এখন রাশিয়ার ঘরে ঢুকে পড়েছে। রাশিয়ার প্রেসিডেন্ট পুতিন প্রতিরক্ষা ও নিরাপত্তা কর্মকর্তাদের বৈঠকে বলেছেন, সীমান্তের গোলযোগ সৃষ্টির জন্য ইউক্রেন এ কাজ করেছে। পুতিনের এই ভাষণ সরকারি টিভিতে প্রচার করা হয়। তিনি বলেন, ইউক্রেনকে উপযুক্ত জবাব দেওয়া হবে। তাদের রাশিয়ার ভূখণ্ড থেকে সরিয়ে দেওয়া হবে। রাশিয়ার বাহিনী সাফল্য পাবেই। কুরস্কে এক সপ্তাহ ধরে লড়াই চলছে। রুশ বাহিনী এখনো পাল্টা হামলার চেষ্টা চালিয়ে যাচ্ছে। পুতিনের দাবি, কিয়েভ সামরিক শক্তিমত্তা দেখিয়ে রাশিয়াকে হারাতে চাইছে। কিন্তু তার ফল উল্টো হবে। দনেৎস্কে  রুশ অভিযান চলতে থাকবে। ইউক্রেন ভেবেছে এসব পদক্ষেপে তারা শান্তি আলোচনায় সুবিধা পাবে। কিন্তু সেটা হবে না। ইউক্রেনের সেনাপ্রধান বলেছেন, আমরা কুরস্কে অভিযান চালু রাখব। এখনো পর্যন্ত এক হাজার বর্গ কিলোমিটার এলাকা আমাদের দখলে আছে। সেনাপ্রধানের ভিডিও প্রেসিডেন্ট জেলেনস্কির সামাজিক মাধ্যমের অ্যাকাউন্টে আপলোড করা হয়েছে। জেলেনস্কিও জানিয়েছেন, এই প্রথমবার ইউক্রেনের সেনা রাশিয়ার কুরস্কের ভেতরে ঢুকে পড়েছে।"
2024/08/13,ভারতের সমালোচনা করে বিপাকে দুই পাকিস্তানি,Unknown,"পাকিস্তানের দুই নাগরিককে গভীর রাতে রাস্তায় নামিয়ে দিল ড্রাইভার সামাজিক যোগাযোগের মাধ্যম সোশ্যাল মিডিয়ায় ভাইরাল হওয়া এক মিনিট ১৭ সেকেন্ডের একটি ভিডিওতে দেখা যায়, ভারতীয়দের সম্পর্কে সমালোচনা করার কারণে পাকিস্তানি নাগরিকের সঙ্গে তর্কে জড়ান এক ট্যাক্সিক্যাব চালক। যে কারণে ওই পাকিস্তানি এবং তার বান্ধবীকে দিল্লির রাস্তায় নামিয়ে দেন ট্যাক্সিচালক। ঘটনাটি ভারতের রাজধানীর দিল্লির কোথায় ঘটেছে ভিডিও দেখে তা জানা যায়নি। অভিযোগ উঠেছে, রাত সাড়ে ১২টায় ওই পাকিস্তানি নাগরিক ও তার বন্ধুকে মাঝ রাস্তায় নামিয়ে দেন ট্যাক্সিচালক। যদিও পাকিস্তানি নাগরিকের দাবি, তিনি ভারত অথবা ভারতীয়দের নিয়ে কোনো বাজে কথা বলেননি। তিনি শুধু ভারতীয় এবং দিল্লিবাসীকে স্বার্থপর বলেছিলেন। এরপর ট্যাক্সিচালক ওই পাক নাগরিককে এসব কথা না বলার জন্য বোঝান; কিন্তু তারপরেও এ ধরনের কথা বলা অব্যাহত রাখায় ড্রাইভার পাকিস্তানি নাগরিক ও তার বান্ধবীকে গাড়ি থেকে নামিয়ে দেন। এ নিয়ে টুইটার ব্যবহারকারী একজন লিখেছেন- ‘এক পাকিস্তানি এবং তার বান্ধবী ভারতীয়দের গালি দিচ্ছিল এবং তাদের স্বার্থপর বলছিল। ক্যাবচালক প্রথমে তাদের অসম্মান করা বন্ধ করতে বলেছিলেন। যখন তারা তাদের সীমা অতিক্রম করে তখন তিনি তাদের গাড়ি থেকে নামিয়ে দেন। তিনি ঠিকই করেছেন।’ আরেকজন লিখেছেন- ‘আপনি যদি দেশের রাজধানীতে এসে ভারতকে গালাগালি করেন তবে আর কী করা যায়!’ অন্য একজন লিখেছেন- ‘যাই ঘটনা হোক বা যাত্রী যেই হোক না কেন, চালকের উচিত ছিল নীরব থাকা এবং যাত্রীদের আলোচনা উপেক্ষা করা। তিনি একটি ভিডিও তৈরি করে পরে শেয়ার করতে পারতেন। তবে যাত্রীদের সেবা দেওয়া তার দায়িত্ব। আমাদের সব জায়গায় সাহস দেখানোর দরকার নেই।’"
2024/08/13,ইউক্রেনকে রাশিয়ায় অনুপ্রবেশের যোগ্য জবাব দেওয়া হবে: হুঁশিয়ারি পুতিনের,Unknown,"ইউক্রেন দক্ষিণ অঞ্চলে অনুপ্রবেশের মাধ্যমে রাশিয়ার স্থিতিশীলতা নষ্ট করার চেষ্টা করছে এবং এর জন্য কিয়েভকে ‘উপযুক্ত জবাব’ দেওয়া হবে বলে হুঁশিয়ারি দিয়েছেন রাশিয়ার প্রেসিডেন্ট ভ্লাদিমির পুতিন। গত সপ্তাহে ইউক্রেনীয় বাহিনী রাশিয়ান সীমান্ত অতিক্রম করে কুরস্ক অঞ্চলে প্রবেশ করে। এটা ২০২২ সালে রাশিয়ার সঙ্গে যুদ্ধ শুরুর পর সবচেয়ে বড় সীমান্ত অতিক্রম। সোমবার রাশিয়ার প্রতিরক্ষা মন্ত্রণালয় জানিয়েছে, কুরস্কে অতিরিক্ত বাহিনী ও সম্পদ মোতায়েন করা হয়েছে। ইউক্রেনীয় বাহিনীকে অবরোধ করে রাস্তাগুলির নিরাপত্তা নিশ্চিত করতে ভারি সাঁজোয়া যানবাহন দ্রুত এলাকায় পৌঁছানো হচ্ছে। ইউক্রেনের সামরিক প্রধান ওলেক্সান্দ্র সিরস্কিই সোমবার জানিয়েছেন, কুরস্কের প্রায় ১,০০০ বর্গকিমি এলাকা ইউক্রেনের নিয়ন্ত্রণে রয়েছে। প্রেসিডেন্ট ভলোদিমির জেলেনস্কি টেলিগ্রামে প্রকাশিত একটি ভিডিওতে এই তথ্য শেয়ার করেছেন এবং রাতে তার ভাষণে জানিয়েছেন, ইউক্রেনীয় বাহিনী কুরস্কে কার্যক্রম চালাচ্ছে। তিনি বলেন, যুদ্ধ এখন রাশিয়ায় ফিরে আসছে, যেমন মস্কো অন্যান্য দেশগুলিতে যুদ্ধ নিয়ে গিয়েছিল। রাশিয়ার ২৮টি গ্রাম দখল করল ইউক্রেন, যে হুঁশিয়ারি জেলেনস্কির কুরস্কের গভর্নর আলেক্সেই স্মিরনভ পুতিনকে জানিয়েছেন, ইউক্রেনীয় বাহিনীর আক্রমণে ২৮টি বসতি হারানো হয়েছে এবং আক্রমণটি প্রায় ১২ কিমি গভীর এবং ৪০ কিমি প্রশস্ত। তিনি জানান, ১২ জন বেসামরিক নাগরিক নিহত হয়েছেন এবং এক লাখ ২১ হাজার মানুষ এলাকা ছেড়ে পালিয়ে গেছেন। মোট এক লাখ ৮০ হাজার মানুষকে সরিয়ে নেওয়ার পরিকল্পনা রয়েছে। এদিকে, ইউক্রেনও রাশিয়ার পাল্টা আক্রমণের জন্য প্রস্তুতি নিচ্ছে। কিয়েভের বাইরে রাশিয়ার বিমান হামলায় দুইজন নিহত ও তিনজন আহত হয়েছেন। এছাড়াও, সুমি অঞ্চল থেকে ২০ হাজার মানুষকে সরিয়ে নেওয়া হয়েছে। অন্যদিকে ঝাপোরিজিয়া পারমাণবিক বিদ্যুৎকেন্দ্রের আগুন নিয়ে মস্কো এবং কিয়েভ পরস্পরকে দোষারোপ করেছে। তবে উভয় পক্ষই জানিয়েছে, কোনো বাড়তি বিকিরণের লক্ষণ পাওয়া যায়নি। প্রেসিডেন্ট জেলেনস্কি তার মিত্রদের কাছে পুনরায় ‘সম্পূর্ণ বিমান প্রতিরক্ষার’ আহ্বান জানিয়েছেন। ইউক্রেনের অবসরপ্রাপ্ত লেফটেন্যান্ট জেনারেল ইগর রোমানেনকো বলেছেন, ইউক্রেনের দীর্ঘ ও কঠিন যুদ্ধের জন্য উন্নত অস্ত্র এবং গোলাবারুদের পাশাপাশি একটি বৃহত্তর জাতীয় মোবিলাইজেশন প্রয়োজন।"
2024/08/13,"রাশিয়ার ২৮টি গ্রাম দখল করল ইউক্রেন, যে হুঁশিয়ারি জেলেনস্কির",Unknown,"রাশিয়ার কুরস্ক অঞ্চলে এক হাজার বর্গ কিলোমিটার এলাকা নিয়ন্ত্রণে নেওয়ার কথা জানিয়েছে ইউক্রেন। সোমবার দেশটির শীর্ষ কমান্ডার এমন দাবি করেছেন। কমান্ডার অলেক্সান্ডার সিরস্কি জানান, তাদের প্রতিরোধমূলক সামরিক অভিযানের অব্যাহত রয়েছে। খবর বিবিসির। রাশিয়াকে হুঁশিয়ারি দিয়ে ইউক্রেনের প্রেসিডেন্ট ভলোদিমির জেলেনস্কি বলেছেন, এতদিন অন্যদের ওপর যুদ্ধ চাপিয়ে দিত রাশিয়া। এবার যুদ্ধ তাদের ওপর চেপে বসেছে। রাশিয়ার ৩০ কিলোমিটার ভেতরে ঢুকে পড়েছে ইউক্রেনের সেনারা এদিকে রাশিয়ার প্রেসিডেন্ট ভ্লাদিমির পুতিন ইউক্রেনের এ অভিযানকে বড় ধরনের উসকানি হিসেবে আখ্যায়িত করেছেন। সীমান্ত অঞ্চলের পরিস্থিতি নিয়ে কর্মকর্তাদের সঙ্গে একটি বৈঠক ডাকেন তিনি। ইউক্রেনীয় সেনাদের রাশিয়া থেকে বিতাড়িত করতে রুশ বাহিনীকে নির্দেশ দেন পুতিন। এরইমধ্যে নিরাপত্তা বিবেচনায় রাশিয়ার পশ্চিমাঞ্চল থেকে বড় সংখ্যক বেসামরিকদের সরিয়ে নেওয়া হয়েছে। এ পর্যন্ত এক লাখের বেশি রুশ নাগরিককে অঞ্চলটি ত্যাগ করার নির্দেশ দিয়েছে কর্তৃপক্ষ। স্থানীয় গভর্নর বলেছেন, কুরস্কের প্রায় ২৮টি গ্রাম ইউক্রেনের সেনাদের দখলে। ইউক্রেনের নিয়ন্ত্রিত এলাকায় এখনো ২ হাজার রুশ নাগরিক রয়ে গেছে। তাদের ভাগ্যে কী ঘটবে তা নিয়ে উদ্বেগ জানিয়েছেন গভর্নর।"
2024/08/13,ইসরাইলে হামলার বিষয়ে ইরানের প্রতি যে আহ্বান জানালেন যুক্তরাজ্যের প্রধানমন্ত্রী,Unknown,"যুক্তরাজ্যের প্রধানমন্ত্রী স্যার কিয়ার স্টারমার ইসরাইলে হামলা না চালাতে ইরানের প্রেসিডেন্টের প্রতি আহ্বান জানিয়েছেন। এক ফোন কলে তিনি এ আহ্বান জানান। সোমবার ইরানের প্রেসিডেন্ট মাসুদ পেজেশকিয়ানকে যুক্তরাজ্যের প্রধানমন্ত্রী বলেন, একটি ভুল হিসাব নিকাশ ভয়াবহ ঝুঁকি তৈরি করতে পারে এজন্য শান্ত ও সচেতন থাকার সময় এখনই। খবর বিবিসির। ২০২১ সালের মার্চে সাবেক ব্রিটিশ প্রধানমন্ত্রী বরিস জনসন এবং হাসান রুহানির সঙ্গে ফোনে কথা বলেছিলেন। এর পর এই প্রথম যুক্তরাজ্যের প্রধানমন্ত্রী ও ইরানের প্রেসিডেন্ট সঙ্গে আবার ফোন কলে কথা হলো। তাদের মধ্যে দীর্ঘ ৩০ মিনিট আলাপ হয়। মেয়াদ শেষ হওয়ার আগেই গাজায় যুদ্ধবিরতি সম্ভব, বললেন বাইডেন এদিকে এক যৌত বিবৃতিতে যুক্তরাজ্য, যু্ক্তরাষ্ট্র, ফ্রান্স, ইতালি এবং জার্মানি ইসরাইলে হামলার হুমকি বন্ধে ইরানের প্রতি আহ্বান জানিয়েছে। একই সঙ্গে এই চার দেশের নেতারা ইরানের হামলার বিপরীতে ইসরাইলে প্রতিরক্ষা সুবিধা এবং ইরান সমর্থিত বিভিন্ন প্রতিরোধ যোদ্ধাদের ওপর হামলা চালানোর কথা জানিয়েছে। সম্প্রতি হামাসের প্রধান এবং হিজবুল্লাহর একজন সিনিয়র নেতা নিহতের ঘটনায় মধ্যপ্রাচ্যে নতুন করে উত্তেজনা দেখা দিয়েছে। ইসরাইলে সম্ভব্য হামলা ঠেকাতে রোববার যুক্তরাষ্ট্র একটি সাবমেরিন পাঠিয়েছে। যা ১৫৪ টমাহোক ক্রুস মিসাইল বহনে সক্ষম এবং সমুদ্র থেকে ভূমিতে আঘাত হানতে সক্ষম।"
2024/08/13,মালয়েশিয়া ক্যামেরন হাইল্যান্ডে দুই দিনব্যাপী কনস্যুলার সেবা প্রদান,Unknown,"মালয়েশিয়া প্রবাসীদের মোবাইল কনস্যুলার সেবা দিয়েছে কুয়ালালামপুরে বাংলাদেশ হাইকমিশন। মালয়েশিয়ার ক্যামেরন হাইল্যান্ড শহরের রিংলেট নামক স্থানে দুই দিনব্যাপী (শনিবার ও রোববার) বাংলাদেশ হাইকমিশনের বিভিন্ন কনস্যুলার সেবা দেয়া হয়। রোববার (১১ আগস্ট) মালয়েশিয়ায় বাংলাদেশ হাইকমিশনের এক বিজ্ঞপ্তিতে এই তথ্য জানানো হয়। কনস্যুলার সেবায় ই-পাসপোর্টের আবেদন গ্রহণ, বায়ো-এনরোলমেন্ট সম্পন্নকরণ, এম আর পি/ই-পাসপোর্ট প্রদানসহ বিভিন্ন কনস্যুলার সেবা দেওয়া হয়। মালয়েশিয়া বাংলাদেশ হাইকমিশনারের নির্দেশনায় এই মোবাইল কনস্যুলার সেবাসমূহ দেওয়া হচ্ছে। মোবাইল কনস্যুলার সেবা দেয়া উপলক্ষ্যে ডেপুটি হাইকমিশনার খোরশেদ আলম খাস্তগীর, কাউন্সেলর (কনস্যুলার) মো. মোরশেদ আলম, কাউন্সেলর (পাসপোর্ট ও ভিসা) মিয়া মোহাম্মাদ কেয়ামউদ্দিন ও অন্যান্য কর্মকর্তা-কর্মচারী এবং বাংলাদেশ সরকার অনুমোদিত পাসপোর্ট, ভিসা ও অন্যান্য সেবা সংক্রান্ত আউটসোর্সিং কোম্পানি ইএসকেলের ডিরেক্টর  আরমান পারভেজ মুরাদ (জাতীয় চলচ্চিত্র পুরস্কারপ্রাপ্ত অভিনেতা) ও অন্যান্য প্রতিনিধি এবং বিপুল সংখ্যক সেবাপ্রার্থী প্রবাসী বাংলাদেশি উপস্থিত ছিলেন বলে বিজ্ঞপ্তিতে জানানো হয়।"
2024/08/13,পাকিস্তান শাহিনসের তোপে ১২২ রানেই শেষ বাংলাদেশের ইনিংস,Unknown,"বিশ্ব টেস্ট চ্যাম্পিয়নশিপ শুরুর আগে পাকিস্তান শাহিনসের বিপক্ষে নিজেদের পরখ করে নেওয়ার বড় সুযোগ ছিল বাংলাদেশ ‘এ’ দলের। তবে সেই সুযোগটা লুফে নিতে ব্যর্থ হয়েছে বাংলাদেশের ছায়া জাতীয় দল। চার দিনের ম্যাচে শুরুতে ব্যাট করতে নেমে পাকিস্তান শাহিনসের বোলিং তোপের মুখে পড়ে মাত্র ১২২ রানেই গুটিয়ে গেছে মুশফিক-মুমিনুলদের নিয়ে গড়া শক্তিশালী ‘এ’ দল। ইসলামাবাদে এদিন ইনিংসের শুরু থেকেই নিয়মিত বিরতিতে উইকেট হারিয়েছে বাংলাদেশ। অভিজ্ঞ মুশফিকুর রহিম, মুমিনুল হকরা নিজেদের নামের সুবিচার করতে পারেননি। স্রুতের বিপরীতে দাঁড়িয়ে আশার প্রদীপ জ্বেলে রেখেছিলেন মাহমুদুল হাসান জয়। তার ফিফটিতেই পাকিস্তান শাহিনসের বিপক্ষে কোনোমতে একশ পার করতে পেরেছে বাংলাদেশ ‘এ’ দল। বাংলাদেশের ইনিংস  থেমেছে ১২২ রানে। পরে ব্যাটিংয়ে নেমে ২ ওভার খেলেছে পাকিস্তান। এদিন বৃষ্টি ও আলোকস্বল্পতার কারণে সারাদিনে খেলা হয়েছে মাত্র ৪৬.৩ ওভার। আর তাতেই সবকটি উইকেট হারিয়ে দিয়ে এসেছে বাংলাদেশ এ দল। প্রথম থেকেই রেস থেকে এক রকম ছিটকে গেছে বাংলাদেশ। এদিন বাংলাদেশের হয়ে একাই লড়েছেন জয়। ১১৬ বলে ৯ চারে ৬৫ রান করেছেন এই ওপেনার। বাকিদের মধ্যে দ্বিতীয় সর্বোচ্চ ১৪ রান এসেছে মুশফিকের ব্যাট থেকে। বাংলাদেশকে ধসিয়ে দেওয়ার কাজটি করেছেন নাসিম শাহ ও মির হামজা। এই দুই বোলার তুলেছেন তিনটি করে উইকেট। দুটি প্রাপ্তি মোহাম্মদ রামিজ জুনিয়রের। শেষ বেলায় ব্যাট করতে নেমে ২ ওভার ব্যাট চালালেও কোনো উইকেট হারায়নি পাকিস্তান। পাকিস্তান শাহিনসকে কোনো বিপদ হতে দেননি সাইম আইয়ুব ও মুহাম্মদ হুরাইরা। দুই ওভারে ২ রান তুলে দিনের খেলা শেষ করেছে তারা।"
2024/08/13,ক্রীড়াঙ্গনে সাকিব ছাড়া আওয়ামী লীগের কারও খোঁজ নেই,Unknown,"প্রায় দেড় দশক ধরে আওয়ামী লীগের রাজনীতির সঙ্গে যুক্ত ব্যক্তিদের ‘দখলে’ ছিল দেশের ক্রীড়াঙ্গন। জাতীয় রাজনীতির মতো ক্রীড়াঙ্গনেও বিরোধী দলের সংগঠকদের কোণঠাসা করে ফেলেন আওয়ামী লীগের নেতারা। যেমন দীর্ঘ সময় ধরে বাংলাদেশ ক্রিকেট বোর্ডে (বিসিবি) কলকাঁঠি নেড়েছেন আওয়ামী লীগের সাবেক সংসদ সদস্য নাজমুল হাসান পাপন। তার আগে বিসিবির সভাপতির দায়িত্ব পালন আওয়ামী লীগের নামকরা নেতা ও সংসদ সদস্য এবং সাবেক অর্থমন্ত্রী আ হ ম মোস্তফা কামাল। এছাড়াও বিসিবির সাবেক সভাপতি সাবের হোসেন চৌধুরী, বিসিবির সাবেক পরিচালক গোলাম দস্তগীর গাজীও ছিলেন আওয়ামী লীগের সংসদের সদস্য। পরিচালকদের মধ্যে আ জ ম নাসির উদ্দিন ছিলেন চট্টগ্রাম সিটি কর্পোশনের সাবেক মেয়র এবং চট্টগ্রাম আওয়ামী লীগের কেন্দ্রীয় নেতা। তবে শেখ হাসিনা সরকারের পতনের পর তাদের প্রায় সবাই এখন ‘নিখোঁজ’। পাপনের খোঁজ নেই সুজনের কাছেও সিলেটের শফিউর রহমান নাদেল, বাংলাদেশ জাতীয় ক্রিকেট দলের সাবেক অধিনায়ক নাইমুর রহমান দুর্জয় এবং নড়াইলের সাবেক সংসদ সদস্য মাশরাফি বিন মুর্তজাও আওয়ামী লীগের রাজনীতি করেছেন। তারাও এখন অনেকটা ‘আত্মগোপনে’। তবে সাকিব আল হাসান ব্যতিক্রম, কানাডায় টি-টোয়েন্টি লিগ শেষ করে এখন পাকিস্তানে টেস্ট সিরিজে অংশ নিতে বাংলাদেশ দলের সঙ্গে যোগ দেওয়ার প্রস্তুতি নিচ্ছেন। ক্রিকেটে বাইরে ফুটবলেও আওয়ামী লীগের দাপট ছিল। দুই সাবেক সংসদ সদস্য আবদুস সালাম মুর্শেদী এবং বাফুফের সহ-সভাপতি কাজী নাবিল আহমেদও এখন কোনো খবরে নেই। বাফুফের আরেক সহ-সভাপতি মহিউদ্দিন আহমেদ মহী ঢাকা মহানগর আওয়ামী লীগের প্রভাবশালী কর্মকর্তা। বাফুফে সদস্য সাইফুল, ওয়াদুদ পিন্টু, হারুনর রশীদ,সত্যজিৎ দাশ রুপু সহ অনেকে আওয়ামী লীগের নানা পর্যায়ের নানা পদে রয়েছেন। সাবেক রেফারি ও বাফুফের সাবেক সহ-সভাপতি বীর বাহাদুরও নির্বাচিত হয়েছেন। পার্বত্য চট্টগ্রাম অঞ্চলে দীর্ঘদিন ধরেই পরিচিত বীর বাহাদুর। তাকেও দেখা যায়নি ৫ আগস্টের সরকার পতনের পর থেকে। ক্যারম ফেডারেশনের সভাপতি জুনাইদ আহমেদ পলক ছিলেন ডাক ও টেলিযোগাযোগ মন্ত্রণালয়ের দায়িত্বে। সরকার পতনের পর দেশত্যাগের চেষ্টা করে ব্যর্থ হয়েছিলেন তিনি। পদত্যাগ করবেন না, উল্টো নির্বাচন করার ঘোষণা সালাহউদ্দিনের স্কোয়াশ ফেডারেশনের সভাপতি ফারুক খান, রোলার স্কেটিং ফেডারেশনের সভাপতি আবুল কালাম আজাদকেও দেখা যায়নি সরকার পতনের পরদিন থেকে। ঢাকা-১ আসনে নির্বাচিত হয়েছেন সালমান এফ রহমান। ব্যবসায়ী ও শিল্পপতি হিসেবে তার মূল পরিচিতি হলেও ঢাকা আবাহনীর চেয়ারম্যান ছিলেন দীর্ঘদিন থেকে। আবাহনী ক্লাবের অন্যতম পরিচালক নসরুল হামিদ বিপুও নেই কোনো খবরে। টেনিস ফেডারেশনের সভাপতি খালিদ মাহমুদ চৌধুরিও প্রতিমন্ত্রী হিসেবে মনোনীত হয়েছেন। মহিলা ক্রীড়া সংস্থার সদস্য রুমানা আলী প্রথমবার এমপি হয়েই প্রতিমন্ত্রী হয়েছেন।  হকি ফেডারেশনের সাবেক সহ-সভাপতি এবং আবাহনী ক্লাবের পরিচালক শাহরিয়ার আলম ছিলেন পররাষ্ট্র প্রতিমন্ত্রী। নিখোঁজ আছেন তিনিও। ক্রীড়াঙ্গনে সাঁতার ফেডারেশনের সাধারণ সম্পাদক এমবি সাইফ গোপালগঞ্জ যুব লীগের সাধারণ সম্পাদক। তার আগে ছিলেন রফিজ উদ্দিন তিনিও দলীয় ব্যবস্থায়। অ্যাথলেটিক্সে কৃতি অ্যাথলেট ও সংগঠকদের সরিয়ে দাপট দেখাচ্ছেন আব্দুর রকিব মন্টু। তিনিও আওয়ামী লীগের মনোনয়ন প্রত্যাশী ছিলেন। এত এত নামের অনুপস্থিতিতে ক্রীড়াঙ্গনে স্বাভাবিকভাবেই দেখা দিয়েছে বড় রকমের শূন্যতা। অন্তর্বর্তী সরকারের যুব ও ক্রীড়া মন্ত্রণালয়ের দায়িত্ব পাওয়া আসিফ মাহমুদ দেশের রাজনীতির নবীনতম এক মুখ। দায়িত্বের বড় পদে আসার পরেই তার সামনে আছে শূন্যতা পূরণের বড় চ্যালেঞ্জ। সেখান থেকে ক্রীড়াজগতের এই দুর্দশা ঠিক কীভাবে সামাল দেবেন এই ছাত্রনেতা, সেটার অপেক্ষায় দেশের ক্রীড়াপ্রেমী মানুষ।"
2024/08/13,বাংলাদেশ-ভারত সিরিজের সূচি জানা গেল,Unknown,"চলতি মাসের শেষদিকে পাকিস্তানের বিপক্ষে দুই টেস্টের সিরিজ খেলবে বাংলাদেশ। এই সিরিজ শেষের পর দম ফেলার ফুরসৎ নেই বাংলাদেশ দলের। প্রস্তুতি নিতে হবে ভারত সফরের জন্য। সেখানে দুটি টেস্ট এবং তিনটি টি-টোয়েন্টি ম্যাচ খেলবেন নাজমুল হোসেন শান্তরা। বাংলাদেশের বিপক্ষে এই দুই সিরিজের সূচি ঘোষণা করেছে ভারতের ক্রিকেট নিয়ন্ত্রক সংস্থা বিসিসিআই। আগামী ১৯ সেপ্টেম্বর টেস্ট দিয়ে শুরু হবে সিরিজ। চেন্নাইয়ে হবে দুই ম্যাচ সিরিজের প্রথম টেস্ট। দ্বিতীয় ও শেষ টেস্ট শুরু হবে ২৭ সেপ্টেম্বর কানপুরে। টেস্ট দুটি আইসিসি বিশ্ব টেস্ট চ্যাম্পিয়নশিপের অংশ। পাপনের খোঁজ নেই সুজনের কাছেও টেস্ট সিরিজের পর কুড়ি ওভারের ফরম্যাটে মনোযোগী হবে দুই দল। তিন ম্যাচ টি-টোয়েন্টি সিরিজের প্রথমটি হবে ৬ অক্টোবর গোয়ালিয়রে। ৯ অক্টোবর দিল্লি ও ১২ অক্টোবর হায়দরাবাদে হবে সিরিজের দ্বিতীয় ও তৃতীয় টি-টোয়েন্টি ম্যাচ। একই বিবৃতিতে বিসিসিআই ভারত-ইংল্যান্ড সিরিজের সূচিও ঘোষণা করেছে। ওই সিরিজটিও হবে ভারতের মাটিতে। ২০২৫ সালের ২২ জানুয়ারি থেকে শুরু হতে যাওয়া সিরিজে ভারত-ইংল্যান্ড পাঁচ ম্যাচের টি-টোয়েন্টি এবং তিন ম্যাচের ওয়ানডে সিরিজ অনুষ্ঠিত হবে। টি-টোয়েন্টি সিরিজের ম্যাচগুলো হবে যথাক্রমে ২২, ২৫ ও ২৮ জানুয়ারি এবং ২, ৬ ফেব্রুয়ারি। পরবর্তীতে দুই দল ৬, ৯ ও ১২ ফেব্রুয়ারি তিনটি ওয়ানডে ম্যাচ খেলবে।"
2024/08/13,পাপনের খোঁজ নেই সুজনের কাছেও,Unknown,"বাংলাদেশ ক্রিকেট বোর্ড (বিসিবি) সভাপতি নাজমুল হাসান পাপন যেন হাওয়ায় মিলিয়ে গেছেন! গত ৫ আগস্ট শেখ হাসিনা সরকারের পতনের পর থেকেই আর বিসিবিতে ফেরেননি সাবেক যুব ও ক্রীড়া মন্ত্রী। তিনি দেশে আছেন নাকি অন্য কোনো দেশে গিয়েছেন, সে বিষয়েও সুনির্দিষ্ট তথ্য দিতে পারছেন না কেউ। শেখ হাসিনা পদত্যাগ করে দেশ ছাড়ার পর দেশজুড়ে আওয়ামী লীগ সংশ্লিষ্ট স্থাপনায় হামলা, ভাঙচুর ও অগ্নিসংযোগের ঘটনা ঘটে। আক্রমণের শিকার হয় শেখ কামালের হাতে গড়া ক্লাব আবাহনীও। আজ মঙ্গলবার বিধ্বস্ত সে ক্লাব পরিদর্শনে গিয়ে সংবাদমাধ্যমের সঙ্গে কথা বলেন বিসিবি পরিচালক খালেদ মাহমুদ সুজন। পাপন এখন কোথায় আছেন সে প্রশ্ন করা হলে তিনি বলেন, ’কোনো যোগাযোগ হয়নি ওনার সঙ্গে এখনো। জানিও না উনি কোথায় আছেন, সুতরাং বলতে পারব না। যদি যোগাযোগ হয় তাহলে কথা বলতে হবে।’ আগামী অক্টোবরে বাংলাদেশে অনুষ্ঠিত হওয়ার কথা নারী টি-টোয়েন্টি বিশ্বকাপ। বর্তমান পরিস্থিতিতে নারী টি-টোয়েন্টি বিশ্বকাপ বাংলাদেশে আয়োজন নিয়ে শঙ্কা দেখা দিয়েছে। এই ইস্যুতে খালেদ মাহমুদ সুজন বলেন, ‘এখন পাপন ভাই নেই, যদিও এখনো উনি সভাপতি আছেন, যেহেতু পদত্যাগ করেননি। আসিফ মাহমুদ এসেছেন যুব ও ক্রীড়া উপদেষ্টা। উনি সিদ্ধান্ত নেবেন। বলে দিয়েছেন কী করতে হবে।’ তবে কোনো কারণে নারী টি-টোয়েন্টি বিশ্বকাপ যদি বাংলাদেশ আয়োজন না করতে পারে, তাহলে সেটা দুর্ভাগ্যজনক হবে বলে মনে করেন সুজন, ‘বিশ্বকাপটা বাংলাদেশে হোক, আমাদের দেশের ভাবমূর্তির ব্যাপার থাকবে। এটা খুবই তাৎপর্যপূর্ণ হবে, বিশ্বকাপটা আয়োজন করতে পারলে। না হলে দুর্ভাগ্য বলতে হবে।’"
2024/08/13,সোনা জেতায় পাকিস্তানি অ্যাথলেটকে শ্বশুরের মহিষ উপহার,Unknown,"প্যারিস অলিম্পিকে বর্শা নিক্ষেপে সোনা জয় করেছেন পাকিস্তানের আরশাদ নাদিম। তার এই অর্জনে আনন্দে ভাসছে পাকিস্তান। দেশটির প্রেসিডেন্ট আসিফ আলী জারদারি তাকে পাকিস্তানের দ্বিতীয় সর্বোচ্চ বেসামরিক পুরস্কার ‘হিলাল-ই-ইমতিয়াজ’ প্রদানের ঘোষণা দিয়েছেন। তবে নিজের শ্বশুরের কাছ থেকে ‘অন্যরকম’ এক উপহার পেতে যাচ্ছেন তিনি। জানা গেছে, আরশাদকে তার শ্বশুর মুহাম্মদ নওয়াজ একটি মহিষ উপহার দিয়েছেন। গ্রামের ঐতিহ্য মেনে মর্যাদা ও সম্মানের প্রতীক হিসেবে এই মহিষ উপহার পেয়েছেন তিনি। ইলন মাস্কের এক্সের বিরুদ্ধে মামলা ঠুকে দিলেন ‘সেই’ বক্সার মেয়ের জামাতা আরশাদকে মহিষ উপহার দেওয়ার কথা সংবাদমাধ্যমকে জানিয়ে নওয়াজ বলেছেন, ‘গ্রামের ঐতিহ্য অনুযায়ী মহিষ উপহার দেওয়া আমাদের এখানে অত্যন্ত মূল্যবান ও সম্মানের। নাদিম সাফল্য পেয়েও গ্রামকে ভুলে যায়নি। তার বাড়ি এখনো গ্রামেই। মা-বাবা ও ভাইয়েদের সঙ্গে এখনো সে গ্রামে থাকে।’ অলিম্পিকে রেকর্ড ৯২.৯৭ মিটার দূরে বর্শা নিক্ষেপ করেছেন আরশাদ। শৈশব থেকেই এই অ্যাথলেট খেলাধুলা নিয়ে অনেক প্যাশনেট ছিলেন বলে জানান তার শ্বশুর, ‘ছয় বছর আগে যখন সে আমার মেয়েকে বিয়ে করতে রাজি হয়েছিল তখন সে ছোট একটা চাকরি করত। তবে নিজের খেলার বিষয়ে খুবই প্যাশনেট ছিল। বাড়ির পাশে এবং মাঠে প্রতিনিয়ত জ্যাভলিন অনুশীলন করত।’ তথ্যসূত্র: হিন্দুস্তান টাইমস"
2024/08/13,হাজার কোটিতে আর্জেন্টিনার বিশ্বকাপজয়ীকে দলে টানল অ্যাটলেটিকো,Unknown,"সব আনুষ্ঠানিকতা সম্পন্ন হয়েছে। ইংলিশ চ্যাম্পিয়ন ম্যানচেস্টার সিটি ছেড়ে স্প্যানিশ জায়ান্ট অ্যাটলেটিকো মাদ্রিদে পাড়ি জমিয়েছেন আর্জেন্টিনার বিশ্বকাপজয়ী ফরোয়ার্ড হুলিয়ান আলভারেজ। ৬ মৌসুমের জন্য আলভারেজকে দলে ভেড়াতে অ্যাটলেটিকো খরচ করেছে ৮ কোটি ৫০ লাখ ইউরো বা বাংলাদেশি মুদ্রায় প্রায় ১০৯২ কোটি টাকা। আলভারেজকে দলে টানার ঘোষণা দিয়ে এক বিবৃতিতে অ্যাটলেটিকো জানিয়েছে, ‘আর্জেন্টাইন ফরোয়ার্ড হুলিয়ান আলভারেজের ব্যাপারে ম্যানচেস্টার সিটির সঙ্গে সমঝোতা হয়েছে। আগামী ছয় মৌসুমের জন্য আলভারেজ আমাদের দলের সাথে চুক্তিতে স্বাক্ষর করেছেন।’ পদত্যাগ করবেন না, উল্টো নির্বাচন করার ঘোষণা সালাহউদ্দিনের উল্লেখ্য, ২০২২ সালের জানুয়ারিতে রিভার প্লেট থেকে ১ কোটি ৪০ লাখ পাউন্ডের বিনিময়ে আলভারেজকে দলে টানে ম্যানচেস্টার সিটি। ক্লাবটির হয়ে একের পর এক ট্রফি জিতে নিজের পদকের ঝুলিকে সমৃদ্ধ করেছেন এই আর্জেন্টাইন। দুই বছরে দুটি প্রিমিয়ার লিগ ও চ্যাম্পিয়ন্স লিগের শিরোপা জয়ের কৃতিত্ব অর্জন করেছেন। ২০২২ সালের ডিসেম্বরে আর্জেন্টিনার বিশ্বকাপ জয়ে অবদান রেখেছেন আলভারেজ। এছাড়া ২০২১ ও ২০২৪ কোপা আমেরিকাজয়ী দলের সদস্যও ছিলেন তিনি।"
2024/08/13,পাপনের পদত্যাগ চেয়ে বিসিবিতে বিক্ষোভ,Unknown,"ছাত্র-জনতার গণঅভ্যুত্থানে শেখ হাসিনাকে দেশ ছাড়তে হয়েছে। পতন হয়েছে তার সরকারের। এমন পরিস্থিতিতে শেখ হাসিনা সরকারের আমলে দেশের বিভিন্ন সরকারি ও স্বায়ত্তশাসিত প্রতিষ্ঠানের শীর্ষ পদে যারা ছিলেন, বিভিন্ন মহল থেকে তাদের পদত্যাগের দাবি উঠেছে। বাংলাদেশ ক্রিকেট বোর্ড (বিসিবি) কর্তাদের বিরুদ্ধেও একই দাবিতে আন্দোলন শুরু হয়েছে। আজ মঙ্গলবার মিরপুর শের-ই-বাংলা জাতীয় ক্রিকেট স্টেডিয়ামের দুই নম্বর গেটের সামনে কিছু লোক জড়ো হয়ে বিসিবি সভাপতি নাজমুল হাসান পাপনসহ কয়েকজন বোর্ড পরিচালকের পদত্যাগের দাবি জানান। বিক্ষোভকারীদের সঙ্গে দেখা যায় বাংলাদেশ জাতীয় ফুটবল দলের সাবেক অধিনায়ক ও বিএনপি নেতা আমিনুল ইসলামকেও। এছাড়াও ক্রীড়া সংগঠক রফিকুল ইসলাম বাবু, তরিকুল ইসলাম টিটুরা ক্রিকেট বোর্ড কর্তাদের পদত্যাগ দাবি করেছেন। এ সময় আন্দোলনকারীরা পাপন, বিসিবির ক্রিকেট অপারেশন্সের চেয়ারম্যান জালাল ইউনুসের ছবিযুক্ত প্ল্যাকার্ড উঁচিয়ে ধরেন, যাতে লেখা ছিল ‘পদত্যাগ চাই’, ‘পদত্যাগ করতে হবে’। ক্রীড়া উপদেষ্টা আসিফের কাছে শরিফুলের চাওয়া সরকার পতনের পর থেকে বিসিবি সভাপতি নাজমুল হাসান পাপনের খোঁজ পাওয়া যাচ্ছে না। শেখ হাসিনা সরকারের যুব ও ক্রীড়া মন্ত্রণালয়ের দায়িত্বেও ছিলেন বিসিবি কর্তা। যেহেতু বিসিবি সভাপতি এখন বোর্ডে অনুপস্থিত, তাই এখন তার বিষয়ে কী পদক্ষেপ নেওয়া যায়, সে বিষয়ে বিশ্ব ক্রিকেটের নিয়ন্ত্রক সংস্থা আইসিসির সঙ্গে আলাপের কথা জানিয়েছেন অন্তর্বর্তীকালীন সরকারের যুব ও ক্রীড়া উপদেষ্টা আসিফ মাহমুদ। আইসিসির নিয়ম অনুযায়ী, ক্রিকেট বোর্ডের নির্বাচিত কমিটিকে স্বাধীনভাবে কাজ করার সুযোগ দিতে হবে। সরকার বা কোনো তৃতীয় পক্ষ হস্তক্ষেপ করলে সে দেশের ক্রিকেট বোর্ডের সদস্যপদ স্থগিত করে দেয় তারা। এর ফলে সরকার চাইলেই বোর্ডের নির্বাচিত কোনো পদধারীকে অপসারণ করতে পারে না। তাই আন্দোলনকারীরা পাপনসহ অন্যান্যদের পদত্যাগ দাবি করছেন।"
2024/08/13,ক্রীড়া উপদেষ্টা আসিফের কাছে শরিফুলের চাওয়া,Unknown,"দেশে ক্ষমতার পালাবদল হয়েছে। গণঅভ্যুত্থানে গদি ছাড়তে হয়েছে শেখ হাসিনাকে। দেশে চালানোর দায়িত্ব এখন অন্তর্বর্তীকালীন সরকারের হাতে। ড. মুহাম্মদ ইউনূ‌সের নেতৃত্বাধীন সে সরকারে ছাত্র প্রতিনিধি হিসেবে রয়েছেন বৈষম্যবিরোধী ছাত্র আন্দোলনের সমন্বয়ক আসিফ মাহমুদ। তাকে দেওয়া হয়েছে যুব ও ক্রীড়া মন্ত্রণালয়ের দায়িত্ব। নতুন ক্রীড়া উপদেষ্টার কাছে নিজেদের চাওয়া-পাওয়ার কথা তুলে ধরছেন ক্রীড়াঙ্গন সংশ্লিষ্টরা। ছাত্র-জনতার দাবির মুখে অন্তর্বর্তীকালীন সরকার রাষ্ট্রীয় কাঠামোতে যে সংস্কার শুরু করেছে, সেটার প্রয়োগ ক্রীড়াঙ্গনেও চেয়েছেন তারা। তবে ক্রীড়া উপদেষ্টার কাছে জাতীয় দলের পেসার শরিফুল ইসলামের প্রত্যাশা খুব বেশি নয়। কানাডা লিগ শেষ করে আজ মঙ্গলবার মিরপুর শের-ই বাংলা স্টেডিয়ামে এসেছিলেন তিনি। সেখানে গণমাধ্যমের মুখোমুখি হয়ে নতুন উপদেষ্টার কাছে চাওয়া-পাওয়া নিয়ে প্রশ্ন করা হলে শরিফুলের সাদামাটা জবাব, ‘আসলে সবাই তো চায় ভালো কিছু, আমরাও ভালো কিছু চাইবো ইনশাআল্লাহ৷’ ‘বৈষম্যের শিকার’ ক্রিকেটারদের সঙ্গে কথা বলবেন প্রধান নির্বাচক সপ্তাহখানেক পরই পাকিস্তানের বিপক্ষে দুই ম্যাচের টেস্ট সিরিজ শুরু। ২১ আগস্ট রাওয়ালপিন্ডিতে হবে প্রথম টেস্ট। সে ম্যাচ নিয়ে শরিফুল বলেন, ‘অবশ্যই রাওয়ালপিন্ডিতে আমরা আগে খেলা দেখেছি যে ব্যাটিংবান্ধব উইকেট। আমাদেরও ভালো ব্যাটার আছে খেলাটা ফাইটিং হবে ইনশাআল্লাহ। ভালো একটা ফাইট ব্যাক দেওয়ার চেষ্টা করব।’ দেশের এই ক্রান্তিকালে পাকিস্তানের বিপক্ষে জয় পেতে সবটা উজার করে দেওয়ার প্রত্যয় শরিফুলের কণ্ঠে, ‘আপনারা সবাই দেখতে পাচ্ছেন যে দেশের অবস্থা কেমন। আমরাও যাচ্ছি পাকিস্তানে খেলতে। ইনশাআল্লাহ আমরা চেষ্টা করব যাতে ভালো কিছু করে জয় ছিনিয়ে আনতে পারি দেশের জন্য।’"
2024/08/13,"পদত্যাগ করবেন না, উল্টো নির্বাচন করার ঘোষণা সালাহউদ্দিনের",Unknown,"শেখ হাসিনা সরকারের পতনের রাষ্ট্রীয় এবং স্বায়ত্তশাসিত বিভিন্ন প্রতিষ্ঠানের শীর্ষ কর্তাদের পদত্যাগের দাবি উঠেছে। অনেকেই ছাত্র-জনতার দাবির মুখে পদত্যাগ করছেন। তবে এক্ষেত্রে নিজের অবস্থান পরিষ্কার করেছেন বাংলাদেশ ফুটবল ফেডারেশন (বাফুফে) সভাপতি কাজী সালাহউদ্দিন। বাংলাদেশ ফুটবল আলট্রাস নামে ভক্তদের একটি দল বাফুফে সভাপতি কাজী সালাহউদ্দিন, নারী উইংয়ের প্রধান মাহফুজা আক্তার কিরণ এবং আলোচিত সহ-সভাপতি সালাম মুর্শেদীর পদত্যাগ দাবি করেছে। সালাম মুর্শেদী পদত্যাগ করলেও বাকিরা এখনো স্বপদে বহাল। পদত্যাগের দাবির মুখে দেশের একটি সংবাদমাধ্যমকে নিজের অবস্থান জানিয়ে বাফুফে সভাপতি বলেন, ‘প্রথমত, বাংলাদেশ ফুটবল আল্টার্সের কী ভূমিকা ফুটবলে? আমি ঘোষণা দিয়েছি ২৬ অক্টোবর বাফুফে নির্বাচন হবে। আমি নির্বাচন করতে পারব কিনা তারা বলার কে? তাদের কে অধিকার দিয়েছে আমাকে হুমকি দেওয়ার?’ সালাহউদ্দিন পদত্যাগ করবেন কিনা, যা বলছে বাফুফে আন্দোলনকারীদের দাবির মুখে পদত্যাগ তো করবেনই না, বরং বাফুফের আগামী নির্বাচনেও প্রার্থী হওয়ার কথা জানালেন এই ফুটবল কর্তা, ‘আমি পদত্যাগ করছি না। আমি আরও আগামী নির্বাচনে প্রতিদ্বন্দ্বিতা করব। আমি কোনো হুমকির মুখে ফুটবল ছাড়ব না।’ তার পদত্যাগের দাবিতে যারা আন্দোলন করছেন, তাদের উদ্দেশে কড়া ভাষায় সালাহউদ্দিনের বার্তা, ‘আমি সাদামাটা মানুষ না। আমার দীর্ঘ ফুটবলের ইতিহাস আছে। আমি জাতীয় দলের অধিনায়ক ছিলাম। আমি মুক্তিযোদ্ধা ছিলাম। আওয়ামী লীগের আমলে ছাড়াও আমি জিয়াউর রহমানের আমলে, খালেদা জিয়ার আমলে, হুসেইন মোহাম্মদ এরশাদ ও জাতীয় ক্রীড়া পুরস্কার, স্বাধীনতা পদক, শেখ কামাল আজীবন সম্মাননা পুরস্কার পেয়েছি। আমি নিজের ইচ্ছায় ফুটবল ছাড়ব, কারো হুমকিতে নয়।’ উল্লেখ্য, দীর্ঘ সময় ধরে বাফুফে সভাপতির পদে আছেন কাজী সালাহউদ্দিন। তার আমলে  বাফুফের বিরুদ্ধে ফিফা থেকেও দুর্নীতির অভিযোগ এসেছে। সমালোচনা নিত্য সঙ্গী হলেও বাফুফের সভাপতির পদে অনড় থেকেছেন সাবেক এই ফুটবলার।"
2024/08/13,আফগানিস্তানে ফের শুরু টি-টোয়েন্টি লিগ,Unknown,"টি-টোয়েন্টি ক্রিকেট আবির্ভাবের পর থেকেই জনপ্রিয়তায় তুঙ্গে। তারই একবাজারি সংস্করণ হলো ফ্র্যাঞ্চাইজি টি-টোয়েন্টি লিগ। ভারত আইপিএল আয়োজন করে জনপ্রিয়তা পাওয়ার পর থেকেই প্রতিটি দেশ ফ্র্যাঞ্চাইজি টি-টোয়েন্টি লিগের আয়োজন করছে। অন্য দেশের মতো টি-টোয়েন্টি ফ্র্যাঞ্চাইজি টুর্নামেন্টের আয়োজন করেছে যুদ্ধবিধ্বস্ত দেশ আফগানিস্তান; কিন্তু সবশেষ ২০২২ সালে একটি ম্যাচে বোমা বিস্ফোরণে দুইজন মারা যাওয়ার পর বন্ধ হয়ে যায় টুর্নামেন্ট। সোমবার আফগানিস্তান ক্রিকেট বোর্ডের (এসিবি) পক্ষ থেকে ফের ফ্র্যাঞ্চাইজি লিগ শুরুর ঘোষণা দেওয়া হয়। আফগান প্রিমিয়ার লিগে প্রথমবার দেশের মাটিতে খেলতে দেখা গেল দেশের তারকাদের। প্রথম ম্যাচটি খেলা হলো কাবুলের ক্রিকেট স্টেডিয়ামে। প্রথম ম্যাচে মুখোমুখি হয় স্পিনঘর টাইগার্স এবং ব্যান্ড-এ-আমির ড্রাগন্সের‌ মধ্যে। ঐতিহাসিক মুহূর্তের সাক্ষী হতে অনেক দর্শক মাঠে উপস্থিত ছিলেন। প্রথম ম্যাচেই খেলার কথা ছিল দেশের সেরা তারকা রশিদ খানের। স্পিনঘর টাইগার্সকে নেতৃত্ব দেওয়ার কথা ছিল রশিদ খানের। তবে তিনি ব্যক্তিগত কারণে খেলতে পারেননি এদিনের ম্যাচে। আশা করা হচ্ছে পরবর্তী ম্যাচে তাকে হয়তো পাওয়া যাবে। এসিবির এক কর্মকর্তা জানিয়েছেন, রশিদ খানসহ আফগানিস্তানের সিনিয়র দলের ক্রিকেটাররা যারা বিভিন্ন আন্তর্জাতিক ফ্র্যাঞ্চাইজি লিগে খেলছেন- যেমন ইংল্যান্ড এবং কানাডার মতো দেশে তারা খেলছেন; তারা আফগানিস্তানের এই ঘরোয়া ফ্র্যাঞ্চাইজি লিগে যোগ দেবেন। আফগান সরকারের পক্ষ থেকে এই শাপাগিজা ক্রিকেট লিগ টুর্নামেন্টের নিরাপত্তাও বাড়িয়ে দেওয়া হয়েছে।"
2024/08/13,ক্রীড়া উপদেষ্টার সঙ্গে বিসিবি কর্মকর্তাদের পরিচয়পর্বের ভিডিও ভাইরাল,Unknown,"তীব্র গণআন্দোলানের মুখে আওয়ামী লীগ সরকারের পতন হওয়ার পর গত ৮ আগস্ট ড. মুহাম্মদ ইউনুসের নেতৃত্বে গঠিত হয় ১৭ সদস্যের অন্তর্বর্তীকালীন সরকার। এই সরকারে যুব ও ক্রীড়া মন্ত্রণালয়ের দায়িত্ব পান বৈষম্যবিরোধী ছাত্র আন্দোলনের অন্যতম সমন্বয়ক আসিফ মাহমুদ সজীব ভূঁইয়া। তরুণ এই ক্রীড়া উপদেষ্টা গেল রোববার প্রথমবারের মতো মন্ত্রণালয়ে অফিস করেন। সেদিনই সাত পরিচালককে সঙ্গে নিয়ে ক্রীড়া মন্ত্রণালয়ের উপদেষ্টার সঙ্গে দেখা করতে গিয়েছিলেন বিসিবির প্রধান নির্বাহী কর্মকর্তা নিজাম উদ্দিন চৌধুরী সুজন। মূলত আসন্ন নারী টি-টোয়েন্টি বিশ্বকাপ নিয়েই ছিল প্রধান আলোচনা। আসছে অক্টোবরে বাংলাদেশের মাটিতে নারীদের বিশ্বকাপ হওয়ার কথা রয়েছে। সেটি যেন নির্বিঘ্নে হতে পারে এটিই ছিল আলোচনার প্রধান বিষয়। গতকাল (সোমবার) থেকে একটি ভিডিও সামাজিক যোগাযোগমাধ্যমে বেশ ভাইরাল হয়। সেখানে দেখা যায়, শুরুতে মন্ত্রণালয়ের নবনিযুক্ত তরুণ উপদেষ্টার সঙ্গে দাঁড়িয়ে পরিচালকদের পরিচয় করিয়ে দেন বিসিবির সিইও। প্রথমে দাঁড়িয়ে সালাম দিয়ে নিজের পরিচয় দেন পরিচালক কাজী এনাম আহমেদ। একে একে ক্রিকেট পরিচালনা বিভাগের প্রধান জালাল ইউনুস, মাহবুব আনাম, খালেদ মাহমুদ, আকরাম খানরা নিজের পরিচয় দেন। এ দৃশ্য ফেসবুকে ভাইরাল হতেই সোশ্যাল মিডিয়ায় নানা ধরনের মন্তব্য দেখা যাচ্ছে। অনেকে বলছেন নতুন উপদেষ্টা আরও বিনয়ের পরিচয় দিতে পারতেন। কেউ কেউ তার মধ্যে অহংবোধ দেখে ব্যথিত হয়েছেন বলেও মন্তব্য করেন। তবে অনেকে আবার আসিফ মাহমুদের আচরণে কোনো সমস্যা পাননি। চেয়ারে কে বসা তাকে নয়, বরং চেয়ারকে সম্মান দেখানো হয়েছে বলেই মনে করছেন অনেকে। এ বিষয় সেই অনুষ্ঠানে উপস্থিত থাকা বিসিবির পরিচালক ইফতেখার রহমান মিঠুর গণমাধ্যমকে মিঠু বলেন, শুরুতে সিইও যখন পরিচয় করিয়ে দিচ্ছিলেন তখন তিনি দাঁড়িয়ে ছিলেন। এরপর ইনাম প্রথমে দাঁড়িয়ে সালাম দেওয়া শুরু করে। পরে ক্রমানুসারে জালাল ভাই, মাহবুব ভাই, ববি ভাই, আমি আর যারা আছে সবাই সেভাবেই করেছি। নতুন উপদেষ্টা প্রথম দিন অফিসে এসে সবার আগে আমাদের সঙ্গেই মিটিংয়ে বসেছিলেন, এটাই তো বড় সম্মান। এখন এটা নিয়ে উপদেষ্টাকে ব্লেম দেওয়ার কিছু নেই।"
2024/08/13,ক্রীড়া উপদেষ্টার সঙ্গে সুজন-আকরামদের পরিচয়পর্ব নিয়ে কেন এত আলোচনা?,Unknown,"ছাত্র-জনতার আন্দোলনের ফসল হিসেবে যাত্রা শুরু হয়েছে অন্তবর্তীকালীন সরকারের। ছাত্রদের প্রতিনিধি হিসেবে সরকারে আছেন তরুণ দুই উপদেষ্টা। আসিফ মাহমুদ সজীব ভূঁইয়া আছেন যুব ও ক্রীড়া মন্ত্রণালয়ের দায়িত্বে। গত রোববার নতুন যুব ও ক্রীড়া উপদেষ্টার প্রথম কার্যদিবস ছিল। সেদিনই বিসিবির সাত পরিচালককে নিয়ে ক্রীড়া মন্ত্রণালয়ে উপদেষ্টার সঙ্গে দেখা করতে গিয়েছিলেন বিসিবির প্রধান নির্বাহী নিজাম উদ্দিন চৌধুরী। শুরুতে মন্ত্রণালয়ের নবনিযুক্ত তরুণ উপদেষ্টার সঙ্গে দাঁড়িয়ে পরিচালকদের পরিচয় করিয়ে দেন বিসিবির প্রধান নির্বাহী। প্রথমে দাঁড়িয়ে সালাম দিয়ে নিজের পরিচয় দেন পরিচালক কাজী এনাম আহমেদ। তিনি পাশে থাকা ক্রিকেট পরিচালনা বিভাগের প্রধান জালাল ইউনুসকে ইশারা দিয়ে পরিচয় দিতে বলেন।‘আসসালামুলাইকুম, আমি জালাল ইউনুস...’ এভাবে একে একে মাহবুবুল আনাম, আহমেদ সাজ্জাদুল আলম ববি, ইফতেখার রহমান হয়ে খালেদ মাহমুদ সুজন, সবার শেষে ১৯৯৭ আইসিসি ট্রফি জয়ী অধিনায়ক আকরাম খান উপদেষ্টাকে নিজের পরিচয় দেন দাঁড়িয়ে সালাম দিয়ে। আকরামের পরিচয়পর্বে মৃদু হাসি ফুটে ওঠে আসিফ মাহমুদের মুখে। সোমবার বিকাল থেকে এ দৃশ্য ফেসবুকে ছড়াতেই নানা ধরনের মন্তব্য দেখা যাচ্ছে। কেউ কেউ মনে করেন, ২৬ বছর বয়সি ক্রীড়া উপদেষ্টা আরও বিনয়ের পরিচয় দিতে পারতেন। যেহেতু বেশিরভাগ পরিচালক তার বাবার বয়সি। আর আকরাম–সুজনদের হাত ধরে ১৯৯৭ সালে বদলে গিয়েছিল দেশের ক্রিকেটের মানচিত্র। সেই নায়কদের একটু সম্মান দিলে এমন কোনো ক্ষতি হতো না। তারা মনে করেন, বিনয়ী হলে কেউ ছোট হয় না। কেউ আবার মনে করেন, পরিচালকেরা কোনো ব্যক্তিকে নয় সালাম দিয়েছেন ব্যক্তির চেয়ার, পদ–পদবীকে। এটাই নিয়ম, রাষ্ট্রীয় শিষ্টাচার। গুরুত্বপূর্ণ দায়িত্বপ্রাপ্ত যেকোনো ব্যক্তিকেই এ ধরনের সম্মান জানানো যায়। কেউ আবার আরেক কাঠি সরেস, নানা অনিয়মে ভরা বিসিবির পরিচালকদের জন্য নাকি এটাই যথার্থ! অনেকের এ দৃশ্য দেখে যেমন হতাশ হয়েছেন, অনেকে আবার মজার উপাদানও খুঁজে পাচ্ছেন। অনেকে এ দৃশ্যের সঙ্গে বলিউডে অনিল কাপুরের জনপ্রিয় সেই ‘নায়ক’ সিনেমার মিল খুঁজে পাচ্ছেন। যুব উপদেষ্টার কাছে বিসিবির শীর্ষ কর্তারা গিয়েছিলেন মূলত অক্টোবরে দেশের মাঠে অনুষ্ঠেয় নারী টি-টোয়েন্টি বিশ্বকাপ আয়োজনের বিষয়ে কথা বলতে। আলোচনা শেষে বিসিবি কর্তাদের বিদায় নেওয়ার সময় আসিফ চেয়ার থেকে উঠে হাত বাড়িয়ে দেন হাসিমুখে ৷ নাজমুল হাসান পাপনের অনুপস্থিতিতে বিসিবি কীভাবে চলবে, সে বিষয়ে পরে সংবাদমাধ্যমে আসিফ মাহমুদ বলেন, ‘একটা ফেডারেশনকে চলতে হলে তার সব কটি অর্গান (স্তর) ভালোভাবে কাজ করতে হয়। বিসিবি আইসিসির অধীনে একটা স্বায়ত্তশাসিত প্রতিষ্ঠান। তাদের বিষয়ে আমরা সিদ্ধান্ত নিতে পারব না। বিসিবির পরিচালক যারা আছেন, তারা আইসিসির বিধিবিধান মেনে কীভাবে বর্তমান পরিস্থিতির সমাধান করা যায়, সেই প্রক্রিয়া শুরু করতে বলা হয়েছে। অন্তর্বর্তী সভাপতি হিসেবে কাউকে দায়িত্ব দেওয়া যায় কি না, সে ব্যাপারে লিগ্যাল প্রসেস শুরু করতে বলা হয়েছে।’"
2024/08/13,"‘প্রতারণা যেন মানসিক অত্যাচার’, হার্দিককে কিসের ইঙ্গিত দিলেন নাতাশা?",Unknown,"জুলাইয়ে ক্রিকেটার হার্দিক পান্ডিয়ার সঙ্গে বিবাহবিচ্ছেদের ঘোষণা দেন মডেল ও অভিনেত্রী নাতাশা স্তানকোভিচ। তার পর ভারত ছেড়ে সার্বিয়া চলে যান ভারতীয় ক্রিকেটারের সাবেক স্ত্রী। সঙ্গে নিয়ে গেছেন ছেলে অগস্ত্যকে। তারা বিবাহবিচ্ছেদের সিদ্ধান্ত নিয়েছেন যৌথভাবে। তাই রাখঢাক না করেই সে কথা সোশ্যাল মিডিয়ায় জানিয়েছেন নাতাশা। শুধু তাই নয়, বিবাহবিচ্ছেদের পর থেকে বিভিন্ন ধরনের পোস্টে নানা ইঙ্গিত দিয়ে যাচ্ছেন তিনি। এবার আলোচনা হচ্ছে তার একটি পোস্ট নিয়ে। যেখানে হার্দিকের দিকে নাতাশা প্রতারণার ইঙ্গিত দিয়েছেন বলে মনে করা হচ্ছে। হার্দিক ও নাতাশার সম্পর্ক ভাঙলেও তারা একে অপরকে এখনো সামাজিক যোগাযোগমাধ্যমে অনুসরণ করেন। এই দেখে নেটিজেনদের প্রশ্ন, এখনো কি পরস্পরের সঙ্গে যুক্ত থাকতে চান তারা? যদিও সে প্রশ্নের উত্তর মেলেনি। ফের এক হচ্ছেন হার্দিক-নাতাশা! তবে বিয়ে ভাঙার পর ছেলেকে সময় দিচ্ছেন নাতাশা। সেই সব ছবি সামাজিক যোগাযোগমাধ্যমে প্রকাশ করছেন তিনি। পাশাপাশি তিক্ত সম্পর্ক প্রসঙ্গে নানা পোস্টে লাইকও দিচ্ছেন। এবার ‘প্রতারণা যেন মানসিক অত্যাচারের সমান’ এমনই এক পোস্টে লাইক দিয়ে কি তবে হার্দিকের দিকে আঙ্গুল তুলতে চাইছেন তিনি! যদিও এই জল্পনা নিরসন করেননি নাতাশা। এর মধ্যেই অভিনেত্রী অনন্যা পাণ্ডের সঙ্গে সম্পর্কে জড়ানোর গুঞ্জন শোনা গেছে হার্দিকের। সম্প্রতি একে অপরকে ইনস্টাগ্রামে অনুসরণ শুরু করেছেন তারা।"
2024/08/13,আজকের খেলা: ১৩ আগস্ট ২০২৪,Unknown,"অস্ট্রেলিয়ায় টপ অ্যান্ড সিরিজে মঙ্গলবার (১৩ আগস্ট) রয়েছে চারটি ম্যাচ। এদিকে ইংল্যান্ডে চলছে দ্য হানড্রেড। খেলার সময় ক্রিকেট
টপ এন্ড সিরিজ (টি-টোয়েন্টি)
স্ট্রাইকার্স-স্টারস
সকাল ৬টা, টি স্পোর্টস ইউটিউব ও অ্যাপ নর্দার্ন টেরিটরি-রেনেগেডস
সকাল ৯টা ৩০ মিনিট, টি স্পোর্টস ইউটিউব ও অ্যাপ ক্যাপিটাল টেরিটরি-স্টারস
সকাল ১১টা, টি স্পোর্টস ইউটিউব ও অ্যাপ তাসমানিয়া-পাকিস্তান ‘এ’
দুপুর ২টা ৩০ মিনিট, টি স্পোর্টস ইউটিউব ও অ্যাপ দ্য হানড্রেড
নর্দার্ন-লন্ডন (নারী)
সন্ধ্যা ৭টা ৩০ মিনিট, টি স্পোর্টস ও সনি স্পোর্টস ৫ নর্দার্ন-লন্ডন (পুরুষ)
রাত ১১টা ৩০ মিনিট, টি স্পোর্টস ও সনি স্পোর্টস ৫"
2024/08/13,পলক ও তার স্ত্রীর ব্যাংক হিসাব স্থগিত,Unknown,"সাবেক ডাক, টেলিযোগাযোগ ও তথ্যপ্রযুক্তি প্রতিমন্ত্রী জুনাইদ আহ্‌মেদ পলক, তার স্ত্রী, পরিবার ও তাদের মালিকানাধীন ব্যবসাপ্রতিষ্ঠানের ব্যাংক হিসাবের লেনদেন স্থগিত করা হয়েছে। বাংলাদেশ ব্যাংকের আর্থিক গোয়েন্দা ইউনিট বিএফআইইউ এ নির্দেশ দিয়েছে। সব ব্যাংক ও আর্থিক প্রতিষ্ঠানের কাছে এ নির্দেশনা পাঠিয়ে দেওয়া হয়েছে। বাংলাদেশ ফাইন্যান্সিয়াল ইন্টেলিজেন্স ইউনিটের (বিএফআইইউ) নির্দেশনায় বলা হয়েছে, জুনাইদ আহ্‌মেদ পলক, তার স্ত্রী আরিফা জেসমিন কনিকা, তাদের পরিবারের সদস্য ও তাদের মালিকানাধীন ব্যবসাপ্রতিষ্ঠানের নামে কোনো ব্যাংক হিসাব পরিচালিত হলে আগামী ৩০ দিনের জন্য সেগুলোর লেনদেন স্থগিত করার নির্দেশ দেওয়া হলো। অর্থ পাচার নিরোধসংক্রান্ত ২০১২ সালের মানি লন্ডারিং প্রতিরোধ আইন অনুযায়ী এ আদেশ দেওয়া হয়েছে। নির্দেশনায় বিএফআইইউ আরও বলেছে, কোনো হিসাব স্থগিত করা হলে হিসাবসংশ্লিষ্ট তথ্য বা দলিল, যেমন হিসাব খোলার ফরম, কেওয়াইসি ও লেনদেন বিবরণী ইত্যাদি চিঠি দেওয়ার তারিখ থেকে তিন কার্যদিবসের মধ্যে তাদের কাছে পাঠানোর জন্য ব্যাংক ও আর্থিক প্রতিষ্ঠানগুলোকে অনুরোধ করা হয়েছে। লেনদেন স্থগিত করার এই নির্দেশের ক্ষেত্রে মানি লন্ডারিং প্রতিরোধ বিধিমালা, ২০১৯-এর ২৬ (২) ধারা প্রযোজ্য হবে বলে বিএফআইইউর চিঠিতে বলা হয়েছে। জুনাইদ আহ্‌মেদ পলক নাটোরের একটি আসনের সংসদ সদস্য ছিলেন। ৫ আগস্ট শেখ হাসিনা ক্ষমতা ছেড়ে দেশ ছাড়ার পর সাবেক এই প্রতিমন্ত্রীকে বিমানবন্দর হয়ে বিদেশে পালানোর সময় আটক করে আইনশৃঙ্খলা রক্ষাকারী বাহিনীর হেফাজতে নেওয়া হয়।"
2024/08/13,সালমান এফ রহমানের ছেলে শায়ানকে আইএফআইসি ব্যাংক থেকে অব্যাহতি,Unknown,"আইএফআইসি ব্যাংকের পরিচালক পদ থেকে সালমান এফ রহমানের ছেলে আহমেদ শায়ান ফজলুর রহমানকে অব্যাহতি দিয়েছে বাংলাদেশ ব্যাংক। গত ১১ আগস্ট আইএফআইসি ব্যাংকের ব্যবস্থাপনা পরিচালক বরাবর পাঠানো এক নির্দেশে এই সিদ্ধান্তের কথা জানায় কেন্দ্রীয় ব্যাংক। জানা গেছে, আইএফআইসি ব্যাংকের খেলাপি ঋণ ইস্যুতে শায়ান রহমানকে পরিচালকের পদ থেকে সরিয়ে দেওয়া হয়েছে। উল্লেখ্য, শায়ানের বাবা সালমান এফ রহমান সাবেক প্রধানমন্ত্রী শেখ হাসিনার বেসরকারি শিল্প এবং বিনিয়োগ উপদেষ্টা হিসেবে কাজ করেছেন।"
2024/08/13,কন্যাসন্তানের মা হলেন অ্যানি খান,Unknown,"মা হলেন সফল উদ্যোক্তা সাবেক অভিনেত্রী অ্যানি খান। গত ২৬ জুলাই রাজধানীর একটি হাসপাতালে ফুটফুটে কন্যাসন্তানের জন্ম দেন তিনি। বর্তমানে মা-মেয়ে দুজনই সুস্থ আছে। মেয়ের নাম আমায়রা বিনতে আরেফিন। গত ৭ আগস্ট নিজের ফেসবুক আইডিতে এক স্ট্যাটাসে মা হওয়ার খবর নিশ্চিত করেন অ্যানি খান। তবে স্ট্যাটাসের কথাগুলো তার সদ্য ভূমিষ্ট সন্তানেরই বলে বুঝিয়েছেন। অর্থাৎ, আমায়রা বিনতে আরেফিন বলছে, ‘আসসালামু আলাইকুম ওয়া রাহমাতুল্লাহি ওয়া বারাকাতুহু। আন্টি, আঙ্কেল, ভাইয়া, আপু, দাদা-দাদু, নানা-নানু, ফুপি-ফুপা সবাই আমার জন্য দোয়া করবেন। আলহামদুলিল্লাহ আল্লাহর অশেষ রহমতে আমি পৃথিবীতে চলে এসেছি। অ্যানি খান এখন মা হয়ে গেছে।  আল্লাহুম্মা বারিক লাহা। সবাই আমাদের জন্য দোয়া করবেন। আমি যেন আমার মায়ের উত্তম সন্তান হতে পারি। আমি যেন আমার বাবা-মায়ের সাদাকার জারিয়ার পথ হতে পারি। আমিন।’ মা হওয়ার অনুভূতির বিষয়ে জানতে চাইলে মঙ্গলবার বিকালে অ্যানি খান যুগান্তরকে বলেন, এই অনুভূতি ভাষায় প্রকাশ করে বোঝাতে পারব না। তবে কন্যাসন্তান হওয়ায় আমি বেশি খুশি। কারণ কন্যাসন্তান আল্লাহর অনেক বড় নেয়ামত। আমার সন্তানের জন্য আপনারা দোয়া করবেন, যেন তাকে উত্তম সন্তান হিসেবে গড়ে তুলতে পারি। বদলে যাওয়া অ্যানি খানের মহানুভবতার গল্প মডেলিং, উপস্থাপনা ও অভিনয়ের মাধ্যমে ব্যাপক পরিচিতি লাভ করেছিলেন অ্যানি খান। ক্যারিয়ারের তুঙ্গে থাকা অবস্থায় চার বছর আগে আনুষ্ঠানিকভাবে শোবিজ থেকে বিদায় নেন তিনি। এরপর থেকে ইসলামি নিয়মকানুন অনুযায়ী জীবনযাপন শুরু করেন। পোশাকেও পরিবর্তন এনেছেন। পরেন বোরকা ও হিজাব। এখনো সেভাবেই চলছেন তিনি। অভিনয় জগতকে বিদায় জানানোর পর নতুন কর্মকাণ্ডে নিজেকে যুক্ত করেন অ্যানি খান। অনলাইনে পোশাক ব্যবসা শুরু করেন। ‘অ্যানীস কালেকশন’ নামের সেই প্রতিষ্ঠানে বোরকা ও সালোয়ার কামিজ বিক্রি করছেন অ্যানি। শুরু থেকেই ক্রেতাদের কাছে থেকে ভালো সাড়া পান তিনি। বর্তমানে তিনি একজন সফল উদ্যোক্তা। পাশাপাশি তিনি ধর্ম-কর্ম নিয়ে সোশ্যাল মিডিয়ায় বেশ সক্রিয়। ফলে এক সময়ের সফল এই অভিনেত্রী মাঝে-মধ্যেই খবরের শিরোনাম হন। তবে রূপালী জগত ছেড়ে ইসলামি বিধান অনুযায়ী জীবন পরিচালনা এবং উদ্যোক্তা হিসেবে নিজেকে প্রতিষ্ঠা করার পথ অতটা সহজ ছিল না অ্যানি খানের। সোশ্যাল মিডিয়ায় ভক্ত অনুরাগীর বেশিরভাগই তার পাশে থেকে সাহস ও অনুপ্রেরণা জোগালেও অনেকের সমালোচনা ও নেতিবাচক মন্তব্যের শিকার হন তিনি। তবে কোনো সমালোচনাই তিনি গায়ে মাখেন না। বরং নিজের লক্ষ্যকে সামনে রেখে এগিয়ে চলেছেন এই উদ্যোক্তা। এখানেই থেমে থাকেননি অ্যানি খান। ব্যবসার পাশাপাশি সামাজিক বিভিন্ন কাজে নিজেকে নিয়োজিত করেছেন তিনি। রমজানে গরিব ও অসহায়দের জন্য ইফতারের আয়োজন করা, বিধবার ঘর বানিয়ে দেওয়াসহ দরিদ্র মানুষকে নানাভাবে সহযোগিতা করছেন তিনি। তার এসব মহতি উদ্যোগ ইতোমধ্যে সোশ্যাল মিডিয়ায় ব্যাপক প্রশংসা কুড়িয়েছে। অনেক অনুরাগী আর্থিকভাবে সহযোগিতা করে অ্যানি খানের উদ্যোগের সঙ্গে নিজেদের সম্পৃক্ত করছেন।"
2024/08/13,বিএসইসির নতুন চেয়ারম্যান হলেন ড. মাসরুর রিয়াজ,Unknown,"পুঁজিবাজার নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) চেয়ারম্যান হিসেবে নিয়োগ পেয়েছেন ড. এম মাসরুর রিয়াজ। মঙ্গলবার অর্থ মন্ত্রণালয়ের আর্থিক প্রতিষ্ঠান বিভাগের উপসচিব ফরিদা ইয়াসমিন স্বাক্ষরিত প্রজ্ঞাপনে এ তথ্য জানানো হয়। এতে বলা হয়, নিয়োগের তারিখ থেকে পরবর্তী চার বছরের জন্য ড. এম মাসরুর রিয়াজকে বিএসইসির চেয়ারম্যান হিসেবে নিয়োগ দেওয়া হলো। জনস্বার্থে জারিকৃত এ আদেশ অবিলম্বে কার্যকর হবে। ড. মাসরুর রিয়াজ আন্তর্জাতিক মুদ্রা তহবিলের (আইএমএফ) কর্মকর্তা ছিলেন। বর্তমানে তিনি পলিসি এক্সচেঞ্জ গবেষণা প্রতিষ্ঠানের চেয়ারম্যান হিসেবে দায়িত্ব পালন করছেন। প্রসঙ্গত, সাম্প্রতিক রাজনৈতিক পট পরিবর্তনের পরিপ্রেক্ষিতে গত রোববার বিএসইসির চেয়ারম্যান পদ থেকে অধ্যাপক শিবলী রুবাইয়াত-উল-ইসলাম পদত্যাগ করেন। পরদিন পদত্যাগ করেন সংস্থাটির দুই কমিশনার অধ্যাপক ড. শেখ শামসুদ্দিন আহমেদ ও ড. রুমানা ইসলাম।"
2024/08/13,বাংলাদেশ ব্যাংকের গভর্নর হচ্ছেন আহসান মনসুর,Unknown,"বাংলাদেশ ব্যাংকের নতুন গভর্নর হিসেবে নিয়োগ পেতে যাচ্ছেন ড. আহসান এইচ মনসুর। তিনি আবদুর রউফ তালুকদারের স্থলাভিষিক্ত হবেন।
মঙ্গলবার অর্থ মন্ত্রণালয়ের একটি বিশ্বস্ত সূত্র যুগান্তরকে এ তথ্য নিশ্চিত করেছেন। এ বিষয়ে জানতে চাইলে ড. আহসান এইচ মনসুর যুগান্তরকে বলেন, এ বিষয়টি আমিও শুনেছি। ড. মনসুর ১৯৭৬ সালে ঢাকা বিশ্ববিদ্যালয়ের অর্থনীতি বিভাগের প্রভাষক হিসেবে কর্মজীবন শুরু করেন। একই বছর তিনি অর্থনীতিতে উচ্চশিক্ষা গ্রহণের জন্য কানাডা চলে যান। একজন স্নাতকোত্তর ছাত্র এবং গবেষণা সহকারী হিসেবে তিনি কানাডার ওয়েস্টার্ন অন্টারিও বিশ্ববিদ্যালয়ে (১৯৭৮-৮১) স্নাতক পর্যায়ে নিয়মিত অর্থনীতি কোর্সও পড়াতেন। এরপর তিনি ১৯৮১ সালে ইকোনমিস্ট প্রোগ্রামের অধীনে আন্তর্জাতিক মুদ্রা তহবিলে (আইএমএফ) যোগদান করেন এবং তারপরে ১৯৮২ সালে ওয়েস্টার্ন অন্টারিও বিশ্ববিদ্যালয় থেকে অর্থনীতিতে পিএইচডি সম্পন্ন করেন। আইএমএফ-এ তার দীর্ঘ কর্মজীবনে ড. আহসান এইচ মনসুর মধ্যপ্রাচ্য, এশিয়া, আফ্রিকা এবং মধ্য আমেরিকার বিভিন্ন দেশে কাজ করেছেন। তিনি আইএমএফ-এর গুরুত্বপূর্ণ কার্যকরী বিভাগগুলোতে (রাজস্ব বিষয়ক ও নীতি পর্যালোচনা ও উন্নয়ন বিভাগ) এবং অঞ্চলভিত্তিক বিভাগগুলোতে (মধ্যপ্রাচ্য ও মধ্য এশিয়া এবং এশীয় বিভাগ) কাজ করেছেন। এছাড়া তিনি ১৯৯৮ থেকে ২০০১ সাল পর্যন্ত পাকিস্তানে আইএমএফ-এর সিনিয়র আবাসিক প্রতিনিধি এবং বাংলাদেশ সরকারের অর্থমন্ত্রীর (১৯৮৯-৯১) আর্থিক উপদেষ্টা হিসেবেও দায়িত্ব পালন করেন। বাংলাদেশে তার নিয়োগের সময় ড. মনসুর প্রাথমিকভাবে ১৯৯১ সালে বাংলাদেশে মূল্য সংযোজন করের সফল প্রবর্তনের সঙ্গে জড়িত ছিলেন।
সম্প্রতি তিনি উপসাগরীয় সহযোগিতা পরিষদ (জিসিসি) বিভাগের বিভাগীয় প্রধান হিসেবে দায়িত্ব পালন করেছেন এবং সৌদি আরব, কুয়েত ও ওমানে আইএমএফ মিশনের প্রধান ছিলেন। আইএমএফ থেকে দ্রুত অবসর গ্রহণের পর নীতি বিশ্লেষণের লক্ষ্যে ও একটি ইনস্টিটিউট প্রতিষ্ঠার লক্ষ্যে অন্যান্য পেশাদারদের সঙ্গে সমন্বয় করে ড. মনসুর বাংলাদেশের পলিসি রিসার্চ ইনস্টিটিউটের প্রতিষ্ঠাতা পরিচালক এবং নির্বাহী পরিচালক হিসেবে যোগদান করেন। বিভিন্ন মর্যাদাপূর্ণ জার্নালে ড. মনসুরের অসংখ্য প্রকাশনা করেছেন রয়েছে। তিনি একজন বিশিষ্ট লেখক হিসেবে সুপরিচিত।"
2024/08/13,যে মামলায় গ্রেফতার আনিসুল হক ও সালমান এফ রহমান,Unknown,"বৈষম্যবিরোধী ছাত্র আন্দোলন চলাকালে ঢাকা কলেজের সামনে ছাত্র ও হকার নিহত হওয়ার ঘটনায় নিউমার্কেট থানায় দুটি হত্যা মামলা হয়েছে। এসব হত্যার ঘটনায় ইন্ধনদাতা হিসেবে সাবেক আইনমন্ত্রী আনিসুল হক ও সাবেক প্রধানমন্ত্রী শেখ হাসিনার উপদেষ্টা সালমান এফ রহমানকে গ্রেফতার করা হয়েছে। মঙ্গলবার আইনশৃঙ্খলা বাহিনীর সদস্যরা সদরঘাট থেকে তাদের গ্রেফতার করেন। ডিএমপি কমিশনার মাইনুল হাসান সাংবাদিকদের এ তথ্য নিশ্চিত করেন। তিনি জানান, নিউমার্কেট থানার একটি মামলায় রাজধানীর সদরঘাট এলাকা থেকে তাদের গ্রেফতার করা হয়। কোটা সংস্কারের দাবিতে বৈষম্যবিরোধী ছাত্র আন্দোলনের কর্মসূচি চলাকালে ১৬ জুলাই ঢাকা কলেজের সামনে সংঘর্ষে দুজন নিহত হন। একজন ছাত্র ও একজন হকার। এ ঘটনায় নিউমার্কেট থানায় দুটি হত্যা মামলা হয়। এসব হত্যার ঘটনায় ইন্ধনদাতা হিসেবে গ্রেফতার হলেন সালমান এফ রহমান ও আনিসুল হক। গত জানুয়ারি মাসে জাতীয় নির্বাচনে জয় নিয়ে টানা চতুর্থ মেয়াদে ক্ষমতায় আসেন শেখ হাসিনা। তবে কোটা সংস্কার ঘিরে জুন মাসে শুরু হওয়া ছাত্র বিক্ষোভ জুলাইয়ের শেষ ও আগস্টের শুরুর দিকে ব্যাপক সরকারবিরোধী আন্দোলন রূপ নেয়। তীব্র গণ-আন্দোলনের মুখে গত ৫ আগস্ট প্রধানমন্ত্রীর পদ থেকে পদত্যাগ করে দেশ ছাড়েন শেখ হাসিনা। শেখ হাসিনা সরকারের পতনের পর আওয়ামী লীগের শীর্ষ নেতাদের অনেকেই দেশ ছাড়েন। অনেক মন্ত্রী–এমপিও রয়েছেন আত্মগোপনে। এর আগে গত ৬ আগস্ট সাবেক তথ্য প্রযুক্তি প্রতিমন্ত্রী জুনাঈদ আহমেদ পলককে রাজধানীর শাহজালাল আন্তর্জাতিক বিমানবন্দর থেকে আটক করে আইন শৃঙ্খলা বাহিনীর সদস্যরা। তবে তাকে এখন কোথায় রাখা হয়েছে বা তার বিরুদ্ধে কোনো মামলা হয়েছে কিনা তা জানা যায়নি।"
2024/08/13,দুষ্কৃতকারীদের চিহ্নিত করে প্রশাসনের কাছে তুলে দিন: ইশরাক,Unknown,"ঢাকা মহানগর দক্ষিণ বিএনপির সাবেক সিনিয়র সদস্য ইঞ্জিনিয়ার ইশরাক হোসেন বলেছেন, দুষ্কৃতকারীদের চিহ্নিত করে আইনশৃঙ্খলা রক্ষাকারী বাহিনীর কাছে তুলে দিন। তিনি বলেন, আমাদের সতর্ক থাকতে হবে। অনেক দুষ্কৃতকারী বিএনপির নাম ভাঙিয়ে পাড়া-মহল্লায়, বাসা বাড়ি কলকারখানা ভাঙচুর করছে, নানা ধরনের অপতৎপরতা চালাচ্ছে। গণতন্ত্রের এ অর্জনকে বিনষ্ট করার জন্য নানা তৎপরতা চালাচ্ছে। বিভিন্ন মসজিদ মন্দিরে হামলা চালানোর চেষ্টা করছে। এ অপতৎপরতাকারীদের চিহ্নিত করে প্রশাসনের কাছে তুলে দিতে হবে। ইশরাক বলেন, আমাদের আরও কিছু কাজ রয়েছে। বাংলাদেশকে একটি সুষ্ঠু রাষ্ট্র হিসেবে গড়ে তোলার যে দায়িত্ব সেটা আমাদের করতে হবে। কিন্তু ষড়যন্ত্রকারী চক্রান্তকারীরা থেমে নেই। যারা বাকশাল কায়েমকারী গোটা জাতির গলায় ফাঁসির দড়ি পরিয়েছিল তারা আজ পালিয়ে গেছে। এখন এ দেশে গণতন্ত্র প্রতিষ্ঠা করতে হলে আমাদের আরও কিছু কাজ করতে হবে। মঙ্গলবার বিকালে রাজধানীর সবুজবাগ থানাধীন বাসাবো বৌদ্ধমন্দির পরিদর্শন ও ধর্মগুরুদের সঙ্গে মতবিনিময়কালে তিনি এসব কথা বলেন। বিএনপি’র ভারপ্রাপ্ত চেয়ারম্যান তারেক রহমানের নির্দেশে আতঙ্কিত নাগরিকদের স্বস্তি ফিরিয়ে আনতে বিএনপি নের্তৃবৃন্দের ধারাবাহিক কর্মসূচির অংশ হিসেবে এ মতবিনিময় করেন ঢাকা দক্ষিণের বিএনপির মেয়র প্রার্থী ইঞ্জিনিয়ার ইশরাক। ইশরাক বলেন, গণতন্ত্রের জন্য আমাদের এ লড়াই। মুক্ত কণ্ঠে কথা বলার জন্য যে লড়াই, আত্মত্যাগ, তা স্বার্থক হবে বাংলাদেশ গড়ে তোলার মধ্য দিয়ে। গণতন্ত্রের মহিয়সী নারী, গণতন্ত্রের প্রতীক, যিনি বারবার আঘাত সহ্য করে মৃত্যু শয্যায় থেকেও গণতন্ত্রের লড়াইয়ে জনগণকে আশ্বস্ত করেছেন সেই নেত্রী খালেদা জিয়া মুক্তি পেয়েছেন। আমাদের সেই নেতা তারেক রহমান, যার নামে অন্যায়ভাবে মিথ্যা মামলা দিয়ে সাজা দিয়েছে। দেশীয় ও আন্তর্জাতিক চক্রান্ত ছিল জাতীয়তাবাদকে ধ্বংস করার, কিন্তু পারেনি। এখন প্রিয় নেতা দেশনায়ক তারেক রহমানকে দেশে ফিরিয়ে আনতে হবে আমাদের প্রত্যাশা। নেতাকর্মীদের প্রতি আহ্বান জানিয়ে বিএনপির এ নেতা বলেন, সবাইকে পাড়া মহল্লায় সতর্ক থাকতে হবে। আওয়ামী লীগের দুষ্কৃতকারীরা এ মুহূর্তে দলে ঢোকার চেষ্টা করবে। আপনারা কঠোর দৃষ্টি রাখবেন কোনো দুষ্কৃতকারী ওয়ার্ড থেকে থানা কোনো জায়গায় যেন না ঢুকতে পারে।
তিনি বলেন, আমরা মানব কল্যাণে কাজ করা রাজনৈতিক দল। আমরা অত্যন্ত নিষ্ঠার সঙ্গে আমাদের দায়িত্ব পালন করব। বাংলাদেশ বৌদ্ধ কৃষ্টি প্রচার সংঘের সভাপতি বুদ্ধ প্রিয় মহাথেরো বলেন, বিএনপির নেতৃবৃন্দ সবসময় আমাদের খোঁজ খবর নিচ্ছেন। মনে করি আমরা একা নয়। আশা করছি দেশের এ সংকট কাটিয়ে উঠে সবকিছু স্বাভাবিক হয়ে যাবে। তিনি বলেন, বিএনপির সঙ্গে বৌদ্ধদের সম্পর্ক দীর্ঘদিনের। বিএনপি সবসময় বৌদ্ধদের  সহযোগিতা করেছে। জিয়াউর রহমান বৌদ্ধদের জন্য অনেককিছু করেছেন। আমরা নিরাপদবোধ করছি, আমাদের সম্প্রদায়ের এখন পর্যন্ত দেশের কোথাও কোন সমস্যার কথা শুনিনি। এ সময় উপস্থিত ছিলেন স্বেচ্ছাসেবক দলের কেন্দ্রীয় সভাপতি এস এম জিলানী, বাংলাদেশ বৌদ্ধ কৃষ্টি প্রচার সংঘের সাধারণ সম্পাদক পিআর বড়ুয়া, সহ-সভাপতি সূরুপানন্দ ভান্তে, রনজিৎ বড়ুয়া, বিএনপি নির্বাহী কমিটির সদস্য শুশিল বড়ুয়া, হিন্দু বৌদ্ধ খ্রিস্টান কল্যাণ ফ্রন্টের ঢাকা মহানগর যুগ্ম আহবায়ক পার্থ প্রতিম বড়ুয়া অপু, জাতীয়তাবাদী বৌদ্ধ ফোরাম আহবায়ক ইন্দ্রজিৎ বড়ুয়া ইশু, সদস্য সচিব মিল্টন বড়ুয়াসহ প্রমুখ।"
2024/08/13,অন্তর্বর্তী সরকারকে সহযোগিতা করতে প্রস্তুত জামায়াত ও গণঅধিকার পরিষদ,Unknown,"জাতির ইচ্ছার প্রতিফলন বর্তমান অন্তর্বর্তীকালীন সরকারের মাধ্যমে হওয়া উচিত বলে মনে করেন জামায়াতে ইসলামী এবং গণঅধিকার পরিষদের (একাংশ) নেতারা। মঙ্গলবার এই দুই দলের মধ্যে এক মতবিনিময় সভা অনুষ্ঠিত হয়। সেখানে সরকারকে কাজ করার সুযোগসহ সব ধরনের সহযোগিতা করার পক্ষে ঐকমত্য পোষণ করেন তারা। সভায় বলা হয়, ছাত্র-জনতার আন্দোলনের মুখে দেশ ফ্যাসিবাদ মুক্ত হয়েছে। এখন দেশকে গড়তে হবে। দেশকে অর্থবহ, স্থিতিশীল ও উন্নয়নের জায়গায় নিয়ে যাওয়ার জন্য আমাদেরকে দল-মত-নির্বিশেষে কাজ করতে হবে। আমরা বৈষম্যহীন সাম্প্রদায়িক সম্প্রীতির সমাজ প্রতিষ্ঠা করতে চাই। বলা হয়, দেশের বিরাজমান পরিস্থিতি নিয়ে বিস্তারিত আলোচনা করা হয়। দেশে শান্তি-শৃঙ্খলা বজায় রাখার ব্যাপারে গুরুত্বারোপ করা হয় এবং অর্থনীতি সচল করার জন্য ব্যবসায়ীদের দৃষ্টি আকর্ষণ করা হয়। দেশে যারা অরাজকতা সৃষ্টি করার পায়তারা করছে, তাদের কঠোর হস্তে দমন করার জন্য প্রশাসনের প্রতি আহ্বানও জানানো হয় সভায়। গণহত্যার নির্দেশদাতা, মদদদাতা ও তাদের পৃষ্ঠপোষক সশস্ত্র খুনি ক্যাডারদের দ্রুত আইনের আওতায় এনে বিচারের ব্যবস্থা করার জন্য সভায় দাবি জানানো হয়। সভায় জামায়াতের পক্ষে দলটির আমীর ডা. শফিকুর রহমান, নায়েবে আমীর আ.ন.ম শামসুল ইসলাম, সেক্রেটারি জেনারেল অধ্যাপক মিয়া গোলাম পরওয়ার, সহকারী সেক্রেটারি জেনারেল মাওলানা রফিকুল ইসলাম খান, এ.এইচ.এম হামিদুর রহমান আযাদ, মাওলানা আবদুল হালিম, কেন্দ্রীয় নির্বাহী পরিষদ সদস্য মোবারক হোসাইন, ঢাকা মহানগর দক্ষিণের আমীর নূরুল ইসলাম বুলবুল, উত্তরের আমীর মুহাম্মদ সেলিম উদ্দিন উপস্থিত ছিলেন। গণঅধিকার পরিষদের পক্ষে দলটির সভাপতি কর্নেল (অব.) মিয়া মশিউজ্জামান, সদস্য সচিব ফারুক হাসান, সিনিয়র যুগ্ম সদস্য সচিব তারেক রহমান, যুগ্ম সদস্য সচিব আতাউল্লাহ, যুগ্ম আহ্বায়ক জাকারিয়া পলাশ, উচ্চতর পরিষদ সদস্য আরিফুর রহমান তুহিন, সদস্য ওয়াজি উল্লাহ, ছাত্র অধিকার পরিষদের সেক্রেটারি মুনতাসির মাহমুদ, সিনিয়র যুগ্ম সাধারণ সম্পাদক তুহিন আহমেদ উপস্থিত ছিলেন।"
2024/08/13,রাষ্ট্র কাঠামোর পুনঃপ্রতিষ্ঠা দরকার: জাকের পার্টি,Unknown,"জাকের পার্টির মহাসচিব শামীম হায়দার বলেছেন, আমরা নৈরাজ্য প্রতিরোধ করতে চাই, দেশ মেরামত করতে চাই, রাষ্ট্র কাঠামো পুনঃপ্রতিষ্ঠিত করতে চাই যাতে আইনের শাসন প্রতিষ্ঠিত হয়। রাজধানীর বনানীতে ‘রাষ্ট্র মেরামত: নৈরাজ্য প্রতিরোধ- অর্থনৈতিক ও রাজনৈতিক স্থিতিশীলতা’ শীর্ষক এক সমাবেশে বক্তৃতাকালে তিনি এসব কথা বলেন। সমাবেশে জাকের পার্টি ও সহযোগী সংগঠনসমূহের কেন্দ্রীয়, বিভাগীয়, জেলা, মহানগর, থানা ও উপজেলা নেতৃবৃন্দ ছিলেন। বক্তৃতাকালে জাকের পার্টির মহাসচিব শহীদ আবু সাঈদসহ দেশব্যাপী ছাত্র জনতার গণ অভ্যুত্থানে শহীদানদের শ্রদ্ধাভরে স্মরণ করেন। জাকের পার্টির মহাসচিব বলেন, দেশের অর্থনৈতিক স্থিতিশীলতা অত্যন্ত জরুরি। রিজার্ভের অবস্থা অত্যন্ত খারাপ। বৈদেশিক মুদ্রা বিনিময়হার উচ্চ হয়ে যাচ্ছে। বাংলাদেশের বৈদেশিক ঋণ চরম আকারে বৃদ্ধি পাচ্ছে। শামীম হায়দার বলেন, জাকের পার্টি অতীতে ১৪ দলের সঙ্গেও ছিল না এবং বিএনপি নেতৃত্বাধীন ২০ দলেও ছিল না। জাকের পার্টি স্বতন্ত্র অবস্থানে একটি ঐক্যবদ্ধ দল হিসেবে জনগণের স্বার্থে কাজ করতে চায়। জাকের পার্টির মহাসচিব বলেন, ধর্ম বর্ণ নির্বিশেষে সকলকে নিয়ে একটি উন্নত দেশ গড়ার স্বপ্ন আমাদের দেখতে হবে। কিন্তু নির্বাচনি প্রক্রিয়ায় পোলিং এজেন্ট থেকে শুরু করে যেভাবে পেশী শক্তি ব্যবহার করা হয় নির্বাচনি গণতন্ত্রে, তাতে বাংলাদেশ বর্তমানে সেখানে কোনো সুস্থ মানুষ নির্বাচনি রাজনীতিতে বিজয় অর্জন করা অত্যন্ত কঠিন। তাই পুরো সরকার ব্যবস্থা সম্পূর্ণ ঢেলে সাজানো দরকার। মেরামত করতে হবে সকলকে নিয়েই। মহান এ লক্ষ্যে আমরা বৈষম্যবিরোধী ছাত্র আন্দোলনের সঙ্গে কাজ করতে চাই, তার জাতির সূর্য সন্তান। সকলে মিলেই আমাদের স্বপ্নের বাংলাদেশ তৈরি করতে হবে। শামীম হায়দার বলেন, জাকের পার্টি চায় সাম্য, মানবিক শান্তি, সামাজিক ন্যায় বিচার যেন বাংলাদেশে প্রতিষ্ঠিত হয়। এবং রাজনীতির নতুন একটি ধারা যাতে আমরা প্রতিষ্ঠিত করতে পারি।"
2024/08/13,‘মানুষ হত্যাকারীদের রাজনীতি করার অধিকার নেই’,Unknown,"বিএনপির কেন্দ্রীয় ক্রীড়া বিষয়ক সম্পাদক সাবেক ফুটবলার আমিনুল হক বলেছেন, রাজনীতি করার অধিকার সবার রয়েছে কিন্তু আওয়ামী লীগ- যারা স্বৈরাচারী করেছে, মানুষ হত্যা করেছে, তাদের বাংলাদেশে রাজনীতি করার কোনো অধিকার নেই। স্বরাষ্ট্র উপদেষ্টা ব্রিগেডিয়ার জেনারেল (অব.) সাখাওয়াত হোসেনের সম্প্রতি বক্তব্যের প্রসঙ্গে আমিনুল হক বলেছেন, আমি সাখাওয়াত সাহেবকে অনুরোধ করব, আমরা চাই আপনি এমন কোনো বক্তব্য দিবেন না, যে বক্তব্যের মাধ্যমে বাংলাদেশে আবার একটা নতুন করে বিভাজন সৃষ্টি হয়, আমরা চাই স্বৈরাচার মুক্ত বাংলাদেশ। দেশের মাটিতে স্বৈরাচারে কোনো স্থান নেই। তাদের পক্ষ হয়ে কোনো কথা বলবেন না। 
 
বিএনপির এই নেতা আরও বলেছেন, আমরা চাই ছাত্রদের যে দাবি, আমাদের যে দাবি, আপনি নিউট্রাল থেকে বাংলাদেশের পুলিশ প্রশাসনকে কিভাবে সুন্দর করে সাজানো যায়, বাংলাদেশে কিভাবে অবাধ সুষ্ঠু নির্বাচন করা যায়, বাংলাদেশের মাটিতে কিভাবে সুন্দর শান্তিশৃঙ্খলা বজায় রাখা যায়, এ বিষয়গুলো নিয়ে আপনি কাজ করবেন। মঙ্গলবার দুপুরে রাজধানীর মিরপুর-২ নম্বর স্টেডিয়ামের সামনে থেকে প্রশিকা মোড় হয়ে মিরপর ৭ নম্বর দিয়ে মিল্ক ভিটা, রূপনগর আবাসিক মোড়, দুয়ারীপাড়া, মিরপুর সাড়ে ১১ নম্বর বাসস্ট্যান্ড এলাকায় সন্ত্রাস নৈরাজ্যবিরোধী জনসচেতনতা বাড়াতে মিছিল গণসংযোগ করে পথসভা শেষে এসব কথা বলেন আমিনুল। ঢাকা মহানগর উত্তর বিএনপির এই সদস্য সচিব আরও বলেন, আমাদের দাবি এখন স্পষ্ট, আমরা স্বৈরাচার শেখ হাসিনার ফাঁসি চাই। কারণ স্বৈরাচার শেখ হাসিনা গত ১৭ বছর ধরে বাংলাদেশে যে পরিমাণ মানুষ গুম করেছে, যে পরিমাণ মানুষকে হত্যা করেছে এবং আমাদের সদ্য যে, ছাত্রজনতার আন্দোলনের মাধ্যমে শেখ হাসিনার সরকারের যে পতন হয়েছে। সেই আন্দোলনে আমাদের ছাত্র-সাধারণ মানুষ ও বিএনপির নেতাকর্মীদের ওপর যেভাবে নির্বিচারে গুলি করে হত্যা করা হয়েছে, এর বিচার আমরা বাংলার মাটিতে অবশ্যই দেখতে চাই এবং শেখ হাসিনার সাথে যারা মন্ত্রী-এমপি ছিলেন, প্রশাসনের অনেকেই রয়েছেন, যারা তার আজ্ঞাবহ ছিলেন, তাদেরও আমার বিচার দাবি করছি। সংখ্যালঘুদের প্রসঙ্গ টেনে বিএনপির এই কেন্দ্রীয় নেতা বলেন, গত ১৭টা বছরে এই স্বৈরাচার আওয়ামী সরকার সংখ্যালঘু ভাইদের ওপর ষড়যন্ত্র করে জুলুম নিপীড়ন নির্যাতন করেছে, তাদের বাড়িঘর আগুন দিয়ে জ্বালিয়ে দিয়েছে, এরপর তার দায় বিএনপির ওপর চাপিয়ে দেওয়ার চেষ্টা করেছে। তিনি বলেন, আমাদের এলাকায় সংখ্যালঘু ভাইয়েরা রয়েছে, মন্দির রয়েছে, আপনারা প্রয়োজনে তাদের সহযোগিতা করবেন। তাদের উপাসনালয় মন্দির পাহাড়া দিবেন। হিন্দু, বৌদ্ধ, খ্রিস্টান, মুসলিম সবাই আমরা ভাই ভাই। সবাইকে দিয়েই আমাদের সামনে এগিয়ে যেতে হবে। আমিনুল হক বলেন, স্বৈরাচার শেখ হাসিনার সরকারের প্রেতাত্নারা এখন বিভিন্ন এলাকায় বিভিন্ন পাড়া-মহল্লায় বিরাজমান রয়েছে, তারা যড়যন্ত্র করে যাচ্ছে। তাদের এ যড়যন্ত্রের বিরুদ্ধে সবাইকে সতর্ক ও সজাগ থাকতে হবে। বিএনপির এই নেতা বলেন, আমরা আজকে মিছিল করেছি, তা শান্তিপূর্ণ মিছিল। আমরা শান্তিতে বিশ্বাস করি। আগামী ১৪ ও ১৫ আগস্ট ঢাকা মহানগরের প্রতিটি ওয়ার্ডে ওয়ার্ডে কেন্দ্রীয় কর্মসূচির আলোকে আমরা শান্তিপূর্ণ মিছিল করব এবং প্রতিটি ওয়ার্ডের মোড়ে মোড়ে অবস্থান নিতে হবে আমাদের। যাতে আওয়ামী সন্ত্রাসী আবারও মাথা চাড়া দিতে না পারে। বাংলাদেশে কোন স্বৈরশাসকের স্থান নেই। বাংলাদেশে একটি অবাধ সুষ্ঠুও নিরপেক্ষ নির্বাচনে জনগণের ভোটের অধিকার নিশ্চিত হবে, এটাই হচ্ছে আমাদের মূল লক্ষ্য বলে তিনি তার বক্তব্যে যোগ করেন। এ সময় কৃষক দল কেন্দ্রীয় কমিটির সভাপতি হাসান জাফির তুহীন, শ্রমিক দল ঢাকা মহানগর উত্তরের সদস্য সচিব মো. কামরুজ্জামান যুগ্ম আহবায়ক শফিউদ্দিন আহমেদ শিপন, ঢাকা মহানগর উত্তর বিএনপির সাবেক সদস্য এবিএমএ রাজ্জাক, মাহবুব আলম মন্টু, ওয়ার্ড কাউন্সিলর সাজ্জাদ হোসেন, পল্লবী থানা বিএনপির ভারপ্রাপ্ত আহবায়ক কামাল হুসাইন খান, আশরাফ আলী গাজী, কাফরুল থানা বিএনপির আহবায়ক একরাম হোসেন বাবুল, যুগ্ম আহবায়ক আকরামুল হক, সাব্বির দেওয়ান জনি, ফজলুর রহমান মন্টু, মিরপুর থানা বিএনপির আহবায়ক হাজী আব্দুল মতিন, সিনিয়র যুগ্ম আহবায়ক হাজী দেলোয়ার হোসেন দুলু, রূপনগর থানা বিএনপির সিনিয়র যুগ্ম আহবায়ক ইঞ্জিনিয়ার মজিবুল হক উপস্থিত ছিলেন। আরও উপস্থিত ছিলেন, যুগ্ম আহবায়ক শেখ হাবিবুর রহমান হাবিব, রূপনগর থানাধীন ৭নং ওয়ার্ড বিএনপির সভাপতি শফিকুর রহমান মামুন, সাধারণ সম্পাদক খোকন মাদবর, পল্লবী ২নং ওয়ার্ড বিএনপির সভাপতি মোস্তফা মাস্টার, সাধারণ সম্পাদক মো. মামুন, ৩নং ওয়ার্ড বিএনপির সভাপতি নজরুল ইসলাম নজু, স্বেচ্ছাসেবক দল মিরপুর থানার আহবায়ক ফিরোজ আহমেদ, যুবদল পল্লবী থানার আহবায়ক নূর সালাম সদস্য সচিব গোলাম কিবরিয়া, পল্লবী থানা যুবদলের সাবেক সাধারণ সম্পাদক নজরুল ইসলাম নাজুসহ বিএনপি ও অঙ্গ সহযোগী সংগঠনের নেতাকর্মীরা।"
2024/08/13,বুধবার ঢাকায় বিক্ষোভের ঘোষণা ইসলামী আন্দোলনের,Unknown,"ইসলামী আন্দোলন বাংলাদেশের সিনিয়র নায়েবে আমির মুফতি সৈয়দ মুহাম্মদ ফয়জুল করীম বলেছেন, রক্তের বিনিময়ে অর্জিত স্বাধীনতা অক্ষুন্ন রেখে এগিয়ে যেতে হবে। খুনিদের দ্রুত ট্রাইব্যুনাল গঠন করে দৃষ্টান্তমূলক বিচার করতে হবে, যাতে স্বৈরাচারী গোষ্ঠী মাথাচাড়া দিয়ে উঠতে না পারে। মঙ্গলবার সন্ধ্যায় পুরানা পল্টনস্থ আইএবি মিলনায়তনে চলমান রাজনৈতিক পরিস্থিতি পর্যালোচনা সভায় সভাপতির বক্তব্যে তিনি এসব কথা বলেন। সভায় আগামীকাল বুধবার বাদ আসর বায়তুল মোকাররম উত্তর গেটে গণহত্যার বিচার এবং দেশবিরোধী ষড়যন্ত্রকারীদের প্রতিহত করার দাবিতে বিক্ষোভ কর্মসূচি ঘোষণা করা হয়। ফয়জুল করীম বলেন, গত ১৬ বছরে আওয়ামী স্বৈরাচার নিজেদের অভিশপ্ত কর্মকাণ্ডের মাধ্যমে দেশের প্রতিটি মানুষকে বিষিয়ে তুলেছিলো। শুধু আওয়ামীলীগ ও তাদের দোসর ছাড়া সবাই ছিলো মাজলুম আর তারা ছিলো জালিম। ক্ষমতার অপপ্রয়োগ, অধিকার হরণ, জুলুম, নির্যাতন, গুম, খুন এমনকি দেশের স্বাধীনতা-সার্বভৌমত্ব বিকিয়ে দেয়াসহ হেন কোন কাজ নেই, যা তারা করেনি। ফলশ্রুতিতে আপমর জনসাধারণ ছাত্রবিক্ষোভের সাথে নিঃস্বার্থভাবে একাত্বতা পোষণ করে এবং স্বৈরাচার পতনের একদফা দাবীতে অকাতরে জীবন বিলিয়ে দেয়। অগণন ছাত্র-জনতার জীবন, রক্ত ও হতাহতের মধ্য দিয়ে এই দেশবিরোধি অপশক্তির পতন হয়। সুতরাং এই সন্ত্রাসীদের বাংলাদেশের জমিনে আর রাজনীতি করার কোন অধিকার নাই। অতএব তাদের প্রতি নম্রতার কোন সুযোগ নেই। তিনি আরও বলেন, ছাত্র-জনতার জীবনের বিনিময়ে গঠিত অন্তর্র্বথীকালীন সরকারে যারা দায়িত্বে এসেছেন, তাদের কাছ থেকে দায়িত্বশীল বক্তব্য আশা করে এদেশের মানুষ। যে বক্তব্যে দেশের মানুষ ক্ষব্ধ হয়, দ্বিধাবিভক্ত হয়, দায়িত্বশীলদের কাছ থেকে এমন বক্তব্য ছাত্র-জনতা প্রত্যাশা করে না। এদেশে ভারতের মতো প্রকৃত অর্থে কখনো সংখ্যালঘু নির্যাতন হয় নাই। কারণ, এদেশে মুসলমান সংখ্যাগরিষ্ঠ। অতীতে যতো হামলা ভাঙচুর অগ্নিসংযোগ হয়েছে, সব হয়েছে রাজনৈতিক হীন স্বার্থে। আজকে যারা সংখ্যালঘু ট্রাম কার্ড ব্যবহার করে দেশকে অস্থিতিশীল করতে চায়, তারাই মূলত সংখ্যালঘুদের শত্রু। এ সময় উপস্থিত ছিলেন- মহাসচিব হাফেজ মাওলানা ইউনুছ আহমাদ, প্রেসিডিয়াম সদস্য অধ্যাপক আশরাফ আলী আকন, অধ্যাপক মাহবুবুর রহমান, যুগ্ম মহাসচিব মাওলানা গাজী আতাউর রহমান, মুহাম্মদ আমিনুল ইসলাম, ইঞ্জিনিয়ার আশরাফুল আলম, সহকারি মহাসচিব মাওলানা শেখ ফজলে বারী মাসউদ, সাংগঠনিক সম্পাদক কেএম আতিকুর রহমান, প্রচার ও দাওয়াহ বিষয়ক সম্পাদক মাওলানা আহমদ আবদুল কাইয়ূম, মাওলানা লোকমান হোসাইন জাফরী, আলহাজ হারুন অর রশিদ, মাওলানা নেছার উদ্দিন, মাওলানা এবিএম জাকরিয়া, অ্যাডভোকেট শওকত আলী হাওলাদার,  আব্দুর রহমান, জিএম রুহুল আমিন, মাওলানা খলিলুর রহমান,অ্যাডভোকেট এম হাছিবুল ইসলাম, অ্যাডভোকেট বরকত উল্লাহ, মাওলানা আরিফুল ইসলাম।"
2024/08/13,গেণ্ডারিয়ায় বিএনপি নেতা আনিসকে গুলি করে হত্যা,Unknown,"রাজধানীর গেন্ডারিয়ার ৪০নং ওয়ার্ড বিএনপির যুগ্ম সাধারণ সম্পাদক আনিসুর রহমান আনিসকে গুলি করে হত্যা করা হয়েছে। মঙ্গলবার বিকালে দয়াগঞ্জ মোড়ে তাকে হত্যা করা হয়। গেন্ডারিয়া থানা বিএনপির সভাপতি মকবুল হোসেন টিপু অভিযোগ করেছেন, মঙ্গলবার বিকালে দয়াগঞ্জ মোড়ে বিএনপি নেতা আনিসের উপর অতর্কিত হামলা চালায় স্থানীয় যুবলীগের কর্মীরা। এ সময় খুব কাছ থেকে তাকে গুলি করা হয়। আহত অবস্থায় তাকে ঢাকা মেডিকেল কলেজ হাসপাতালে নেওয়া হলে কর্তব্যরত চিকিৎসক তাকে মৃত ঘোষণা করেন। খবর পেয়ে ঘটনাস্থলে যায় পুলিশ-বিজিবি ও সেনাবাহিনী।"
2024/08/13,চাঁদাবাজি-সন্ত্রাসী করলে কাউকে ছাড় দেওয়া হবে না: মির্জা আব্বাস,Unknown,"কোথাও সন্ত্রাসী, চাঁদাবাজি করলে কাউকে ছাড় দেওয়া হবে না বলে হুঁশিয়ারি উচ্চরণ করেছেন বিএনপির স্থায়ী কমিটির সদস্য মির্জা আব্বাস। 
 
মঙ্গলবার বাদ আছর নয়াপল্টনে বিএনপি কেন্দ্রীয় কার্যালয়ের নিচ তলায় এক মিলাদ মাহফিলে এ হুঁশিয়ারি দেন তিনি। আরাফাত রহমান কোকোর ৫৫ জন্মবার্ষিকী উপলক্ষ্যে এ মিলাদ মাহফিলের আয়োজন করে ঢাকা মহানগর বিএনপি দক্ষিণ। এসময় উপস্থিত ছিলেন, বিএনপির যুগ্ম মহাসচিব হাবিব উন নবী খান সোহেল, ঢাকা মহানগর বিএনপি দক্ষিণের আহ্বায়ক রফিকুল আলম মজনু, সদস্য সচিব তানভীর আহম্মেদ রবিনসহ বিএনপি এবং অঙ্গ সংগঠনের নেতাকর্মীরা। উপস্থিত নেতাকর্মীদের উদ্দেশ্যে মির্জা আব্বাস বলেন, আপনাদের নাম সারাদেশে সন্ত্রাসী এমন এমন অপকর্ম করতেছে।  অথচ তারা কেউ বিএনপি করে না। যারা বিএনপি করে তারা রক্ষাকবচ হিসেবে কাজ করছে। খালেদা জিয়ার সন্তানেরা, তারেক জিয়ার সৈনিকেরা এমন কুকর্ম করতে পার না। তিনি বলেন, ঢাকা শহরসহ সারাদেশে যদি কেউ মাতব্বরি, সন্ত্রাসী, চাঁদাবাজি করতে চান, যদি মনে করেন রাজত্ব পেয়ে গেছে? কাউকে ছাড় দেওয়া হয়ে না। এ সরকারের পতন আমাদের অনেক কষ্টের ফসল। তাই বেগম খালেদা জিয়া ও দলের নেতাকর্মীদের মুক্তি বিফলে যেতে দেওয়া হবে না। তিনি বলেন, দুঃসহ নির্যাতনের শিকার হয়েছে বিএনপি নেতাকর্মীরা। বেগম খালেদা জিয়া, তারেক রহমানসহ এমন কোনো নেতা নেই যে তিনি নির্যাতনের শিকার হননি। তিনি আরও বলেন, যদি তারেক রহমান দেশে আসতে পারত আরও আগেই এই সরকারকে বিদায় করতে পারতাম। প্রয়াত আরাফাত রহমান কোকো মালয়েশিয়ায় থাকা অবস্থায় মারা গেছেন উল্লেখ করে মির্জা আব্বাস বলেন, কোকো বাংলাদেশে ক্রীড়া অঙ্গনে উজ্জল নক্ষত্র ছিলেন। আল্লাহ তাকে বেহেশত নসিব করুন।"
2024/08/13,জামায়াতের সঙ্গে গণঅধিকার পরিষদের একাংশের বৈঠক,Unknown,"বাংলাদেশ জামায়াতে ইসলামীর সঙ্গে বৈঠক করেছে কর্নেল মিয়া মশিউজ্জামানের নেতৃত্বাধীন গণঅধিকার পরিষদ। মঙ্গলবার বিকালে রাজধানীর মগবাজারে এ বৈঠক অনুষ্ঠিত হয়। বৈঠকে বাংলাদেশ জামায়াতে ইসলামীর আমীর ডা. শফিকুর রহমান, সেক্রেটারি জেনারেল মিয়া গোলাম পরওয়ারসহ নেতারা অংশ নেন। গণঅধিকার পরিষদের পক্ষে থেকে উপস্থিত ছিলেন আহবায়ক কর্নেল মিয়া মশিউজ্জামান, সদস্য সচিব ফারুক হাসান, উচ্চতর পরিষদের সদস্য আরিফুর রহমান তুহিন, যুগ্ম আহবায়ক জাকারিয়া পলাশ, যুগ্ম সদস্য সচিব তারেক রহমান, আতাউল্লাহ, কেন্দ্রীয় নেতা ওয়াজিউল্লাহ, ছাত্র প্রতিনিধি  মুনতাসীর মাহমুদ ও তুহিন আহমেদ।"
2024/08/13,সাবেক স্বরাষ্ট্রমন্ত্রী আসাদুজ্জামান খানের ব্যাংক হিসাব জব্দ,Unknown,"সাবেক স্বরাষ্ট্রমন্ত্রী আসাদুজ্জামান খান কামাল ও তার স্ত্রী সন্তানদের ব্যক্তিগত ও তাদের মালিকানাধীন সব ব্যবসাপ্রতিষ্ঠানের ব্যাংক অ্যাকাউন্ট জব্দ করার নির্দেশ দিয়েছে বাংলাদেশ ফাইন্যান্সিয়াল ইন্টেলিজেন্স ইউনিট (ফিন্যান্সিয়াল)। একই স‌ঙ্গে তা‌দের হিসাবের সব ধরনের লেনদেনের তথ্য চে‌য়ে‌ছে সংস্থা‌টি। মঙ্গলবার বিএফআইইউ সংশ্লিষ্ট এক ঊর্ধ্বতন কর্মকর্তা গণমাধ্যমকে এ তথ্য নিশ্চিত করেছেন। বিএফআইইউয়ের পক্ষ থেকে ব্যাংক, আর্থিক প্রতিষ্ঠানে পাঠা‌নো চি‌ঠি‌তে বলা হ‌য়ে‌ছে আসাদুজ্জামান খাঁন, তার স্ত্রী লুৎফুল তাহমিনা খান, ছেলে সাফি মুদ্দাসির খান এবং মেয়ে সাফিয়া তাসনিম খানের নামে থাকা সব ধরনের ব্যক্তিগত ও ব্যবসায়িক অ্যাকাউন্ট বন্ধ থাক‌বে। চিঠিতে আসাদুজ্জামান খাঁন ও তার পরিবারের নাম ও জাতীয় পরিচয়পত্রের তথ্য দেওয়া হয়েছে। অর্থ পাচার নিরোধসংক্রান্ত ২০১২ সালের মানি লন্ডারিং প্রতিরোধ আইন অনুযায়ী এ আদেশ দিয়েছে বিএফআইইউ। প্রাথমিকভাবে আগামী ৩০ দিন এসব হিসাবে কোনো ধরনের লেনদেন করতে পারবেন না সংশ্লিষ্টরা। পরবর্তীদের প্রয়োজনে জব্দ রাখার সময় আরও বাড়ানো হবে বলে চিঠিতে উল্লেখ করা হয়।"
2024/08/13,খালেদা জিয়ার নিরাপত্তায় পুলিশ স্কট দেওয়ার নির্দেশ,Unknown,"গুলশানের বাসভবন ও চলাচলের সময় সার্বিক নিরাপত্তাসহ পুলিশ স্কট সুবিধা পেয়েছেন বিএনপির চেয়ারপারসন ও সাবেক প্রধানমন্ত্রী খালেদা জিয়া। মঙ্গলবার স্বরাষ্ট্র মন্ত্রণালয়ের জননিরাপত্তা বিভাগের এক বিজ্ঞপ্তিতে এ তথ্য জানা যায়। মঙ্গলবার বিকালে বিএনপি চেয়ারপারসন একান্ত সচিব এ বি এম আব্দুল সাত্তারও বিষয়টি নিশ্চিত করেছেন। এতে বলা হয়, সাবেক প্রধানমন্ত্রী ও বাংলাদেশ জাতীয়তাবাদী দলের (বিএনপি) চেয়ারপারসন বেগম খালেদা জিয়ার বর্তমানে অবস্থানকালীন, গুলশানস্থ বাসভবন ও চলাচলের নিমিত্ত পুলিশ স্কট বরাদ্দসহ যথোপযুক্ত সার্বিক নিরাপত্তা নিশ্চিতকরণের প্রয়োজনীয় ব্যবস্থা গ্রহণের জন্য নির্দেশক্রমে অনুরোধ করা হলো। দুর্নীতি মামলায় দণ্ডিত বিএনপির চেয়ারপারসন খালেদা জিয়া ২০২০ সাল থেকে সরকারের নির্বাহী আদেশে সাময়িক মুক্ত থাকলেও তখন নিয়মিত পুলিশি নিরাপত্তা ছিল না। ছাত্র জনতার গণঅভ্যুথানে গণআন্দোলনে সরকার পতনের পর সাজা থেকে পুরোপুরি মুক্তি পেলেন খালেদা জিয়া। রাষ্ট্রপতি মো. সাহাবুদ্দিন সংবিধানের ৪৯ অনুচ্ছেদের ক্ষমতাবলে সাবেক প্রধানমন্ত্রী খালেদা জিয়ার দণ্ড মওকুফ করেছেন বলে স্বরাষ্ট্র মন্ত্রণালয়ের সুরক্ষা সেবা বিভাগ এক প্রজ্ঞাপনে জানিয়েছে।"
2024/08/13,১৪ ও ১৫ আগস্টে বিএনপির কর্মসূচি ঘোষণা,Unknown,ফ্যাসিস্ট শেখ হাসিনা সরকারের গণহত্যা ও তাদের বিচার দাবিতে ১৪ ও ১৫ আগষ্ট কেন্দ্রীয় ও সারাদেশের দলীয় কার্যালয়ের সামনে অবস্থান কর্মসূচি পালিত করবে বিএনপি। সেই সঙ্গে ১৬ আগস্ট বিএনপি চেয়ারপারসন খালেদা জিয়ার জন্মদিন উপলক্ষে ও আন্দোলনে নিহতদের জন্য দোয়া অনুষ্ঠান করবে দলের নেতাকর্মীরা। হিন্দু সম্প্রদায়সহ অন্যান্য উপসানলয়ে বিশেষ প্রার্থনার আয়োজন করা হবে। মঙ্গলবার রাজধানীর শাহবাগে এক সমাবেশে অংশ নিয়ে বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভী এ কর্মসূচি ঘোষণা করেন।
2024/08/13,আওয়ামী লীগ আবার ষড়যন্ত্র ও চক্রান্ত শুরু করেছে: মির্জা ফখরুল,Unknown,"বিএনপি মহাসচিব মির্জা ফখরুল ইসলাম আলমগীর বলেছেন, হত্যাকারীদের দল আওয়ামী লীগ তাদের দোসরদের নিয়ে আবার ষড়যন্ত্র ও চক্রান্ত শুরু করেছে। যার নির্দেশে আমাদের শত শত শিক্ষার্থী নিহত হয়েছে। আমাদের হাজার হাজার শিক্ষার্থীরা আহত হয়ে হাসপাতালে মৃত্যুর সঙ্গে পাঞ্জা লড়ছেন। সেই হত্যাকারী দল আওয়ামী লীগের সঙ্গে আমাদের কোন আপস হতে পারে না। মঙ্গলবার দুপুরে সৈয়দপুর বিমানবন্দর থেকে তার নিজ জেলা ঠাকুরগাঁওয়ে যাওয়ার পথে দিনাজপুরের চিরিরবন্দর উপজেলার রানীরবন্দরে এক পথসভায় এসব কথা বলেন বিএনপি মহাসচিব। বিএনপি নেতা-কর্মীদের উদ্দেশ্যে তিনি বলেন, আওয়ামী লীগ ক্ষমতায় আসার পর ২০০৯ সাল থেকে আমাদের উপর অত্যাচারের আগুন জ্বালিয়েছে। প্রায় ৬০ লাখ মানুষের বিরুদ্ধে মিথ্যা মামলা দিয়েছে, আমাদের প্রায় এক হাজার লোককে গুম করে করে দিয়েছে, আমাদের প্রায় তিন হাজার লোককে তারা হত্যা করেছে, হাজার হাজার লোককে গ্রেফতার করেছে বিভিন্ন সময়ে। আপনারা অনেকবার জেলে গিয়েছেন। আমি আপনাদের সঙ্গে ১১ বার জেলে গিয়েছি। আজকে আল্লাহ তায়ালা আমাদের দিকে মুখ ফিরিয়ে তাকিয়েছেন। তিনি বলেন, এ সরকার অন্তর্বর্তীকালীন সরকার। তাদের দায়িত্ব হচ্ছে, তারা দেশে শান্তি ফিরিয়ে নিয়ে এসে একটি নির্বাচনের ব্যবস্থা করবেন। এই নিরপেক্ষ নির্বাচনে জনগণ যাকে ভোট দেবেন, সেই নির্বাচিত প্রতিনিধিরাই সরকার গঠন করবেন। এসময় দিনাজপুর জেলা বিএনপির নেতারা উপস্থিত ছিলেন। এরপর দিনাজপুরের দশমাইলে অনুরূপ একটি পথসভায় বক্তব্য রাখেন মির্জা ফখরুল ইসলাম আলমগীর।"
2024/08/13,কবরের মতো একটি কামরায় আমাকে ৬১ দিন রাখা হয়: সালাহউদ্দিন,Unknown,"শেখ হাসিনার শাসনামলে বিরোধী রাজনৈতিক ব্যক্তিদের আটক ও নির্যাতনের জন্য ব্যবহার হত ‘আয়নাঘর’। সেখানে ৬১ দিন বন্দি ছিলেন বিএনপির স্থায়ী কমিটির সদস্য সালাহউদ্দিন আহমেদ। শেখ হাসিনার দেশত্যাগ ও আওয়ামী লীগ সরকারের পতনের পর ‘আয়না ঘরের’ রহস্য ভেদ হয়। সেই টর্চার সেল  থেকে তিন বন্দি মুক্তিও পেয়েছেন। দীর্ঘ ৯ বছর পর ভারত থেকে দেশে ফেরা বিএনপি নেতা সালাহউদ্দিন আহমেদ জানিয়েছেন, তাকেও আয়না ঘরে বন্দি রাখা হয়েছিল টানা ৬১ দিন। গত ১১ আগস্ট বিকালে একটি বেসরকারি টেলিভিশনের সঙ্গে একান্ত আলাপকালে তিনি এ কথা জানান। তার ওপর নির্যাতনের বর্ণনা দিতে গিয়ে সালাহউদ্দিন আহমেদ বলেন, ‘২০১৫ সালের ১০ মার্চ রাত সাড়ে ৯টা-১০টার দিকে আইনশৃঙ্খলা বাহিনীর পরিচয়ে সাদা পোশাকে এবং অস্ত্রধারীরা মিলে উত্তরার একটি বাসা থেকে হাতকড়া পরিয়ে আমাকে তুলে নিয়ে যায়। এর পর আমাকে একটি গোপন জায়গায় নিয়ে যাওয়া হয়। জায়গাটি ছিল কবরের মতো একটি কামরা। আমার মনে হয়েছিল এটি কোনো বাড়ির নিচ তলা হবে। কামরাটির আয়তন হবে ৫ ফিট বাই ১০ ফিট। টয়লেটের জন্য জায়গাটাতে কোনোরকম একটা ব্যবস্থা ছিল। আমাকে লোহার দরজার নিচ দিয়ে খাবার দেওয়া হতো।’ বিএনপির এই নেতা বলেন, ‘কামরাটির বাইরে একটি স্ট্যান্ড ফ্যান চালু থাকত এবং ছাদের সঙ্গে হাই পাওয়ার লাইট ছিল। এ ঘরটিতে আমাকে প্রায় ৬১ দিন রাখা হয়। এ সময়ে এক দিনের জন্যও বের করা হয়নি। সেখানকার অন্যান্য বিষয়ে আমি বলতে চাই না। কারণ যারা এসব করেছে তারা তৎকালীন সরকারের সর্বোচ্চ কর্তৃপক্ষের ইশারায় করেছে। আমি মনে করি এসব কাজের জন্য জাতীয় এবং আন্তর্জাতিক ফোরামে কোথাও না কোথাও তাদের একদিন জবাবদিহি করতে হবে।’ বিএনপির অন্যতম জৈষ্ঠ এই নেতা বলেন, ‘যেদিন আমাকে নিয়ে আসে সেদিন দুপুরে একইভাবে চোখে কালো কাপড় বেঁধে আনুমানিক ছয় থেকে সাত ঘণ্টা ঘোরানো হয়। থামার পর আমার মনে হলো যে সন্ধ্যা হয়ে গেছে। চোখে দেখতে না পারায় ঠিক বুঝতে পারিনি। সেখানে বেশ কয়েক ঘণ্টা অপেক্ষা করল তারা। হয়তো তারা রাতের অন্ধকারের জন্য অপেক্ষা করছিল। এর পর কিছুদূর হাঁটিয়ে আবার কিছুদূর গাড়িতে করে একটা জায়গায় এনে আমাকে তোলা হয়। আমার কাছে এখন মনে হচ্ছিল সেটা সীমান্তের কাছাকাছি কোনো জায়গা হবে। সেখানেও কিছু সময় অপেক্ষা করা হয়।’ তিনি বলেন, ‘এতসবের পর সেখান থেকে একটি গাড়িতে করে আমাকে শিলংয়ে একটি মাটির ঘরে ফেলা হয়। পরে জানতে পারি জায়গাটির নাম গলফ লিংক। তখনো সূর্য ওঠেনি। অর্থাৎ তখনো সকাল হওয়ার বাকি ছিল। এরপর আমি পরিচয় দিয়ে সকালে ভ্রমণকারীদের কাছে পুলিশে খবর দেওয়ার অনুরোধ জানাই। এরপর পুলিশ এসে আমাকে হেফাজতে নেয়।’ সালাহউদ্দিন আহমেদ বলেন, ‘এ সময়ে আমাকে ঠিকঠাক মেডিসিন সাপ্লাই দেওয়া হয়েছে। ভালো পানি ও তিনবেলা খাবার দিয়েছে। এর বেশি তাদের বিষয়ে কিছু বলতে চাই না।’ উল্লেখ্য, দীর্ঘ ৯ বছর পর রোববার ভারত থেকে দেশে ফেরেন সালাহউদ্দিন আহমেদ। আইনি ফাঁক ফোকর দেখিয়ে তাকে এতোদিন দেশে আসতে দেওয়া হয়নি।"
2024/08/13,১৫ আগস্টকে কেন্দ্র করে জাতীয় নির্বাচনের মতো ষড়যন্ত্র চলছে: মঈন খান,Unknown,"১৫ আগস্টকে কেন্দ্র করে জাতীয় নির্বাচনের মতো ষড়যন্ত্র চলছে বলে মন্তব্য করেছেন বিএনপির স্থায়ী কমিটির সদস্য ড. আব্দুল মঈন খান। তিনি বলেন, জাগ্রত ছাত্র জনতা সেই ষড়যন্ত্র মোকাবিলা করবে। মঙ্গলবার ঢাকা মেডিকেল কলেজ হাসপাতালে চিকিৎসাধীন ছাত্র জনতাকে দেখতে গিয়ে তিনি এসব কথা বলেন। এ সময় তিনি বলেন, ছাত্র জনতার পছন্দে অন্তর্বর্তীকালীন সরকার গঠন হয়েছে। ফলে তারা তাদের দায়িত্ব যথাযথভাবে পালন করবে। তিনি আরও বলেন, ছাত্ররা প্রমাণ করেছে কোনো স্বৈরাচারী সরকার নির্যাতন করে ক্ষমতায় থাকতে পারে না। তাদের এ সাফল্য বিশ্বের ইতিহাসে স্বর্ণাক্ষরে লেখা থাকবে। এ সময় বিএনপির স্বাস্থ্য বিষয়ক সম্পাদক ডা. রফিকুল ইসলাম জানান, আন্দোলনকালীন সময়ে গুরুতর অবস্থায় ঢাকা মেডিকেলে ৭৬৯ জন ভর্তি হন। বর্তমানে ভর্তি রয়েছে ১৯০ জন। এখনো ঢাকার বাইরে থেকে আহত রোগী আসছেন বলেও জানান তিনি।"
2024/08/13,আয়নাঘরের ভয়ংকর কাহিনি ফাঁস করলেন বিএনপি নেতা সালাহউদ্দিন,Unknown,"শেখ হাসিনার শাসনামলে বিরোধী রাজনৈতিক ব্যক্তিদের আটক ও নির্যাতনের জন্য ব্যবহার হত ‘আয়নাঘর’। সেখানে ৬১ দিন বন্দি ছিলেন বিএনপির স্থায়ী কমিটির সদস্য সালাহউদ্দিন আহমেদ। শেখ হাসিনার দেশত্যাগ ও আওয়ামী লীগ সরকারের পতনের পর ‘আয়না ঘরের’ রহস্য ভেদ হয়। সেই টর্চার সেল  থেকে তিন বন্দি মুক্তিও পেয়েছেন। দীর্ঘ ৯ বছর পর ভারত থেকে দেশে ফেরা বিএনপি নেতা সালাহউদ্দিন আহমেদ জানিয়েছেন, তাকেও আয়না ঘরে বন্দি রাখা হয়েছিল টানা ৬১ দিন। গত ১১ আগস্ট বিকালে একটি বেসরকারি টেলিভিশনের সঙ্গে একান্ত আলাপকালে তিনি এ কথা জানান। তার ওপর নির্যাতনের বর্ণনা দিতে গিয়ে সালাহউদ্দিন আহমেদ বলেন, ‘২০১৫ সালের ১০ মার্চ রাত সাড়ে ৯টা-১০টার দিকে আইনশৃঙ্খলা বাহিনীর পরিচয়ে সাদা পোশাকে এবং অস্ত্রধারীরা মিলে উত্তরার একটি বাসা থেকে হাতকড়া পরিয়ে আমাকে তুলে নিয়ে যায়। এর পর আমাকে একটি গোপন জায়গায় নিয়ে যাওয়া হয়। জায়গাটি ছিল কবরের মতো একটি কামরা। আমার মনে হয়েছিল এটি কোনো বাড়ির নিচ তলা হবে। কামরাটির আয়তন হবে ৫ ফিট বাই ১০ ফিট। টয়লেটের জন্য জায়গাটাতে কোনোরকম একটা ব্যবস্থা ছিল। আমাকে লোহার দরজার নিচ দিয়ে খাবার দেওয়া হতো।’ বিএনপির এই নেতা বলেন, ‘কামরাটির বাইরে একটি স্ট্যান্ড ফ্যান চালু থাকত এবং ছাদের সঙ্গে হাই পাওয়ার লাইট ছিল। এ ঘরটিতে আমাকে প্রায় ৬১ দিন রাখা হয়। এ সময়ে এক দিনের জন্যও বের করা হয়নি। সেখানকার অন্যান্য বিষয়ে আমি বলতে চাই না। কারণ যারা এসব করেছে তারা তৎকালীন সরকারের সর্বোচ্চ কর্তৃপক্ষের ইশারায় করেছে। আমি মনে করি এসব কাজের জন্য জাতীয় এবং আন্তর্জাতিক ফোরামে কোথাও না কোথাও তাদের একদিন জবাবদিহি করতে হবে।’ ৯ বছর পর দেশের মাটিতে সালাহউদ্দিন বিএনপির অন্যতম জৈষ্ঠ এই নেতা বলেন, ‘যেদিন আমাকে নিয়ে আসে সেদিন দুপুরে একইভাবে চোখে কালো কাপড় বেঁধে আনুমানিক ছয় থেকে সাত ঘণ্টা ঘোরানো হয়। থামার পর আমার মনে হলো যে সন্ধ্যা হয়ে গেছে। চোখে দেখতে না পারায় ঠিক বুঝতে পারিনি। সেখানে বেশ কয়েক ঘণ্টা অপেক্ষা করল তারা। হয়তো তারা রাতের অন্ধকারের জন্য অপেক্ষা করছিল। এর পর কিছুদূর হাঁটিয়ে আবার কিছুদূর গাড়িতে করে একটা জায়গায় এনে আমাকে তোলা হয়। আমার কাছে এখন মনে হচ্ছিল সেটা সীমান্তের কাছাকাছি কোনো জায়গা হবে। সেখানেও কিছু সময় অপেক্ষা করা হয়।’ তিনি বলেন, ‘এতসবের পর সেখান থেকে একটি গাড়িতে করে আমাকে শিলংয়ে একটি মাটির ঘরে ফেলা হয়। পরে জানতে পারি জায়গাটির নাম গলফ লিংক। তখনো সূর্য ওঠেনি। অর্থাৎ তখনো সকাল হওয়ার বাকি ছিল। এরপর আমি পরিচয় দিয়ে সকালে ভ্রমণকারীদের কাছে পুলিশে খবর দেওয়ার অনুরোধ জানাই। এরপর পুলিশ এসে আমাকে হেফাজতে নেয়।’ সালাহউদ্দিন আহমেদ বলেন, ‘এ সময়ে আমাকে ঠিকঠাক মেডিসিন সাপ্লাই দেওয়া হয়েছে। ভালো পানি ও তিনবেলা খাবার দিয়েছে। এর বেশি তাদের বিষয়ে কিছু বলতে চাই না।’ উল্লেখ্য, দীর্ঘ ৯ বছর পর রোববার ভারত থেকে দেশে ফেরেন সালাহউদ্দিন আহমেদ। আইনি ফাঁক ফোকর দেখিয়ে তাকে এতোদিন দেশে আসতে দেওয়া হয়নি।"
2024/08/13,"স্বরাষ্ট্র উপদেষ্টার রাজনৈতিক বক্তব্য, যা বললেন আন্দালিব রহমান পার্থ",Unknown,"অন্তর্বতীকালীন সরকারের উপদেষ্টাদের রাজনৈতিক বক্তব্য দেওয়া থেকে বিরত থাকার অনুরোধ জানিয়েছেন বাংলাদেশ জাতীয় পার্টির (বিজেপি) চেয়ারম্যান ব্যারিস্টার আন্দালিব রহমান পার্থ। সোমবার (১২ আগস্ট) রাতে রাষ্ট্রীয় অতিথি ভবন যমুনায় প্রধান উপদেষ্টা ড. মুহাম্মদ ইউনূসের সঙ্গে বৈঠকের পরে সাংবাদিকদের সঙ্গে আলাপকালে তিনি এই আহ্বান জানান। ব্যারিস্টার আন্দালিব রহমান পার্থ বলেন, আমি রিকোয়েস্ট করেছি, উপদেষ্টারা যারা আছেন উনারা যেন রাজনৈতিক বক্তব্য না দেন। হঠাৎ করেই দেখা যাচ্ছে রাজনৈতিক বক্তব্য। এতে করে মানুষের মধ্যে একটা রিঅ্যাকশন আসতে পারে বা অন্য কোনো মেসেজ যেতে পারে। বিষয়টি মাথায় রেখে উনারা যেন বক্তব্য দেওয়া থেকে বিরত থাকেন। উপদেষ্টার বক্তব্য ঘিরে আন্দোলনরত ছাত্র-জনতা ফের আন্দোলনের ঘোষণার বিষয়ে তিনি বলেন, এই প্রথম স্টেপে আমার কাছে মিস আন্ডারস্ট্যান্ডিং মনে হচ্ছে। যেটা ট্রিগার হয়েছে তা এই রাজনৈতিক বক্তব্য দেওয়ার জন্য। আওয়ামী লীগের যাওয়া হয়েছে একটা রেভ্যুলিউশনের মাধ্যমে। এটা কুল ডাউন করতে দিতে হবে জাতিকে, আমাদেরকে। আমরা সবাই এফেক্টেড। হাজার মানুষের বেশি মারা গেছেন। ১৭ বছরের শাসন তাদের। আমার মনে হয়, উপদেষ্টারা যদি রাজনৈতিক বক্তব্য দেওয়া থেকে বিরত থাকেন তাহলে এই কনফিউশনটা ক্রিয়েট হবে না। কিংবা তাদের একজন স্পোকসম্যান থাকতে পারে। নতুন চার কর্মসূচি ঘোষণা বৈষম্যবিরোধী ছাত্র আন্দোলনের শেখ হাসিনাকে ফিরিয়ে আনার বিষয়ে মন্তব্য জানতে চাইলে আন্দালিব রহমান পার্থ বলেন, না না এইগুলো এখন টু... আর্লি টু সে। কাউকে ফিরিয়ে আনার ব্যাপার জনগণ ঠিক করবে, জনগণ এই রেভ্যুলিউশন করেছে, আগামীতে আওয়ামী লীগের ভবিষ্যত কী হবে। তিনি বলেন, সামনে গণহত্যার বিচার হবে। আরও অনেক ইনভেস্টিগেশন আছে, কোথা থেকে কী বের হবে, কী হচ্ছে না হচ্ছে। সব কিছুর পর মানুষ ঠিক করবে। রাজনৈতিক দল তো আসলে কাগজে কলমে হয় না। এটার ভাগ্য নিয়ন্ত্রণ কলমের খোঁচায়ও হয় না। জনগণই দাঁড় করায় আবার জনগণই ছিটকে ফেলে দেয়। সময়ই বলে দেবে কী হবে। এর আগে সোমবার (১২ আগস্ট) সকালে আওয়ামী লীগ প্রসঙ্গে এক প্রশ্নের জবাবে স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন বলেন, ‘লোক জড়ো করুক, আর যা–ই করুক, আমি আপনাদের একটা অনুরোধ করি, এমন কিছু করবেন না যে আপনাদের (আওয়ামী লীগ) জীবন বিপন্ন হয়। এ দেশের পাবলিক এখনো আপনাদের গ্রহণ করতে আসেনি। আমি বরং মনে করি, আপনারা আপনাদের পার্টি রি–অর্গানাইজ (পুনর্গঠন) করুন।’ বাংলাদেশে আওয়ামী লীগের অনেক অবদান আছে উল্লেখ করে এম সাখাওয়াত হোসেন বলেন, ‘এটা আমরা অস্বীকার করতে পারি না। দলকে পুনর্গঠন করুন, রাজনৈতিক দলের মতো যেভাবে থাকে, নির্বাচন এলে প্রতিদ্বন্দ্বিতা করবেন, জনগণ ভোট দিলে ভোটে যাবেন।’ একইদিন বিকেলে ঢাকা বিশ্ববিদ্যালয়ের সন্ত্রাসবিরোধী রাজু ভাস্কর্যের পাদদেশে আয়োজিত এক সমাবেশে স্বরাষ্ট্র উপদেষ্টার এমন বক্তব্যের প্রতিক্রিয়ায় বৈষম্যবিরোধী ছাত্র আন্দোলনের সমন্বয়ক হাসনাত আবদুল্লাহ বলেন, আমরা উপদেষ্টাদের মনে করিয়ে দিতে চাই, ছাত্র-জনতার অভ্যুত্থানের মাধ্যমে আপনারা উপদেষ্টা হয়েছেন, আপনারা বক্তব্য দেওয়ার আগে ৫ আগস্টের গণভবনের চিত্র মনে রাখবেন। খুনিদের পুনর্বাসনের বিষয়ে সতর্ক করে দিতে চাই, আমরা যেভাবে স্বৈরাচারকে ক্ষমতা থেকে নামিয়েছি, ঠিক একইভাবে স্বৈরাচার পুনর্বাসনের চেষ্টাকারীদেরও নামাতে সময় লাগবে না।"
2024/08/13,স্বরাষ্ট্র উপদেষ্টাকে যে সতর্কবার্তা দিলেন জয়,Unknown,"জনতা স্বরাষ্ট্র উপদেষ্টাকে আমার মায়ের মতো একই পরিণতির হুমকি দিয়েছে বলে জানিয়েছেন আওয়ামী লীগ সভাপতি শেখ হাসিনার ছেলে সজীব ওয়াজেদ জয়। সোমবার (১২ আগস্ট) রাতে সামাজিক যোগাযোগমাধ্যমে এমন প্রতিক্রিয়া জানান তিনি। জয় লিখেছেন, আজ স্বরাষ্ট্র উপদেষ্টা আওয়ামী লীগকে বাংলাদেশের একটি বড় দল হিসেবে পুনরায় সংগঠিত হতে বললেন একই সঙ্গে এ দেশের স্বাধীনতা যে আওয়ামী লীগের হাত ধরেই এসেছে সেটাও উল্লেখ করলেন। তার এই সৎ পরামর্শ কোনোভাবেই মেনে নিতে পারল না সেই একই 'মব', উল্টো তারা স্বরাষ্ট্র উপদেষ্টাকে আমার মায়ের মতোই পরিণতি ভোগ করতে হবে বলে হুমকিও দিয়েছেন। আওয়ামী লীগকে যে বার্তা দিলেন স্বরাষ্ট্র উপদেষ্টা সোমবার (১২ আগস্ট) দুপুরে সচিবালয়ে সনাতন ধর্মাবলম্বী নেতাদের সঙ্গে বৈঠক শেষে সাংবাদিকদের সঙ্গে আলাপকালে আওয়ামী লীগকে নতুন মুখ নিয়ে দল গোছাতে বলেন স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন। এছাড়া স্বরাষ্ট্র মন্ত্রণালয় থেকেও তাদের সাহায্য করা হবে বলেও জানান তিনি। একইদিন বিকালে ঢাকা বিশ্ববিদ্যালয়ের সন্ত্রাসবিরোধী রাজু ভাস্কর্যের পাদদেশে আয়োজিত এক সমাবেশে স্বরাষ্ট্র উপদেষ্টার এমন বক্তব্যের প্রতিক্রিয়ায় বৈষম্যবিরোধী ছাত্র আন্দোলনের সমন্বয়ক হাসনাত আবদুল্লাহ বলেন, আমরা উপদেষ্টাদের মনে করিয়ে দিতে চাই, ছাত্র-জনতার অভ্যুত্থানের মাধ্যমে আপনারা উপদেষ্টা হয়েছেন, আপনারা বক্তব্য দেওয়ার আগে ৫ আগস্টের গণভবনের চিত্র মনে রাখবেন। খুনিদের পুনর্বাসনের বিষয়ে সতর্ক করে দিতে চাই, আমরা যেভাবে স্বৈরাচারকে ক্ষমতা থেকে নামিয়েছি, ঠিক একইভাবে স্বৈরাচার পুনর্বাসনের চেষ্টাকারীদেরও নামাতে সময় লাগবে না। স্বরাষ্ট্র উপদেষ্টার বক্তব্যের প্রতিক্রিয়ায় আরেক সমন্বয়ক সারজিস আলম বলেন, আমরা আজকে আপনাদের কিছু বিষয়ে সতর্ক করতে এসেছি। ৫ আগস্ট স্বৈরাচার তাড়ানোর পরদিন থেকে কিছু কুচক্রী মহল ক্যু করার চেষ্টা করছিল। আমরা ছাত্র-জনতা তা দমন করি, এরপর সর্বশেষ বিচার বিভাগীয় ক্যু করার চেষ্টা করলে আপনাদের অক্লান্ত পরিশ্রমে তা রুখে দিতে সক্ষম হয়েছি৷ আমাদের বিপ্লবকে নস্যাৎ করতে এখনো একটি মহল ক্যু করার ষড়যন্ত্র করছে। আমরা ছাত্র-জনতা তাদের পরিকল্পনা সফল হতে দেব না।"
2024/08/13,নিহতদের পরিবারের খোঁজখবর নিতে ভোলায় বিএনপির প্রতিনিধি দল,Unknown,"ছাত্র-জনতার আন্দোলনে ঢাকায় নিহত ভোলার বাসিন্দাদের কবর জিয়ারত ও পরিবারের সদস্যদের খোঁজখবর নিল কেন্দ্রীয় বিএনপির প্রতিনিদি দল। সোমবার (১২ আগস্ট) বেলা ১১টার দিকে তারা ভোলার সবগুলো উপজেলার নিহতদের কবর জিয়ারত এবং পরিবারের সদস্যদের খোঁজখবর নিয়ে প্রতিটি হত্যার বিচার দাবি করেন। এ সময় কেন্দ্রীয় বিএনপির যুগ্ম-মহাসচিব অ্যাডভোকেট আব্দুস সালাম আজাদ, জাতীয় নির্বাহী কমিটির বরিশাল বিভাগীয় সহ-সাংগঠনিক সম্পাদক আকন কুদ্দুস, জেলা বিএনপির সদস্য সচিব রাইসুল আলম ও যুগ্ম আহ্বায়ক শফিউর রহমান কিরনসহ স্থানীয় নেতারা উপস্থিত ছিলেন। কেন্দ্রীয় নেতারা প্রথমে ভোলা সদর উপজেলার আলী নগর ইউনিয়নের ৪ নম্বর ওয়ার্ডের সাচিয়া গ্রামের নিহত ঈমনের কবর জিয়ারত করেন। পরে তারা সদর উপজেলা, দৌলতখান, বোরহানউদ্দিন, তজুমদ্দিন, লালমোহন ও চরফ্যাশন উপজেলার নিহতদের কবর জিয়ারত ও পরিবারের খোঁজখবর নেন। অ্যাডডভোকেট আব্দুস সালাম আজাদ বলেন, শেখ হাসিনা পালিয়ে গেছে, কিন্তু আওয়ামী লীগের অনেক নেতা এখনও পালাতে পারে নাই। তারা এখনও পরিকল্পিতভাবে দেশকে অস্থিতিশীল করার জন্য চেষ্টা করছেন। তারা বিএনপিসহ আন্দোলনরত শিক্ষার্থীদের ওপর দায় চাপাতে পাম্পে আগুন, মন্দির ও সরকারি প্রতিষ্ঠানে অগ্নিসংযোগ ও ভাঙচুর করছেন। দেশি বিদেশি মানুষের কাছে বিএনপির ভাবমূর্তি নষ্ট করার জন্য তার আত্মগোপনে থেকে এ কাজ চালিয়ে যাচ্ছেন। তাই এ বিষয়ে সবাইকে সতর্ক থাকতে হবে। তিনি এ সময় বর্তমান অন্তর্বর্তী সরকারের কাছে অবাধ, সুষ্ঠু ও নিরপেক্ষ নির্বাচনের মাধ্যমে একটি গণতান্ত্রিক সরকার উপহার দেওয়ার দাবি জানান।"
2024/08/13,‘মা-ছেলে বিদেশে বসে দেশকে অস্থিতিশীল করার ষড়যন্ত্র করছে’,Unknown,"বিএনপির আন্তর্জাতিক বিষয়ক কমিটির সদস্য ইঞ্জিনিয়ার ইশরাক হোসেন বলেছেন,  ছাত্র-জনতার ঐতিহাসিক বিজয়কে ব্যর্থ করতে পালিয়ে যাওয়া শেখ হাসিনা ও তার ছেলে বিদেশে বসে দেশকে অস্থিতিশীল করার ষড়যন্ত্র করছে। সেই সঙ্গে দেশে বসেও একটি বিশেষ মহল পরিকল্পিতভাবে এ ষড়যন্ত্রে লিপ্ত আছে। রাষ্ট্রীয় সম্পদ ও উপাসনালয়গুলোতে হামলার অপচেষ্টা করে, বিভিন্ন গুজব ছড়িয়ে রাজনৈতিক ও ধর্মীয় অনুভূতিতে আঘাতের চেষ্টা করছে দুর্বৃত্তরা। তাদের রুখে দিতে হবে। সোমবার বিকালে রাজধানীর পুরান ঢাকার ইসলাম বাজারের ব্যবসায়ী ও স্থানীয়দের সঙ্গে মতবিনিময় সভা শেষে তিনি এসব কথা বলেন। ইশরাক বলেন, শেখ হাসিনার পতন হলেও তার দোসররা নানারকম চক্রান্তে লিপ্ত। বিচ্ছিন্নভাবে ধর্মীয় উপাসনালয়গুলোতে নাশকতা সৃষ্টি করে সর্বসাধারণের গ্রহণযোগ্য ও দেশের সবচেয়ে জনপ্রিয় দল বিএনপিকে দায়ী করার ষড়যন্ত্র চলছে। জনগণকে সঙ্গে নিয়ে সব ধরনের নাশকতা প্রতিহত করতে বিএনপি প্রস্তুত রয়েছে। ইশরাক হোসেন আরও বলেন, আমাদের নেতা তারেক রহমান দায়িত্ব দিয়েছেন আপনাদের সঙ্গে নিয়ে দেশবিরোধী সমস্ত ষড়যন্ত্র রুখে দেওয়ার জন্য। বিএনপির প্রতি মানুষের অনেক প্রত্যাশা জানিয়ে ইশরাক হোসেন বলেন, দীর্ঘ ১৫ বছর এদেশের ছাত্র জনতার আন্দোলনের মাধ্যমে আমরা যে সফলতা আমরা পেয়েছি তার মর্যাদা ধরে রাখতে হবে। একটি সুষ্ঠু নির্বাচনের মাধ্যমে গণতান্ত্রিক সরকার প্রতিষ্ঠার জন্য সবাইকে ধৈর্য ধরতে হবে। দেশ রক্ষায় নিজেদের ত্যাগকে একটি আধুনিক ও উন্নত গণতান্ত্রিক সরকার গঠনে উৎসর্গ করতে হবে। বিএনপির প্রতি মানুষের প্রত্যাশা অনেক। জনগণের সেই প্রত্যাশাকে সম্মান জানিয়ে নিজেদের লোভ-হিংসা পরিত্যাগ করতে হবে। বিএনপি একটি শান্তিপ্রিয় দল। দেশের শান্তিপূর্ণ পরিবেশ ফিরিয়ে আনতে বিএনপি নেতাদের দায়িত্ব পালনের আহ্বান করছি। এ সময় ঢাকা মহানগর দক্ষিণ বিএনপির আহ্বায়ক রফিকুল আলম মজনু বলেন, একটা গোষ্ঠী আজকে দেশে অস্থিতিশীল পরিবেশ তৈরির চেষ্টা করছে। তাদেরকে রুখে দিতে হবে। সেই সঙ্গে তিনি এলাকাবাসীর সার্বিক নিরাপত্তায় বিএনপির নেতাকর্মীদের পাশে থাকার নির্দেশনাও দেন এবং যে কোনো অস্থিতিশীল পরিবেশ ঠেকাতে এলাকাবাসীকে সজাগ থাকারও আহ্বান জানান। এ সময় ঢাকা মহানগর দক্ষিণ বিএনপির সদস্য সচিব তানভীর হাসান রবিনসহ স্থানীয় বিএনপি ও বিভিন্ন অঙ্গ ও সহযোগী সংগঠনের নেতাকর্মীরা উপস্থিত ছিলেন।"
2024/08/13,প্রধান উপদেষ্টার সঙ্গে সাক্ষাতে এবি পার্টির ১০ দফা হস্তান্তর,Unknown,"ধর্মীয় সংখ্যালঘুদের ওপর নির্যাতনের অভিযোগ তদন্তের জন্য বিচার বিভাগীয় তদন্ত কমিশন গঠনের আহ্বান জানিয়েছেন আমার বাংলাদেশ (এবি) পার্টির নেতারা। প্রয়োজনে একজন হিন্দু ধর্মাবলম্বী বর্তমান বা সাবেক বিচারপতিকে সেই কমিশনের প্রধান করা যেতে পারে বলেও তারা পরামর্শ দেন। সোমবার সন্ধ্যা ৬টায় অন্তর্বর্তীকালীন সরকারের প্রধান উপদেষ্টা ড. মুহাম্মদ ইউনুসের সঙ্গে সাক্ষাতকালে এবি পার্টির নেতারা এ পরামর্শ দেন। এদিন প্রধান উপদেষ্টার আমন্ত্রণে এবি পার্টিসহ ৪টি রাজনৈতিক দলের নেতাদের এক যৌথ বৈঠকে নিজেদের মতামত দেন এবি পার্টি নেতারা। এ সময়, ১৫ আগস্ট সম্পর্কে এবি পার্টির অভিমত জানতে চাওয়া হলে তারা বলেন, কোনো গণপ্রজাতন্ত্রে ব্যক্তি কেন্দ্রিক দিবস বা সাধারণ ছুটি ঘোষণা অনুচিত, এটা মুক্তিযুদ্ধের ঘোষণাপত্রের পরিপন্থি। এবি পার্টি মনে করে, জাতীয় ব্যক্তিত্বদের অবদান স্মরণ করার আনুষঙ্গিক ব্যবস্থা থাকতে পারে। কিন্তু এ রাষ্ট্র কোনো একক ব্যক্তির অবদান নয়। কোনো ব্যক্তিকে অতিমাত্রায় পূজনীয় আকারে হাজির করলে আদতে তার অসম্মান ও পতন অনিবার্য হয়ে দাঁড়ায়। এবি পার্টির নেতারা আরও বলেন, এ অন্তবর্তী সরকার অন্য যে কোনো সরকারের চেয়ে ভিন্নতর। এটা একটি অসাধারণ সরকার, যা গণঅভ্যুত্থান এবং স্বৈরাচারী শাসনের পতনের পর দায়িত্ব নিয়েছে। আলোচনা শেষে এবি পার্টির নেতারা প্রধান উপদেষ্টার কাছে প্রত্যাশা, দাবি ও অঙ্গীকার সম্বলিত ১০ দফা লিখিত প্রস্তাব হস্তান্তর করেন। এ সময় এবি পার্টির আহ্বায়ক এএফএম সোলায়মান চৌধুরীর নেতৃত্বে দলটির প্রতিনিধিদলের সদস্য হিসেবে উপস্থিত ছিলেন সদস্যসচিব মজিবুর রহমান মঞ্জু ও যুগ্ম সদস্যসচিব ব্যারিস্টার আসাদুজ্জামান ফুয়াদ। বৈঠকে আরও উপস্থিত ছিলেন অন্তর্বর্তী সরকারের উপদেষ্টা অধ্যাপক আসিফ নজরুল, অ্যাডভোকেট আদিলুর রহমান খান ও ফরিদা আক্তার।"
2024/08/13,গণবিরোধী সন্ত্রাসী আ.লীগের প্রতি নমনীয়তার সুযোগ নেই: ইসলামী আন্দোলন,Unknown,"আওয়ামী লীগকে একটি গণবিরোধী সন্ত্রাসী দল হিসেবে অভিহিত করেছেন ইসলামী আন্দোলন বাংলাদেশের আমির মুফতি সৈয়দ মুহাম্মাদ রেজাউল করীম। তিনি বলেছেন, অগণিত ছাত্র-জনতার জীবন, রক্ত ও হতাহতের মধ্য দিয়ে এই দেশবিরোধী অপশক্তির পতন হয়। সুতরাং এ সন্ত্রাসীদের বাংলাদেশের জমিনে আর রাজনীতি করার কোনো অধিকার নেই। তাদের প্রতি নমনীয়তা দেখানোরও কোনো সুযোগ নেই। সোমবার এক সংক্ষিপ্ত বিবৃতিতে মুফতি সৈয়দ মুহাম্মাদ রেজাউল করীম এসব কথা বলেন। তিনি বলেন, গত দেড় দশকে আওয়ামী স্বৈরাচার নিজেদের অভিশপ্ত কর্মকাণ্ডের মাধ্যমে দেশের প্রতিটি মানুষকে বিষিয়ে তুলেছিল। শুধু আওয়ামী লীগ ও তাদের দোসর ছাড়া সবাই ছিল মাজলুম, আর তারা ছিল জালিম। ক্ষমতার অপপ্রয়োগ, অধিকার হরণ, জুলুম, নির্যাতন, গুম, খুন- এমনকি দেশের স্বাধীনতা-স্বার্বভৌমত্ব বিকিয়ে দেয়াসহ হেন কোনো কাজ নেই যা তারা করেনি। ফলশ্রুতিতে আপামর জনতাও ছাত্রবিক্ষোভের সঙ্গে নিঃস্বার্থভাবে একাত্বতা পোষণ করে এবং স্বৈরাচার পতনের একদফা দাবিতে অকাতরে জীবন বিলিয়ে দেয়। অগণিত ছাত্র-জনতার জীবন, রক্ত ও হতাহতের মধ্য দিয়ে এই দেশবিরোধী অপশক্তির পতন হয়। সুতরাং এ সন্ত্রাসীদের বাংলাদেশের জমিনে আর রাজনীতি করার কোনো অধিকার নেই। তাদের প্রতি নমনীয়তা দেখানোরও কোনো সুযোগ নেই। বিবৃতিতে ইসলামী আন্দোলন বাংলাদেশের আমির আরও বলেন, ছাত্র-জনতার জীবনের বিনিময়ে গঠিত অন্তর্বর্তীকালীন সরকারে যারা দায়িত্বে এসেছেন, তাদের কাছ থেকে দায়িত্বশীল বক্তব্য আশা করে এদেশের মানুষ। যে বক্তব্যে দেশের মানুষ ক্ষুব্ধ হয়, দ্বিধাবিভক্ত হয়, দায়িত্বশীলদের কাছ থেকে এমন বক্তব্য ছাত্র-জনতা প্রত্যাশা করে না।"
2024/08/13,"মীরসরাইয়ে যুবদলকর্মী খুন, ছাগলের খামার থেকে খণ্ড-বিখণ্ড মৃতদেহ উদ্ধার",Unknown,"চট্টগ্রামের মীরসরাইয়ে এক যুবদলকর্মীকে নৃশংসভাবে খুন করে তার লাশ খণ্ড-বিখণ্ড করে ছাগলের খামারে লুকিয়ে রাখে হত্যাকারীরা। অবশেষে সাত দিন পর যুবদলকর্মীর খণ্ড-বিখণ্ড মৃতদেহ উদ্ধার করা হয়েছে। নিহত যুবদলকর্মীর নাম ছায়েদ আলম (৩৫)। মঙ্গলবার (১৩ আগস্ট) সন্ধ্যায় উপজেলার সোনাপাহাড় এলাকার প্রায় দেড় কিলোমিটার পূর্বে দূর্গাঘোনা নামক পাহাড়ের পাদদেশ থেকে নিহতের লাশ উদ্ধার করা হয়। নিহত ছায়েদ জোরারগঞ্জ থানার ৩ নম্বর জোরারগঞ্জ ইউনিয়নের ৯ নম্বর ওয়ার্ডের দক্ষিণ সোনাপাহাড় গ্রামের মো: দেলোয়ার হোসেন কেরানীর ছেলে। মীরসরাইয়ে দায়িত্বে থাকা সেনাবাহিনীর মেজর আরেফিনের নেতৃত্বে জোরারগঞ্জ থানা পুলিশসহ ঘটনাস্থলে গিয়ে লাশ উদ্ধার কার্যক্রম চালায়। নিহতের ভাতিজা নাজমুল হোসেন জানান, (৫ আগস্ট) আওয়ামী লীগ সরকার পতনের পর ছায়েদ আলম মঙ্গলবার রাত ১০টা পর্যন্ত বিজয় মিছিল করে স্থানীয় বিএনপি নেতাকর্মীদের সাথে। রাতে মিছিল শেষে বাড়ি ফেরার সময় নিখোঁজ হয় ছায়েদ। এরপর থেকে গত সাত দিন নিখোঁজ ছিলেন। আজ বিকেলে রেল লাইনের পাশে একটি ছাগলের খামারে একটি লাশ দেখতে পেয়ে আমাদের খবর দিলে ঘটনাস্থলে গিয়ে উনাকে সনাক্ত করেছি। তিনি আরও জানান, আমার চাচা যুবদলের একজন সক্রিয় কর্মী। তাকে আওয়ামী লীগের সন্ত্রাসীরা অপহরণ করে হত্যা করেছে। মীরসরাই উপজেলা বিএনপির আহ্বায়ক শাহিদুল ইসলাম চৌধুরী বলেন, নিহত ছায়েদ আমাদের দলের লোক। সে যুবদলের সক্রিয় কর্মী। তাকে পূর্ব পরিকল্পিতভাবে নির্মমভাবে হত্যা করা হয়েছে। তারা হত্যা করেই ক্ষান্ত হয়নি তাদের খুনের চিহ্ন প্রকাশ করতে না পারার জন্য মৃত্যুর পর ছায়েদের লাশ নৃশংসভাবে খণ্ড-বিখণ্ড করে দিয়েছে। এই বিষয়ে জোরারগঞ্জ থানার অফিসার্স ইনচার্জ আবদুল্লাহ আল হারুণ জানান, সেনাবাহিনীর সহায়তায় পুলিশ সদস্যরা লাশ উদ্ধার করে থানায় নিয়ে আসছে। ময়নাতদন্তের জন্য চট্টগ্রাম মেডিক্যাল কলেজ হাসপাতালে (চমেক) মর্গে প্রেরণ করা হয়েছে।"
2024/08/13,সিলেটে ১৯ এমপিসহ আ.লীগের বাঘা বাঘা নেতা লাপাত্তা,Unknown,"সিলেটে কয়েক মাস আগেও মন্ত্রী, এমপিসহ আওয়ামী লীগের বাঘা বাঘা নেতাকর্মীরা ছিলেন সরব। বৈষম্যবিরোধী ছাত্র আন্দোলনের শুরুর দিকে সিলেটের আওয়ামী লীগ নেতারা বিভিন্ন বিবৃতি দিয়ে বড় বড় বুলি আওড়ান; কিন্তু শেখ হাসিনা ক্ষমতা ছেড়ে পালিয়ে যাওয়ার পর তাদের খোঁজ মিলছে না। সিলেটের ১৯ এমপিসহ আওয়ামী লীগের বাঘা বাঘা নেতারাও লাপাত্তা। তাদের কাউকেই খোঁজে পাওয়া যাচ্ছে না। এমনকি আওয়ামী পরিবারের সিটি মেয়র, পৌর মেয়রসহ অনেক জনপ্রতিনিধিরও হদিস মিলছে না। রাজনৈতিক প্রভাবশালীরাও দেশ ছেড়ে পালিয়ে যাচ্ছেন। বৈধ-অবৈধ পথে গোপনে দেশ ছাড়ছেন অনেকেই। কেউ একা, কেউ আবার সপরিবারে। অনেকে ভয়ে দেশের অভ্যন্তরে আত্মগোপনে চলে গেছেন। শুধু মন্ত্রী-এমপি বা প্রভাবশালীই নয়, আওয়ামী লীগ, যুবলীগ, ছাত্রলীগসহ বিভিন্ন অঙ্গসংগঠনের শীর্ষ নেতারাও ভয়ে আত্মগোপনে গেছেন। এই তালিকায় আছেন আওয়ামী লীগের দলীয় প্রভাবশালী ব্যবসায়ীও। সিলেটের মন্ত্রী-এমপিদের কেউ কেউ দেশ ত্যাগ করে লন্ডন, আমেরিকায় পাড়ি জমিয়েছেন বলে খবর পাওয়া গেছে। ফোনে কল দিয়ে কাউকেই পাওয়া যায়নি। মোবাইল নম্বর বন্ধ পাওয়া গেছে। বাসা-বাড়িতেও কেউ নেই। ধারণা করা হচ্ছে তাদের বেশির ভাগ নেতাকর্মী পার্শ্ববর্তী দেশ ভারতে পাড়ি জমিয়েছেন। কিংবা ভারতের পোর্ট ব্যবহার করে বিভিন্ন দেশে পালিয়েছেন। সাবেক প্রধানমন্ত্রী শেখ হাসিনা পদত্যাগ করে দেশ থেকে পলায়নের খবর পেয়ে সিলেটে আওয়ামী লীগের এমপিসহ অনেক নেতাকর্মীর বাসায় হামলা, লুটপাট ও অগ্নিসংযোগের ঘটনা ঘটে। এদিন জনতার আনন্দ মিছিল শেষে মোটরসাইকেলে মহড়া দিয়ে একদল যুবক নগরীর শাপলাবাগ এলাকায় সাবেক প্রবাসী ও বৈদেশিক কর্মসংস্থান প্রতিমন্ত্রী ও সিলেট জেলা আওয়ামী লীগের সভাপতি শফিকুর রহমান চৌধুরীর বাসভবন ভাঙচুর ও আগুন ধরিয়ে দেয়। পার্শ্ববর্তী পূর্ব শাপলাবাগ এলাকায় সিলেট সিটি করপোরেশনের কাউন্সিলর ও মহানগর আওয়ামী লীগের সাংগঠনিক সম্পাদক আজাদুর রহমান আজাদ, গোপালটিলা এলাকায় অবস্থিত সুনামগঞ্জ-১ আসনের আওয়ামী লীগ দলীয় সংসদ সদস্য (এমপি) রণজিত চন্দ্র সরকার, সিলেট মহানগর আওয়ামী লীগের সভাপতি মাসুক উদ্দিন আহমদ, সহ-সভাপতি আসাদ উদ্দিন ও জেলা আওয়ামী লীগের সাধারণ সম্পাদক নাসির উদ্দিন খানের বাসায় হামলা চালিয়ে ভাঙচুর করে। সাবেক প্রধানমন্ত্রী শেখ হাসিনার ছোট বোন শেখ রেহানার অবৈধ টাকার রক্ষক হিসেবে চিহ্নিত, অবৈধ পথে আসা চিনি কান্ডের নায়ক আলোচিত নেতা যুক্তরাজ্য আওয়ামী লীগের যুগ্ম-সাধারণ সম্পাদক ও সিলেট সিটি করপোরেশনের মেয়র নগর পিতা আনোয়ারুজ্জামান চৌধুরীর বাসায় একদল দুর্বৃত্ত হামলা, ভাঙচুর ও লুটপাট চালায়। আকস্মিক হামলা চালায় সিলেট জেলা জাসদের সভাপতি লোকমান আহমদ ও নগরীর ৫নং ওয়ার্ডের কাউন্সিলর রেজওয়ান আহমদের বাসায়। এছাড়াও ভাঙচুর ও লুটপাটের ঘটনা ঘটে আওয়ামী লীগ সমর্থিত অনেক ব্যবসায়ীর ব্যবসাপ্রতিষ্ঠানে। লুটপাট হয়েছে বাংলাদেশ ফুটবল ফেডারেশনের (বাফুফে) কার্যনির্বাহী সদস্য ও সিলেট জেলা ক্রীড়া সংস্থার সাধারণ সম্পাদক মাহি উদ্দিন আহমদ সেলিমের ব্যবসা প্রতিষ্ঠান মাহায়। উপজেলাগুলোতে ও বিএনপি নেতাকর্মীদের হামলার শিকার হন জনপ্রতিনিধি ও আওয়ামী লীগ নেতাকর্মীদের বাসাবাড়িতে। গোয়ানইঘাটে কয়েকশ নেতাকর্মী হামলা চালায় সিলেট জেলা পরিষদের সদস্য সুবাস দাস এর বাসায়। এ সময় ভাঙচুর করে বাসার সবকিছু লুট করে নিয়ে যায়। এ সময় তার পরিবারের সদস্যরা আহত হন। আওয়ামী লীগের নেতাকর্মীরা দেশে থাকলেও জনরোষের কবলে পড়ার ভয়ে গা-ঢাকা দিয়েছেন। খবর পাওয়া গেছে আওয়ামী লীগের বেশিরভাগ নেতাকর্মী সরকার পদত্যাগের দিন ৫ আগস্ট থেকে শুরু করে বিভিন্ন সময় দেশ ত্যাগ করেছেন। এর মধ্যে সিলেট-১ আসনের এমপি, সাবেক পররাষ্ট্রমন্ত্রী ড. এ কে আব্দুল মোমেন, সিলেট-২ আসনের এমপি, প্রবাসী কল্যাণ ও বৈদেশিক কর্মসংস্থান প্রতিমন্ত্রী, জেলা আওয়ামী লীগ সভাপতি শফিকুর রহমান চৌধুরী, সিলেট-৩ আসনের এমপি হাবিবুর রহমান হাবিব, সিলেট-৪ আসনের এমপি, সাবেক মন্ত্রী ইমরান আহমদ, সিলেট-৫ আসনের এমপি ফুলতলী পীরের ছেলে আঞ্জুমানে আল ইসলাহর সভাপতি মাওলানা মোহাম্মদ হুছামুদ্দীন চৌধুরী, সিলেট-৬ আসনের এমপি, সাবেক শিক্ষামন্ত্রী নুরুল ইসলাম নাহিদ, সুনামগঞ্জ-১ আসনের এমপি, সিলেট জেলা আওয়ামী লীগের সাংগঠনিক সম্পাদক রণজিত চন্দ্র সরকার, সুনামগঞ্জ-২ আসনের এমপি, সাবেক মন্ত্রী সুরঞ্জিত সেন গুপ্তের সহধর্মিণী জয়া সেন গুপ্তা, সুনামগঞ্জ-৩ এমপি, সাবেক পরিকল্পনা মন্ত্রী এম এ মান্নান, সুনামগঞ্জ-৪ আসনের এমপি পিএসসির সাবেক চেয়ারম্যান মোহাম্মদ সাদিক, সুনামগঞ্জ-৫ আসনের এমপি মুহিবুর রহমান মানিক। মৌলভীবাজার-১ আসনের এমপি, সাবেক পরিবেশ মন্ত্রী বড়লেখা উপজেলা আওয়ামী লীগের সভাপতি মো. শাহাব উদ্দিন, মৌলভীবাজার-২ আসনের এমপি, কেন্দ্রীয় আওয়ামী লীগের সাংগঠনিক সম্পাদক শফিউল আলম চৌধুরী নাদেল, মৌলভীবাজার-৩ আসনের এমপি মোহাম্মদ জিল্লুর রহমান, মৌলভীবাজার-৪ আসনের এমপি, সাবেক কৃষি মন্ত্রী মো. আব্দুস শহীদ। হবিগঞ্জ-১ আসনের এমপি আমাতুল কিবরিয়া কেয়া চৌধুরী, হবিগঞ্জ-২ আসনের এমপি ময়েজ উদ্দিন শরীফ, হবিগঞ্জ-৩ আসনের এমপি, জেলা আওয়ামী লীগের সভাপতি মো. আবু জাহির, হবিগঞ্জ-৪ আসনের এমপি, সাবেক যুবলীগ নেতা সৈয়দ সায়েদুল হক সুমন দেশত্যাগ করেছেন।"
2024/08/13,শ্রীমঙ্গলে সেনাবাহিনীর মাধ্যমে পুলিশের অস্ত্র হস্তান্তর,Unknown,"শ্রীমঙ্গলে সেনাবাহিনীর মাধ্যমে পুলিশের অস্ত্র হস্তান্তর করা হয়েছে। মঙ্গলবার বিকাল ৬টায় থানা কম্পাউন্ডে পুলিশের সব অস্ত্র, গোলাবারুদ ও গুরুত্বপূর্ণ দলিল দস্তাবেজ হস্তান্তর করেন শ্রীমঙ্গল ও কমলগঞ্জ উপজেলার দায়িত্বপ্রাপ্ত মেজর মেজবা। এ সময় উপস্থিত ছিলেন- মেজর ইমরান, সিনিয়র সহকারী পুলিশ সুপার আনিসুল ইসলাম ও ওসি বিনয় ভূষণ রায়। এ সময় মেজর মেজবা বলেন, গত ৫ আগস্ট দেশে সরকার পরিবর্তনের পর বিক্ষোভকারীদের দ্বারা শ্রীমঙ্গল থানা আক্রমণের শিকার হয়। এ সময় বিক্ষুব্ধ জনগণ থেকে পুলিশকে উদ্ধার করে নিরাপদ স্থানে নিয়ে যায় সেনাবাহিনীর সদস্যরা। পরে পুলিশের সব অস্ত্র, গোলাবারুদ ও গুরুত্বপূর্ণ নথি সেনাবাহিনীর হেফাজতে নেওয়া হয়েছিল। সেনাবাহিনীর সহায়তায় পুলিশকে সচল করা হলে পুলিশের সব অস্ত্র হস্তান্তর করা হয়েছে। এ ব্যাপারে সিনিয়র সহকারী পুলিশ সুপার আনিসুল ইসলাম সেনাবাহিনীর প্রতি কৃতজ্ঞতা জানিয়ে বলেন, আজ থেকে পুলিশি কার্যক্রম শুরু হতে যাচ্ছে। আইনশৃঙ্খলা রক্ষায় পুলিশ সেই আগের মতো ফিরে যাবে বলে তিনি জানান।"
2024/08/13,স্বরাষ্ট্র উপদেষ্টার পদত্যাগ ও শেখ হাসিনার ফাঁসির দাবিতে বিক্ষোভ,Unknown,"রংপুরে অন্তর্বর্তীকালীন সরকারের স্বরাষ্ট্র মন্ত্রণালয়ের উপদেষ্টা ব্রিগেডিয়ার জেনারেল (অব.) এম সাখাওয়াত হোসেনের পদত্যাগ ও ছাত্র-জনতা হত্যায় শেখ হাসিনার বিচার দাবিতে বিক্ষোভ মিছিল করেছে ছাত্রদল-যুবদল ও স্বেচ্ছাসেবক দল। সোমবার রাত সাড়ে ৯টার দিকে নগরীর গ্র্যান্ড হোটেল মোড়ের দলীয় কার্যালয় থেকে বিক্ষোভ মিছিল বের করা হয়। মিছিলটি নগরীর প্রধান সড়ক হয়ে দলীয় কার্যালয়ের সামনে এসে শেষ হয়। দলীয় কার্যালয়ের সামনে এসে বিভিন্ন স্লোগান দেন নেতাকর্মীরা। এ সময় বক্তব্য রাখেন- জেলা যুবদলের সভাপতি নাজমুল আলম নাজু, রংপুর মহানগর যুবদলের আহবায়ক নুরুন্নবী চৌধুরী মিলন, সিনিয়র যুগ্ম আহবায়ক মুহাম্মদ জহির আলম নয়ন, সদস্য সচিব আতিকুল ইসলাম লেলিন, রংপুর জেলা স্বেচ্ছাসেবক দলের আহবায়ক জাকারিয়া ইসরাম জীম, জেলা ছাত্রদলের আহবায়ক শরিফ নেওয়াজ জোহা, মহানগর স্বেচ্ছাসেবক দলের যুগ্ম আহবায়ক নোমান হাসান, মহানগর ছাত্রদলের আহবায়ক আল ইমরান সুজন, জেলা ছাত্রদলের সাবেক সভাপতি মনিরুজ্জামান হিজবুল প্রমুখ। এ সময় রংপুর মহানগর ও জেলাসহ বিভিন্ন উপজেলা ও ওয়ার্ড যুবদল, স্বেচ্ছাসেবক দল, ছাত্রদলের নেতারা উপস্থিত ছিলেন। এ সময় নেতারা বলেন, আওয়ামী লীগকে পুনর্বাসনের চক্রান্ত শুরু করেছে স্বরাষ্ট্র মন্ত্রণালয়ের উপদেষ্টা অবসরপ্রাপ্ত ব্রিগেডিয়ার জেনারেল সাখাওয়াত হোসেন আওয়ামী লীগকে শক্তি জোগাতে তিনি একের পর এক বিতর্কিত বক্তব্য দিয়েছেন। এ সময় আন্দোলনে ছাত্রজনতা হত্যার ঘটনায় শেখ হাসিনাকে মূল পরিকল্পনাকারী হিসেবে অভিযুক্ত করে তার ফাঁসির দাবি জানান তারা।"
2024/08/13,"পাবিপ্রবিতে রাজনৈতিক কর্মকাণ্ড বন্ধ ঘোষণা, ছাত্রলীগের রুমে বিপুল অস্ত্রশস্ত্র",Unknown,"সাধারণ শিক্ষার্থীদের দাবির মুখে পাবনা বিজ্ঞান ও প্রযুক্তি বিশ্ববিদ্যালয়ের ক্যাম্পাসে সব ধরনের রাজনৈতিক কর্মকাণ্ড বন্ধ ঘোষণা করেছে বিশ্ববিদ্যালয় কর্তৃপক্ষ। এদিকে বিশ্ববিদ্যালয়ের আবাসিক হলের ছাত্রলীগ নেতাদের রুম থেকে বিপুল পরিমাণ অস্ত্রশস্ত্র উদ্ধার করা হয়েছে। মঙ্গলবার বিকালে পাবিপ্রবির রেজিস্ট্রার বিজন কুমার ব্রহ্ম স্বাক্ষরিত একটি অফিস আদেশে রাজনীতি বন্ধের সিদ্ধান্তের কথা জানানো হয়। এতে বলা হয়েছে- সংশ্লিষ্ট সকলের অবগতির জন্য আদিষ্ট হয়ে জানানো যাচ্ছে, পাবনা বিজ্ঞান ও প্রযুক্তি বিশ্ববিদ্যালয়ের সাধারণ ছাত্র-ছাত্রীদের দাবির পরিপ্রেক্ষিতে বিশ্ববিদ্যালয়ের রিজেন্ট বোর্ডের নীতিনির্ধারণী ব্যক্তিদের সঙ্গে জরুরি আলোচনা ও বিশ্ববিদ্যালয় আইন-২০০১ এর ধারা ১১ (১২) অনুযায়ী সকল শিক্ষার্থী, শিক্ষক, কর্মকর্তা ও কর্মচারীদের রাজনৈতিক কর্মকাণ্ড (সকল ধরনের রাজনৈতিক সংগঠন, ছায়া সংগঠন ও পেশাজীবী সংগঠন) বন্ধ ঘোষণা করা হলো অর্থাৎ রাজনীতিমুক্ত ক্যাম্পাস ঘোষণা করা হলো। এ বিষয়ে বিশ্ববিদ্যালয়ের রেজিস্ট্রার বিজন কুমার ব্রহ্ম বলেন, ম্যাডাম (উপাচার্য) রিজেন্ট বোর্ডের সদস্যদের সঙ্গে আলোচনা করে উনার সোশ্যাল অ্যাক্ট আছে সেই ক্ষমতা বলে ক্যাম্পাস রাজনৈতিক কর্মকাণ্ড বন্ধ ঘোষণা করেছেন। জাবির বঙ্গবন্ধু হলে ছাত্রলীগ নেতাকর্মীদের কক্ষ থেকে দেশীয় অস্ত্র উদ্ধার এদিকে বিশ্ববিদ্যালয়ের বঙ্গবন্ধু শেখ মুজিবুর রহমান আবাসিক হল থেকে বিপুল পরিমাণ অস্ত্রশস্ত্র উদ্ধার করা হয়েছে। এদিন দুপুরে হলে ছাত্রলীগ নেতাদের নিয়ন্ত্রিত বিভিন্ন রুম থেকে পিস্তল, ছোট বড় ছুরি, হাঁসুয়া, রামদা, রড, জিআই পাইপ, লাঠি, মদের বোতল, ফেনসিডিল, কনডমসহ বিভিন্ন অস্ত্রশস্ত্র উদ্ধার করেছেন সাধারণ শিক্ষার্থীরা। এ বিষয়ে বঙ্গবন্ধু শেখ মুজিবুর রহমান আবাসিক হলের প্রভোস্ট ড. আমিরুল ইসলাম বলেন, গত পরশুদিন আমরা অবৈধ শিক্ষার্থীদের হল ছাড়ার নির্দেশ দিয়েছিলাম। এরপর অনেকেই রুম খালি করে ছেড়ে চলে গেছেন কিন্তু ছাত্রলীগের নেতাদের রুমগুলো বন্ধ ছিল। আজকে সেই সব রুমের তালা ভেঙে তল্লাশি করা হলে এসব অস্ত্রশস্ত্র উদ্ধার করা হয়। এগুলো বিশ্ববিদ্যালয়ের প্রক্টরের কাছে জমা দেওয়া হবে এবং আইনগত ব্যবস্থা গ্রহণ করা হবে।"
2024/08/13,কোটালীপাড়ার শিক্ষাপ্রতিষ্ঠান থেকে মুছে ফেলা হলো শেখ হাসিনার নাম,Unknown,"সরকারি কোনো নির্দেশনা আসার আগেই নিজ নির্বাচনি এলাকা গোপালগঞ্জের কোটালীপাড়া উপজেলার তালিমপুর তেলিহাটি উচ্চ বিদ্যালয় থেকে মুছে ফেলা হলো সদ্য সাবেক প্রধানমন্ত্রী ও আওয়ামী লীগ সভাপতি শেখ হাসিনার নাম। শুধু তাই নয়, একই সঙ্গে মুছে ফেলা হয়েছে শিক্ষাপ্রতিষ্ঠানটির একাডেমিক ভবন থেকে শেখ কামাল ও পাঠাগার থেকে শেখ রাসেলের নাম। বিষয়টি নিয়ে এলাকার আওয়ামী লীগের নেতাকর্মী ও সাধারণ জনগণের মাঝে ক্ষোভের সৃষ্টি হয়েছে। সরকারি নির্দেশনা আসার আগেই এভাবে সদ্য সাবেক প্রধানমন্ত্রী শেখ হাসিনা ও শেখ কামাল এবং শেখ রাসেলের নাম মুছে ফেলার সঙ্গে যারা জড়িত তাদের চিহ্নিত করে সাংগঠনিকভাবে ব্যবস্থা নেওয়া হবে বলে জানিয়েছে উপজেলা আওয়ামী লীগের নেতারা। জানা গেছে, ২০২৩ সালের ২৫ ফেব্রুয়ারি সাবেক প্রধানমন্ত্রী শেখ হাসিনা কোটালীপাড়া উপজেলার তালিমপুর তেলিহাটি উচ্চ বিদ্যালয়ে নির্মিত শেখ রাসেল পাঠাগারের উদ্বোধন করেন। উদ্বোধনী অনুষ্ঠান শেষে বিদ্যালয়টির প্রাঙ্গণে এক জনসভায় ভাষণ দেন। গত ৫ আগস্ট দেশের প্রেক্ষাপট পরিবর্তনের সঙ্গে সঙ্গে তালিমপুর তেলিহাটি উচ্চ বিদ্যালয়ের পাঠাগার থেকে শেখ রাসেলের নামটি মুছে ফেলা হয়। একই সঙ্গে পাঠাগারটির উদ্বোধনী ফলক থেকে মুছে ফেলা হয় সাবেক প্রধানমন্ত্রী শেখ হাসিনার নাম। এছাড়াও বিদ্যালয়টির একাডেমিক ভবন থেকে শেখ কামালের নামটিও মুছে ফেলেছে বিদ্যালয় কর্তৃপক্ষ। বিষয়টি স্থানীয় জনগণ ও আওয়ামী লীগের নেতার মাঝে জানাজানি হলে উপজেলাব্যাপী আলোচনার ঝড় ওঠে। উপজেলা যুবলীগের সাধারণ সম্পাদক বাবুল হাজরা বলেন, সরকারি কোন নির্দেশনা আসার আগেই সাবেক প্রধানমন্ত্রী শেখ হাসিনার নাম মুছে ফেলায় নেতাকর্মীদের মাঝে ক্ষোভের সৃষ্টি হয়েছে। আমরা এ ঘটনার নিন্দা জানাই। সঙ্গে সঙ্গে আমরা তদন্ত করে দেখব এই ঘটনার সঙ্গে কারা কারা জড়িত। জড়িত ব্যক্তিরা যদি আওয়ামী লীগ ও সহযোগী সংগঠনের সঙ্গে যুক্ত থাকে তাহলে তাদের বিরুদ্ধে সাংগঠনিক ব্যবস্থা নেওয়ার দাবি জানাই। নাম প্রকাশ না করার শর্তে উপজেলা আওয়ামী লীগের এক সিনিয়র নেতা বলেন, যেহেতু বিদ্যালয়টির ম্যানেজিং কমিটির সভাপতি উপজেলা চেয়ারম্যান বিমল কৃষ্ণ বিশ্বাস। সেহেতু কোনোভাবেই তিনি এ ঘটনার দায় এড়াতে পারেন না। আমি সাংগঠনিকভাবে তার বিরুদ্ধে ব্যবস্থা নেওয়ার দাবি জানাচ্ছি। এ বিষয়ে জানতে চাওয়া হলে তালিমপুর তেলিহাটি উচ্চ বিদ্যালয়ের সহকারী প্রধান শিক্ষক পরিমল বিশ্বাস বলেন, কে বা কাহারা বিদ্যালয়ের শেখ রাসেল পাঠাগার থেকে সাবেক প্রধানমন্ত্রী শেখ হাসিনা, শেখ রাসেল ও একাডেমিক ভবন থেকে শেখ কামালের নাম মুছে ফেলেছে তা আমাদের জানা নেই। বিদ্যালয়টির ম্যানেজিং কমিটির সভাপতি উপজেলা চেয়ারম্যান বিমল কৃষ্ণ বিশ্বাসের সঙ্গে যোগাযোগের চেষ্টা করে তাকে পাওয়া যায়নি। উপজেলা আওয়ামী লীগের সভাপতি ভবেন্দ্রনাথ বিশ্বাস বলেন, আমাদের নেত্রী সাবেক প্রধানমন্ত্রী শেখ হাসিনার নিজ এলাকায় এই ঘটনায় আমরা লজ্জিত। আমরা দ্রুত সময়ের মধ্যে সাংগঠনিকভাবে পরবর্তী পদক্ষেপ নেব। উপজেলা নির্বাহী অফিসার শাহীনুর আক্তার বলেন, আমরা কোনো প্রতিষ্ঠান থেকে সাবেক প্রধানমন্ত্রী শেখ হাসিনার নাম মুছে ফেলার কোনো নির্দেশনা এখন পর্যন্ত পাইনি। যদি কেউ কোনো প্রতিষ্ঠান থেকে শেখ হাসিনার নাম মুছে ফেলে সেটা একান্তই তাদের বিষয়।"
2024/08/13,"চট্টগ্রাম প্রেস ক্লাবে হামলা ভাঙচুর লুটপাট, প্রধান উপদেষ্টা বরাবর স্মারকলিপি",Unknown,"সরকারের পটপরিবর্তনের সুযোগে চট্টগ্রাম প্রেস ক্লাবে দুর্বৃত্তদের হামলা, ভাঙচুর ও লুটপাটের বিরুদ্ধে ব্যবস্থা নিতে এবং ক্লাব সদস্যদের নিরাপত্তা বিধানে অন্তর্বর্তী সরকারের প্রধান উপদেষ্টা  ড. মুহাম্মদ ইউনূস ও স্বরাষ্ট্র উপদেষ্টা ব্রিগেডিয়ার জেনারেল সাখাওয়াত হোসেন (অব.) বরাবর স্মারকলিপি প্রদান করা হয়েছে। মঙ্গলবার বিকালে চট্টগ্রাম জেলা প্রশাসক আবুল বাশার মোহাম্মদ ফখরুজ্জামানের মাধ্যমে পৃথক স্মারকলিপি প্রদান করা হয়। এতে বলা হয়, সরকার পতনের দিন বিকালে কতিপয় দুর্বৃত্ত জোরপূর্বক প্রেস ক্লাবে তালা মেরে দেয় এবং ক্লাবের সদস্যদের সঙ্গে চরম দুর্ব্যবহার করে। পরদিন ৬ আগস্ট সন্ধ্যায় সশস্ত্র অবস্থায় এসে এসব সন্ত্রাসী ক্লাবের তালা ভেঙ্গে প্রবেশ করে, ভাংচুর লুটপাটের পাশাপাশি তারা দলিল-দস্তাবেজ নিয়ে যায়। সর্বশেষ সেনাসহায়তায় তালা খুলে দেওয়ার পর ১১ আগস্ট সন্ত্রাসীরা আবারো ক্লাবে চাপাতি, লোহার রডসহ অস্ত্রশস্ত্র নিয়ে এসে ক্লাব সদস্যদের ওপর হামলা করার চেষ্টা চালায়। জেলা প্রশাসনের সম্মেলন কক্ষে ক্লাবের সভাপতি সালাহ উদ্দিন মো. রেজা ও সাধারণ সম্পাদক দেবদুল্লাম ভৌমিকসহ ক্লাব সদস্য ও মূলধারার গণমাধ্যমে কর্মরত প্রায় একশ সাংবাদিক উপস্থিত ছিলেন। তাদের মধ্যে অনেকে সার্বিক পরিস্থিতি তুলে ধরে বক্তব্য দেন। স্মারকলিপিতে বলা হয়, দলমত নির্বিশেষে পেশাদার সাংবাদিকদের দ্বিতীয় আবাসস্থল চট্টগ্রাম। ৬২ বছর ধরে এই ক্লাবে গণতান্ত্রিক প্রক্রিয়ায় গঠনতন্ত্র অনুযায়ী সদস্যপদ দেওয়ার পাশাপাশি দুই বছর অন্তর নির্বাচনের মাধ্যমে নেতৃত্ব পরিবর্তন হয়ে থাকে। কিন্তু পটপরিবর্তনের সুযোগে চাঁদাবাজি, ধর্ষণ মামলা ও ইয়াবাসহ গ্রেফতার হওয়া আসামি এবং চিহ্নিত সন্ত্রাসীরা সাংবাদিক পরিচয়ে ক্লাব দখল ও নৈরাজ্য সৃষ্টির অপতৎপরতা চালিয়ে আসছে। জেলা প্রশাসক স্মারকলিপি গ্রহণ করে প্রয়োজনীয় ব্যবস্থা গ্রহণ করা হবে বলে জানান। একইসঙ্গে গঠনতান্ত্রিক ও গণতান্ত্রিক প্রক্রিয়ার বাইরে কেউ কোনো কিছু করতে পারবে না বলে মত দেন। তিনি আইনশৃঙ্খলার যাতে কেউ অবনতি ঘটাতে না পারে সে বিষয়ে সর্বাত্মক সহযোগিতার আশ্বাস দেন।"
2024/08/13,আন্দোলনে নিহতদের খোঁজখবর নিতে দুমকীতে বিএনপির প্রতিনিধিরা,Unknown,"বৈষম্যবিরোধী কোটা আন্দোলনে ঢাকায় নিহত পটুয়াখালী জেলার দুমকীর মো. মিলন হাওলাদার ও মো. জসিম উদ্দিন হাওলাদারের পরিবারের খোঁজখবর নিল কেন্দ্রীয় বিএনপির প্রতিনিধি দল। নিহতদের কবর জিয়ারতসহ এসব পরিবারের সদস্যদের খোঁজখবর নিয়ে প্রতিটি হত্যার বিচার দাবি করেন তারা। এ সময় কেন্দ্রীয় বিএনপির যুগ্ম মহাসচিব অ্যাডভোকেট আব্দুস সালাম আজাদ, জাতীয় নির্বাহী কমিটির বরিশাল বিভাগীয় সহ-সাংগঠনিক সম্পাদক আকন কুদ্দুস, জেলা বিএনপির আহবায়ক আবদুর রসিদ চুন্নু মিয়া ও সদস্য সচিব স্নেহাংশু সরকার কুট্টি, দুমকী উপজেলা বিএনপির সভাপতি মো. খলিলুর রহমান ও সাধারণ সম্পাদক সাইফুল আলম মৃধাসহ অসংখ্য নেতাকর্মী উপস্থিত ছিলেন। মঙ্গলবার বেলা ১১টায় উপজেলার আঙ্গারিয়া ইউনিয়নের ঝাটরা গ্রামের মদন হাওলাদার বাড়ির নিহত মো. মিলন হাওলাদারের কবর জিয়ারত শেষে তার বাবা হোছেন হাওলাদারের সঙ্গে কথা বলেন। এ সময় পারিবারিক খোঁজখবর নেওয়া হয়। দুপুর ১টার দিকে উপজেলার পাঙ্গাশিয়া ইউনিয়নের রাজগঞ্জ গ্রামের সোবহান হাওলাদারের ছেলে নিহত মো. জসিম উদ্দিন হাওলাদারের কবর জিয়ারত শেষে তার মা-বাবা, স্ত্রী ও সন্তানদের সঙ্গে কথা বলে খোঁজখবর নেওয়া হয়। পরে বর্তমান অন্তর্বর্তীকালীন সরকারের কাছে অবাধ, সুষ্ঠু ও নিরপেক্ষ নির্বাচনের মাধ্যমে একটি গণতান্ত্রিক সরকার উপহার দেওয়ার দাবি জানান এই নেতারা। পরবর্তী জাতীয় সংসদ নির্বাচনে বিএনপি ক্ষমতায় গেলে এসব পরিবারদের মুক্তিযোদ্ধাদের মতো সুযোগ সুবিধা দেওয়া হবে বলেও প্রতিশ্রুতি দেন তারা।"
2024/08/13,"সিজারের পর প্রসূতির মৃত্যু, চিকিৎসক পুলিশ হেফাজতে",Unknown,"নড়াইলের লোহাগড়ায় প্রত্যাশা ক্লিনিকে সিজারের সময় শান্তা (২৩) নামে একজন প্রসূতি মায়ের মৃত্যু হয়েছে। অ্যানেস্থেসিয়া ও সিজার একজন চিকিৎসককে দিয়ে করানোর কারণে মৃত্যুর ঘটনা ঘটেছে বলে অভিযোগ করছেন ভুক্তভোগী পরিবার। পরে ওই চিকিৎসককে পুলিশ হেফাজতে নেওয়া হয়েছে। মঙ্গলবার দুপুরে শান্তার বাবার বাড়ি লোহাগড়া উপজেলার সরুশুনা গ্রামে জানাজা শেষে দাফন সম্পন্ন হয়েছে। জানা গেছে, উপজেলার দিঘলিয়া ইউনিয়নের তালবাড়িয়া গ্রামের নাঈমুর রহমানের স্ত্রী শান্তাকে গত সোমবার সন্ধ্যায় লোহাগড়ার জয়পুর মোড়ে প্রত্যাশা নামে একটি বেসরকারি ক্লিনিকে ভর্তি করা হয়। ভর্তির কিছুক্ষণ পর ক্লিনিক কর্তৃপক্ষ শান্তাকে অপারেশন থিয়েটারে নিয়ে যান। এসময় মিথুন বিশ্বাস নামে একজন চিকিৎসক নিজেই অ্যানেস্থেসিয়া দিয়ে সিজার করে। সিজারের পর একটি কন্যা সন্তান জন্ম নেয়। কিন্তু কয়েক ঘণ্টা কেটে গেলেও শান্তাকে অপারেশন থিয়েটার থেকে বের না করায় পরিবারের লোকেরা শান্তার শারীরিক অবস্থা সম্পর্কে জানতে চাইলে তারা জানান, শান্তা একটু অসুস্থ, তাকে নড়াইল সদর হাসপাতালে নিতে হবে। তাৎক্ষণিকভাবে অ্যাম্বুলেন্সযোগে নড়াইল সদর হাসপাতালে নেওয়া হলে সেখানকার কর্তব্যরত চিকিৎসক জানান, হাসপাতালে আনার অগেই তার মৃত্যু হয়েছে। শান্তার মামা মুস্তাক অভিযোগ করে বলেন, ক্লিনিকের মালিক সেলিম খরচ বাঁচানোর জন্য কোনো অ্যানেস্থেসিয়া ডাক্তার না এনে অনভিজ্ঞ ডাক্তার মিথুন বিশ্বাসকে দিয়ে অজ্ঞানের ইনজেকশন দিয়ে তাকে সিজার করেছে; যার কারণে অপারেশন থিয়েটারে শান্তা মারা গেছে। অপারেশন থিয়েটারে তার মৃত্যু হলেও ক্লিনিক কর্তৃপক্ষ ও ডাক্তার মিলে ওই প্রসূতি কে অসুস্থ বলে ক্লিনিক থেকে উন্নত চিকিৎসার কথা বলে নড়াইলে সদর হাসপাতালে পাঠিয়ে দেয়। এ সময় রোগীর স্বজনরা নড়াইল হাসপাতালে যাওয়ার সময় ওই ডাক্তারকেও সঙ্গে নিয়ে যায়। সেখানে পৌঁছানোর সঙ্গে সঙ্গে ওই অভিযুক্ত ডাক্তার পালানোর চেষ্টা করলে সেখানকার লোকজন তাকে আটক করে রাখেন। পরে খবর পেয়ে নড়াইল থানার পুলিশ তাকে থানায় নিয়ে যায়। নিহত শান্তার মা লাভলী বেগম ও পরিবারের লোকেরা ডাক্তারসহ ক্লিনিক কর্তৃপক্ষের উপযুক্ত বিচার দাবি করেন। তারা জানিয়েছেন ক্লিনিকের মালিক সিজারের জন্য যে টাকা চেয়েছে তা তারা দিয়েছে অথচ অনভিজ্ঞ একজন ডাক্তার দিয়ে অজ্ঞানের ইনজেকশন ও সিজার করেছে। সান্তা সম্পূর্ণভাবে অজ্ঞান না হওয়ার কারণেই তার মৃত্যু হয়েছে বলে ধারণা করছে পরিবারের লোকেরা। নড়াইল সদর হাসপাতালের জরুরি বিভাগের চিকিৎসক মো. আসিফ আকবর বলেন, শান্ত নামের ওই রোগীকে মৃত অবস্থায় নড়াইল সদর হাসপাতালে জরুরি বিভাগে আনা হয়েছিল। হাসপাতালে আসার অন্তত আধাঘণ্টা আগে মারা গেছে। তবে মৃত্যুর সঠিক কারণ বের করতে হলে ময়নাতদন্ত করতে হবে। নড়াইল সদর থানার অফিসার ইনচার্জ (ওসি) সাইফুল ইসলাম বলেন, লোহাগড়ায় একটি ক্লিনিকে রোগী মৃত্যুর ঘটনায় মিথুন বিশ্বাস নামে একজন ডাক্তারকে হাসপাতাল থেকে থানায় এনে রাখা হয়েছে। ভুক্তভোগী পরিবার থানায় অভিযোগ করলে আইনগত ব্যবস্থা নেওয়া হবে।"
2024/08/13,চট্টগ্রামে বৈষম্যবিরোধী ছাত্র আন্দোলনের রোডমার্চ,Unknown,"সাম্প্রতিক ছাত্র আন্দোলনে শহিদদের স্মরণ এবং হত্যাকারীদের বিচারসহ চার দফা দাবিতে চট্টগ্রামে রোডমার্চ কর্মসূচি পালিত হয়েছে। বৈষম্যবিরোধী ছাত্র আন্দোলনের ব্যানারে দেশব্যাপী কর্মসূচির অংশ হিসেবে মঙ্গলবার বিকালে এ রোডমার্চ অনুষ্ঠিত হয়। নগরীর বিভিন্ন স্থান থেকে শিক্ষার্থীরা প্রথমে ষোলশহর রেলস্টেশনে জড়ো হন। পরে তারা মিছিল নিয়ে দুই নম্বর গেট ও মুরাদপুর হয়ে বহদ্দারহাট যান। এসব এলাকায় আন্দোলন চলাকালে একাধিক শিক্ষার্থী ও সাধারণ মানুষ শহিদ হয়েছিলেন। বহদ্দারহাট থেকে ফের মুরাদপুরে এসে মিছিল শেষ হয়। কয়েক হাজার শিক্ষার্থী এ রোডমার্চে যোগ দেন। তারা আন্দোলন চলাকালে নিরীহ ছাত্র-জনতার ওপর হামলা চালিয়ে নির্বিচারে হত্যায় জড়িতদের বিচারের দাবিতে বিভিন্ন স্লোগান দিতে থাকেন। এ সময় উত্তাল হয়ে ওঠে রাজপথ। আর যেন কোনোভাবেই ফ্যাসিবাদী শক্তি দেশে মাথাচাড়া দিয়ে উঠতে না পারে, সেজন্য ছাত্র-জনতাকে রাজপথে থাকার আহবান জানান শিক্ষার্থীরা। শিক্ষার্থীরা এ সময় বলেন, গণঅভ্যুত্থানকে বিতর্কিত করতে একটি মহল দেশে পরিকল্পিতভাবে হামলা, লুটপাট, ডাকাতিসহ নৈরাজ্য সৃষ্টির অপচেষ্টা চালাচ্ছে। এ ষড়যন্ত্র ঐক্যবদ্ধভাবে প্রতিহত করতে হবে।"
2024/08/13,লক্ষ্মীপুরে যুবদলের তিন নেতা বহিষ্কার,Unknown,"লক্ষ্মীপুরে দলীয় নির্দেশনা ভঙ্গ করে অপরাধমূলক কার্যকলাপে জড়িত থাকার অভিযোগে যুবদলের তিন নেতাকে বহিষ্কার করা হয়েছে। মঙ্গলবার দুপুরে জেলা যুবদলের সদস্য (দপ্তরের দায়িত্বপ্রাপ্ত) শামছুল আহসান মামুন বিষয়টি নিশ্চিত করেছেন। বহিষ্কৃতরা হলেন- সদর উপজেলার উত্তর হামছাদী ইউনিয়ন যুবদলের সহ-সভাপতি জয়নাল আবেদিন আবদুল্লাহ, সদস্য মো. ফারুক ও কাশেম। দলীয় সূত্র জানায়, বহিষ্কৃত নেতারা চলমান পরিস্থিতিতে দলীয় নির্দেশনা ভঙ্গ করে সংগঠনবিরোধী অপরাধমূলক কার্যকলাপে জড়িয়ে পড়ে। নির্দিষ্ট অভিযোগের ভিত্তিতে যুবদল নেতা আবদুল্লাহ, ফারুক ও কাশেমকে দল থেকে বহিষ্কার করা হয়। জেলা যুবদলের আহবায়ক রেজাউল করিম লিটন, সদস্য সচিব আবদুল আলিম হুমায়ুন ও সিনিয়র যুগ্ম আহবায়ক সৈয়দ রশিদুল হাসান লিংকনের নির্দেশে তাদেরকে বহিষ্কার করা হয়। জেলা যুবদলের সদস্য (দপ্তরের দায়িত্বপ্রাপ্ত) শামছুল আহসান মামুন বলেন, বহিষ্কৃতদের অপকর্মের কোনো দায়-দায়িত্ব দল নেবে না। যুবদলের সবপর্যায়ের নেতাকর্মীকে তাদের সঙ্গে সাংগঠনিক সম্পর্ক না রাখতে অনুরোধ করা হয়েছে। প্রসঙ্গত, এর আগে ৮ আগস্ট প্রতিপক্ষের বাড়িতে হামলা-ভাঙচুর ও লুটপাটে জড়িত থাকার অভিযোগে দত্তপাড়া ইউনিয়ন যুবদলের সদস্য হুমায়ুন, কাউসার, চন্দ্রগঞ্জ ইউনিয়ন যুবদলের সদস্য সাদ্দাম ও মান্দারী ইউনিয়ন যুবদলের সদস্য বাশারকে বহিষ্কার করা হয়।"
2024/08/13,বড়াইগ্রামে ট্রান্সফরমার চুরি করতে গিয়ে যুবকের মৃত্যু,Unknown,"নাটোরের বড়াইগ্রামে বরেন্দ্র বহুমুখী উন্নয়ন কর্তৃপক্ষের একটি গভীর নলকূপের বৈদ্যুতিক ট্রান্সফরমার চুরি করার সময় রাজিব হোসেন (২৬) নামে এক যুবকের মৃত্যু হয়েছে। সোমবার দিবাগত রাতে উপজেলার শ্রীরামপুর বিলে এ ঘটনা ঘটে। বনপাড়া ফায়ার সার্ভিস বৈদ্যুতিক খুঁটির উপর থেকে লাশ উদ্ধার করে বড়াইগ্রাম সদর ইউনিয়ন পরিষদের ওয়ার্ড সদস্য জিল্লুর রহমান তোতার জিম্মায় দিয়েছে। নিহত রাজিব হোসেন সিরাজগঞ্জ জেলার উল্লাপাড়া এলাকার বাসিন্দা। নাটোর পল্লী বিদ্যুৎ সমিতি-২ এর এজিএম ওয়াদুদ হোসেন বলেন, রাতের যেকোনো সময় রাজিব বিদ্যুতের ট্রান্সফরমার চুরি করতে বৈদ্যুতিক খুঁটিতে উঠে। এ সময় সে বিদ্যুৎ স্পৃষ্ট হয়ে মারা যায়। সকালে স্থানীয় লোকজন মাঠে কাজ করতে গিয়ে তার ঝুলন্ত লাশ দেখতে পায়। পরে বনপাড়া ফায়ার সার্ভিসের কর্মীরা এসে লাশ উদ্ধার করে ইউপি সদস্যের জিম্মায় দিয়েছে। ইউপি সদস্য জিল্লুর রহমান তোতা বলেন, পরিবারের লোকজনদের খবর দেওয়া হয়েছে। তারা আসলে লাশ হস্তান্তর করা হবে। বড়াইগ্রাম থানার ভারপ্রাপ্ত কর্মকর্তা শফিউল আযম খান বলেন, এ ব্যাপারে থানায় অপমৃত্যু মামলা দায়ের করা হয়েছে। উল্লেখ্য, প্রায় ২০ দিন আগে উপজেলার মালিপাড়া এলাকায় বৈদ্যুতিক ট্রান্সফরমার চুরি করতে গিয়ে একইভাবে আরও এক যুবকের মৃত্যু হয়।"
2024/08/13,গাজীপুরে বিএনপির বহিষ্কৃত নেতার বিরুদ্ধে ১১ বাড়ি ভাঙচুরের অভিযোগ,Unknown,"গাজীপুরে বহিষ্কৃত এক বিএনপি নেতার বিরুদ্ধে ১১টি বাড়ি ভাঙচুরের অভিযোগ পাওয়া গেছে। সাবেক ওই নেতার তাণ্ডবে এলাকায় আতঙ্ক বিরাজ করছে। পুনরায় হামলার আশঙ্কায় অনেকে বাড়িঘর ছেড়ে পালিয়ে বেড়াচ্ছেন। ভুক্তভোগীরা জানান, গণঅভ্যুত্থানে আওয়ামী লীগ সরকারের পতনের দিন থেকে গাজীপুর মহানগরীর গাছা থানা বিএনপির সাবেক সাধারণ সম্পাদক (বহিষ্কৃত) ফারুক হোসেন খান আধিপত্য প্রতিষ্ঠা করতে দলবল নিয়ে প্রতিদিনই এলাকায় দুই দফা অস্ত্রের মহড়া দিচ্ছেন। এর আগে গণঅভ্যুত্থানে আওয়ামী লীগ সরকারের পতনের দিন ৫ আগস্ট রাতে লাঠিসোটা ও ধারাল অস্ত্রসহ শতাধিক লোকের মিছিল নিয়ে এলাকায় তাণ্ডব চালায়। তাদের তাণ্ডব থেকে এলাকার সাধারণ মানুষও রেহাই পায়নি। ফারুক হোসেন খান ও তার সহোদর কৃষক দলের কেন্দ্রীয় নেতা হারুন-অর-রশিদ হারুন পূর্বশত্রুতার জেরে এ পর্যন্ত প্রতিপক্ষের ১১টি বাড়ি, ৩টি গাড়ি ও বেশ কয়েকটি ব্যবসায় প্রতিষ্ঠান ভাঙচুর ও লুটপাট করে। এমনকি গাছা থানা মুক্তিযোদ্ধা কমান্ড কার্যালয় ভাঙচুর ও দখল করে সেখানে কৃষক দলের অফিস করা হয়েছে। নগরীর ৩৫ নম্বর ওয়ার্ডের কলমেশ্বর এলাকায় যুবলীগ নেতা শেখ ফরিদ, মো. মিলন, ফরহাদ মোল্লা, সজল ও তার সহোদর সুজন, নজরুল ইসলাম, মোস্তফা কামাল, সানোয়ার হোসেন সনু ও তার সহোদর রূপা, বোর্ডবাজার কেন্দ্রীয় মসজিদের সাবেক মোতাওয়াল্লি মরহুম গিয়াস উদ্দিনের বাড়ি, ব্যবসায়ী শাহ আলমের বাড়ি, কারখানা এবং মোশারফ হোসেন মণ্ডলের বাড়ি ভাঙচুর ও লুট করা হয়। এ ব্যাপারে যোগাযোগ করা হলে ফারুক হোসেন খান এসব অভিযোগ অস্বীকার করে বলেন, আমি বিএনপি থেকে বহিষ্কৃত হওয়ায় নিজেই আতঙ্কিত। বিএনপির পদধারী নেতারাই অন্তর্বর্তী সরকারের আমলে যেখানে কোণঠাসা সেখানে আমার দ্বারা হামলার প্রশ্নই আসে না। তিনি পাল্টা অভিযোগ করে বলেন, আমার বিরুদ্ধে যাদের বাড়ি ভাঙচুরের অভিযোগ আনা হয়েছে তারাই গত ২৪ জুলাই আমাদের বাড়িতে হামলা চালিয়ে ভাঙচুর করেছে। যার সংবাদ বিভিন্ন সংবাদপত্রেও প্রকাশ হয়েছে। এ ঘটনাগুলোর সত্যতা নিশ্চিত করে গাছা থানা বিএনপির সিনিয়র সহ-সভাপতি এএসএম নাঈম বলেন, বিএনপির নাম ভাঙিয়ে ভাঙচুর লুটপাটের দায় বিএনপি নেবে না। এ ব্যাপারে গাজীপুর মহানগর বিএনপির সভাপতি মো. শওকত হোসেন সরকার বলেন, ফারুক হোসেন খান আমাদের দলের কেউ না। আমাদের নাম ভাঙিয়ে কেউ কোনো অপকর্ম করলে তার দায় বিএনপি নেবে না। বিশৃঙ্খলা সৃষ্টিকারীদের তালিকা হচ্ছে। অচিরেই ব্যবস্থা নেওয়া হবে।"
2024/08/13,পুকুরে ডুবে দুই বোনের মৃত্যু,Unknown,"চট্টগ্রামের আনোয়ারা উপজেলায় পুকুরে ডুবে রুহী ও তানিসা নামের দুই শিশুর মৃত্যু হয়েছে। সম্পর্কে তারা দুইজন চাচাতো বোন। মঙ্গলবার দুপুর ২টার দিকে উপজেলার হাইলধর ইউনিয়নের ৫নং হেটিখাইন ওয়ার্ডের পশ্চিম হেটিখাইন গ্রামে এ দুর্ঘটনা ঘটে। জানা যায়, মৃত রুহী (৫) স্থানীয় আহছান আলমের মেয়ে এবং তানিসা (৯) মোরশেদ আলমের মেয়ে। স্থানীয় ইউপি সদস্য নাছির উদ্দীন জানান, মোরশেদ এবং তার ভাই আহছান দুজনেই প্রবাসী। মঙ্গলবার দুপুরে পরিবারের অজান্তে তাদের দুজনের দুই মেয়ে বাড়ির পাশের পুকুরে পড়ে যায়। পরবর্তীতে পুকুর থেকে তাদের উদ্ধার করে আনোয়ারা স্বাস্থ্য কমপ্লেক্সে নেওয়া হলে চিকিৎসক তাদের মৃত ঘোষণা করে। বিষয়টি নিশ্চিত করে আনোয়ারা স্বাস্থ্য কমপ্লেক্সের কর্তব্যরত চিকিৎসক ডা. ইশাওয়ারা আতিকা জানান, বিকালে শিশু দুটিকে আনা হলে পরীক্ষা-নিরীক্ষার পর দেখা যায় হাসপাতালে আনার আগেই তাদের মৃত্যু হয়েছে। আমরা শিশু দুটির লাশ পরিবারের কাছে হস্তান্তর করেছি।"
2024/08/13,নবাবগঞ্জে কূপ থেকে আদিবাসী নারীসহ দুইজনের লাশ উদ্ধার,Unknown,"দিনাজপুরের নবাবগঞ্জে কূপ থেকে সিরাজুল ইসলাম (৫৫) ও শারতী পাহান (৬০) নামে দুইজনের লাশ উদ্ধার করেছে পুলিশ। মঙ্গলবার দুপুর সাড়ে ১২টায় উপজেলার কুশদহ ইউনিয়নের মালভবানী পাটুপপাড়া গ্রামের একটি কূপ থেকে তাদের লাশ উদ্ধার করা হয়। সিরাজুল ইসলাম উপজেলার কুশদহ ইউনিয়নের খালিপপুর (শালপাড়া) গ্রামের পেশকার আলীর ছেলে এবং শারতী পাহান রংপুরের মিঠাপুকুর উপজেলার চকগোপাল সরকারপাড়া গ্রামের শুকু পাহানের স্ত্রী। স্থানীয়রা জানান, সোমবার দিবাগত রাতে কুশদহ ইউনিয়নের মালভবানিপুর পাটুপপাড়া এলাকার এক আদিবাসীর মেয়ের বিয়ের অনুষ্ঠান হয়। বিয়ে উপলক্ষে বাড়ির বাইরে খুলিতে অন্ধকারে মদপান করে নেশাগ্রস্ত অবস্থায় বিকল্প রাস্তা দিয়ে বাড়ি ফেরার পথে টয়লেটের পানিভর্তি কূপের মধ্যে তারা পড়ে যান। পরে এলাকাবাসী ঘটনা টের পেয়ে পুলিশকে খবর দিলে মঙ্গলবার দুপুর সাড়ে ১২টার দিকে পুলিশ ওই দুজনের লাশ উদ্ধার করে। আফতাবগঞ্জ পুলিশ ফাঁড়ির ইনচার্জ সিরাজুল হক বলেন, ধারণা করা হচ্ছে তারা দুজনেই মদপান করে নেশাগ্রস্ত অবস্থায় কূপে পড়ে মারা গেছেন। তাদের মধ্যে নারীর পরনের কাপড়ে পেঁচানো অবস্থায় একটি দেশীয় মদের বোতল উদ্ধার করা হয়েছে। উভয়ের পরিবারের কোনো আপত্তি না থাকায় মরদেহ স্বজনদের কাছে হস্তান্তর করা হয়েছে বলে জানান তিনি।"
2024/08/13,সংখ্যালঘুর বাড়ি গুঁড়িয়ে দিয়ে হালচাষের অভিযোগ বিএনপি নেতাকর্মীদের বিরুদ্ধে,Unknown,"রাজশাহীর গোদাগাড়ী উপজেলায় সংখ্যালঘু হিন্দু সম্প্রদায়ের দুটি পরিবারের বাড়ি গুঁড়িয়ে দেওয়ার অভিযোগ উঠেছে বিএনপি নেতাকর্মীদের বিরুদ্ধে। গত ৫ আগস্ট আওয়ামী লীগ সরকারের পতনের মাত্র এক ঘণ্টা পরই বাড়ি দুটিতে লুটপাট চালান স্থানীয় বিএনপির কর্মীরা। পরদিন বাড়ি দুটি গুঁড়িয়ে দেওয়া হয়। নিশ্চিহ্ন করে দেওয়া হয় ওই দুটি পরিবারের বাড়ি। বাড়ি দুটি মাটির সঙ্গে মিশিয়ে দিয়ে করা হয়েছে হালচাষ।  এখানে যে বাড়ি ছিল সেটি এখন বোঝার উপায় নেই। বিএনপি কর্মীদের হামলা ও লুটপাটে আতঙ্কে এক কাপড়ে বাড়ি ছেড়েছেন ওই দুটি পরিবারের সদস্যরা। লুট করা হয়েছে নগদ টাকা, স্বর্ণালংকার, ঘরের টিন, ফলের গাছ এবং অর্ধশতাধিক কবুতর। উপজেলার মাটিকাটা ইউনিয়নের হিজলগাছি গ্রামে এ মর্মান্তিক ঘটনা ঘটেছে। ভুক্তভোগী দুই ব্যক্তি হলেন- দুলাল ঘোষ এবং তার জামাতা কমল ঘোষ। ভিটেছাড়া হয়ে ৫ আগস্ট থেকেই কিছুটা দূরে ছেলের বাড়িতে থাকছেন বৃদ্ধ কৃষক দুলাল ঘোষ। আর স্ত্রীর বোনের বাড়িতে আশ্রয় নিয়েছেন কমল ঘোষ। তারা এখনো চরম নিরাপত্তাহীনতায় রয়েছেন। বাড়ি ভিটায় গেলে প্রাণে মেরে ফেলার হুমকি দিচ্ছেন হামলাকারীরা। মঙ্গলবার সকালে হিজলগাছি গ্রামে সরেজমিন দেখা গেছে, সবুজ ধানখেতের পাশে কাঠা দশেক জায়গা হালচাষ করা। জমির এক কোণে শুধু একটা আমগাছ। দেখে মনে হচ্ছে, হালচাষের পর এ জমি পতিত ফেলে রাখা হয়েছে। আট দিন আগে এখানেই ছিল দুলাল ঘোষ আর তার জামাতা কমল ঘোষের বাড়ি। এখন সংখ্যালঘু হিন্দু সম্প্রদায়ের এ বাড়ি দুটির চিহ্নমাত্র নেই। যোগাযোগ করা হলে দুলাল ঘোষ তার ভিটায় এসে বললেন, হামলাকারীরা হুমকি দিয়েছে, ভিটায় এলে লাশ ফেলে দেওয়া হবে। আমি জানের ভয়ে আসি না। ৫ তারিখের পর আজ (মঙ্গলবার) প্রথম আসলাম। কান্নায় ভেঙে পড়ে দুলাল এ ঘটনার বিচার চান। নিজের বসতভিটা রক্ষায় প্রশাসনের হস্তক্ষেপ কামনা করেন তিনি। বাড়ির চারপাশে ছিল অন্তত ৩০টি ফলের গাছ। একটি আমগাছ ছাড়া সবই কেটে ফেলা হয়েছে। তবে জমিতে এখনো দাঁড়িয়ে আছে বিদ্যুতের একটি খুঁটি। সেই খুঁটির সঙ্গে টানানো তার দেখিয়ে দুলাল ঘোষ বললেন, কারেন্টের তারগুলা শুধু আছে। মিটারটাও খুলে নিয়ে গেছে। এছাড়া বাড়ির পাশের প্রায় দেড় বিঘা জমিতে ধান ছিল। সেগুলোও দখলে নিয়েছে হামলাকারীরা। এখন আমার থাকার জায়গা নেই। ছেলের বাড়িতে আছি। মেয়ে থাকে আরেক মেয়ের বাড়িতে। দুলাল জানালেন, প্রায় ৩০ বছর আগে পৌনে দুই বিঘা খাসজমি তার দাদা সরকারের কাছ থেকে ১০০ বছরের জন্য পত্তন নেন। সরকার দুলালের দাদাকে জমি পত্তন দেওয়ার পর কিছু লোক ওই জমি নিজেদের বলে দাবি করেন। তখন গ্রামে সালিশ বসে। সালিশে কাগজপত্র দেখে জমি দুলালদেরই দেওয়া হয়। প্রায় ১০ বছর আগে দুলাল জমির একটি অংশে বাড়ি করেন। বাকি অংশে ফসলের আবাদ করা হয়। কয়েক বছর আগে জামাতা কমল ঘোষকেও বাড়ি করতে দেন। এতদিন আর কখনো কোনো ঝামেলা হয়নি। হঠাৎ ৫ আগস্ট সরকার পতনের পর মাটিকাটা ইউনিয়নের চার নম্বর ওয়ার্ড বিএনপির সদস্য জয়দুল ইসলাম ফেন্সু, তার দুই ছেলে নবাব ও জনি; ভাই শরিফুল ইসলাম ও লালমিয়া; ভগিনীপতি আসারুল ও সেলিম; বিএনপিকর্মী পলাশ, সুইট, সাল্লাম, জাকিরুল ও রিপনসহ ১৫-২০ জন দেশীয় অস্ত্রশস্ত্র নিয়ে তাদের বাড়িতে হামলা চালায়। এরপর দুই বাড়ি থেকে স্বর্ণালংকার, নগদ টাকা, ঢেউটিন, ফ্রিজ ও টেলিভিশনসহ অন্যান্য জিনিসপত্র লুট করে নেওয়া হয়। পরদিন হামলাকারীরা তার সেমিপাকা বাড়ি গুঁড়িয়ে দেয়। গাছগুলো কেটে ফেলা হয়। বাড়ির ইটগুলো পাশের পুকুরে ফেলে দেওয়া হয়। এছাড়া কমলের বাড়ির ঢেউটিনগুলো নিয়ে চলে যায় হামলাকারীরা। এমনকি বাড়িতে থাকা অর্ধশতাধিক কবুতরও হামলাকারীদের হাত থেকে রক্ষা পায়নি। সেগুলোও লুট করে নিয়ে যায়। প্রাণভয়ে দুলাল ও কমল তাদের বাড়ি রক্ষায় হামলাকারীদের সামনেই যেতে পারেননি। ওয়ার্ড বিএনপির সদস্য ফেন্সু দীর্ঘদিন ধরেই এ জমি দখলের চেষ্টা করছিলেন বলে জানান দুলাল। দুলালের জামাতা কমল ঘোষ গরুর দুধ সংগ্রহের কাজ করেন। বাড়িঘর গুঁড়িয়ে দেওয়ার পর স্ত্রী শিবা রানীর বোনের বাড়িতে আশ্রয় নিয়েছেন তিনি। মঙ্গলবার সকালে ওই বাড়িতে গিয়ে শিবা রানীর সঙ্গে কথা হয়। তিনি বলেন, হামলার সময় বাড়িতে কোনো পুরুষ মানুষ ছিল না। হামলাকারীরা আমার ১৫ বছরের মেয়েকে বাড়ি থেকে বের করে নিয়ে যাওয়ার কথা বলছিল। মেয়ের ইজ্জত রক্ষায় আমি তাকে নিয়ে এক কাপড়ে পালিয়ে এসেছি। বাড়ির আর কিছুই পাইনি। হামলা, লুটপাট ও উচ্ছেদের পর শিবা রানী ও তার বাবা দুলাল ঘোষ উপজেলা নির্বাহী কর্মকর্তা (ইউএনও) আবুল হায়াতের কাছে লিখিত অভিযোগ করেছেন। দুলাল জানান, ইউএনও সেনাবাহিনীর সদস্যদের পাঠিয়েছিলেন। সেনা সদস্যরা রিপন নামের এক হামলাকারীকে আটকও করেছিল। পরে একই জমিতে তাদের বাড়ি করে দেওয়ার প্রতিশ্রুতি নিয়ে রিপনকে ছেড়ে দেওয়া হয়; কিন্তু পরে বাড়ি তো করে দেওয়া হয়নি, উল্টো এখন ভিটা ছেড়ে দিতে হুমকি দেওয়া হচ্ছে। এ নিয়ে চরম নিরাপত্তাহীনতায় রয়েছেন দুলাল ঘোষ। প্রাণভয়ে নামপ্রকাশে অনিচ্ছুক একজন প্রতিবেশী জানান, ঘটনার পর থেকে প্রতিদিন দুই বেলা বিএনপি নেতা ফেন্সুর নেতৃত্বে হামলাকারীরা ওই জমিতে আসছেন। তারা ঘোষণা দিয়েছেন, দুলাল এবং তার জামাতা কমল জমিতে আসলে তাদের প্রাণে মেরে ফেলা হবে। হামলাকারীরা এলাকায় সশস্ত্র মহড়া দিচ্ছেন। অভিযোগের বিষয়ে কথা বলতে ওয়ার্ড বিএনপির সদস্য জয়দুল ইসলাম ফেন্সুর মোবাইলে যোগাযোগের চেষ্টা করা হলে সেটি বন্ধ পাওয়া যায়। গোদাগাড়ীর ইউএনও আবুল হায়াত বলেন, ঘটনাটি তিনি জানেন। অভিযোগ পেয়ে তিনিই সেনাবাহিনীর সদস্যদের পাঠিয়েছিলেন। এখনও সমস্যার সমাধান না হলে তিনি নিজে যাবেন। দুলাল ও কমলের বসতবাড়ি কেউ দখলে নিতে পারবে না। এ ব্যাপারে তিনি প্রয়োজনীয় আইনগত ব্যবস্থা নেবেন।"
2024/08/13,নির্বাচনের সাড়ে ৩ বছর পর শপথ নিলেন জকিগঞ্জের পরাজিত মেয়র প্রার্থী,Unknown,"নির্বাচনের প্রায় সাড়ে তিন বছর পর সিলেটের জকিগঞ্জ পৌরসভায় মেয়র পদে পরাজিত স্বতন্ত্র প্রার্থী আওয়ামী লীগ নেতা ফারুক আহমদ (জগ প্রতীক) আইনি লড়াই শেষে ৬ ভোটে বিজয়ী হয়ে মেয়র হিসেবে শপথ বাক্য পাঠ করেছেন। মঙ্গলবার বেলা ১১টায় সিলেটের বিভাগীয় কমিশনার আবু আহমদ ছিদ্দিকী তাকে শপথ বাক্য পাঠ করান। এর আগে গত ৪ আগস্ট রোববার নির্বাচন কমিশন তার মনোনয়নপত্র অনুসারে তাকে নির্বাচিত ঘোষণা করে গেজেট প্রকাশ করে। ফলে নির্বাচনের প্রায় সাড়ে তিন বছর পর আগের মেয়র আব্দুল আহাদকে হটিয়ে ফারুক আহমদ মেয়রের চেয়ারে আসীন হয়েছেন। এতে ফারুক আহমদের ভোটারদের মাঝে আনন্দের জোয়ার বইছে। সূত্র অনুসারে, ২০২১ সালের ৩০ জানুয়ারি সিলেটের জকিগঞ্জ পৌরসভা নির্বাচন অনুষ্ঠিত হয়। ভোটগ্রহণ শেষে মেয়র পদে আওয়ামী লীগ বিদ্রোহী স্বতন্ত্র প্রার্থী আব্দুল আহাদকে (নারিকেল গাছ প্রতীক) দুই হাজার ৮৩ ভোটে বিজয়ী ঘোষণা করেন তৎকালীন সহকারী রিটার্নিং কর্মকর্তা ও উপজেলা নির্বাচন কর্মকর্তা শাদমান সাকীব। ঘোষিত ফলাফলে নিকটতম প্রতিদ্বন্দ্বী স্বতন্ত্র প্রার্থী ফারুক আহমদ (জগ প্রতীক) দুই হাজার ৮১ ভোট পান। ওই দুই প্রার্থীর মধ্যে মাত্র দুই ভোটের ব্যবধানে জয়-পরাজয়ের পার্থক্য দেখানো হয়। ফলাফল ঘোষণার পরপরই ওই ফলাফল চ্যালেঞ্জ করে অনিয়ম ও কারচুপির অভিযোগ তুলে নিকটতম স্বতন্ত্র প্রার্থী ফারুক আহমদ ভোট পুনরায় গণনার জন্য তাৎক্ষণিকভাবে মৌখিক ও লিখিতভাবে আবেদন করেন সহকারী রিটার্নিং কর্মকর্তা শাদমান সাকীবের কাছে। কিন্তু পরাজিত মেয়র প্রার্থীর অভিযোগ পাওয়ার পরও রিটার্নিং কর্মকর্তা আমলে নেননি। ভোটের পরদিন নির্বাচন কমিশনেও ভোট পুনরায় গণনা চেয়ে লিখিতভাবে দাবি করেন ফারুক আহমদ। তখনো কোনো প্রতিকার পাননি। তারপর হাইকোর্টে ফারুক আহমদ নির্বাচনে ব্যাপক অনিয়ম ও কারচুপি তুলে ধরে অবৈধভাবে ঘোষণাকৃত বিজয়ী মেয়র প্রার্থীর ফলাফলের গেজেট স্থগিত ও ভোট পুনরায় গণনার আবেদন করেন। রিট আবেদনের হাইকোর্ট বেঞ্চে শুনানি শেষে ওই বছরের ১৪ ফেব্রুয়ারি জকিগঞ্জ পৌরসভা নির্বাচনের মেয়র পদের ফলাফল ও গেজেট স্থগিত করে এক মাসের মধ্যে ভোট পুনরায় গণনার নির্দেশ দেন। কিন্তু হাইকোর্টের আদেশের বিরুদ্ধে বিজয়ী মেয়র আব্দুল আহাদ আপিল করলে হাইকোর্টের ওই আদেশ স্থগিত হয়ে যায়। ফলে মেয়র পদে আব্দুল আহাদ ২০২১ সালের ৮ ফেব্রুয়ারি গেজেট পেয়ে ২৩ ফেব্রুয়ারি তারিখে শপথ বাক্য পাঠ করে দায়িত্বভার গ্রহণ করেন। পরবর্তীতে পরাজিত মেয়র প্রার্থী ফারুক আহমদ হাইকোর্ট থেকে দায়েরকৃত রিট প্রত্যাহার করে নির্বাচনি ট্রাইব্যুনাল সিলেটে ২০২১ সালের ৯ মার্চ ৩নং, ৪নং, ৫নং, ৬নং ও ৯নং ওয়ার্ডের ভোটকেন্দ্রসমূহের ব্যালট পেপার ফের গণনা করে অবৈধভাবে নির্বাচিত মেয়র পদের ফলাফল বাতিল করে তাকে নির্বাচিত করার জন্য মামলা দায়ের করেন। মামলা দায়েরের পর ট্রাইব্যুনাল দরখাস্তকারীর মানিত সাক্ষী এবং বিবাদী পক্ষের সাফাই সাক্ষী গ্রহণ করে যুক্তিতর্ক শেষে ভোট পুনরায় গণনার আদেশ দেন। ওই আদেশের পর তিন ধাপে ২০২৩ সালের ২৯ মার্চ, ৫ জুন এবং ৫ জুলাই বিচারকের উপস্থিতিতে উভয়পক্ষের আইনজীবীকে সামনে রেখে ট্রাইব্যুনালে ভোট পুনরায় গণনা করা হয়। তখন উভয়পক্ষের আইনজীবীর মতামতে চুলচেরা বিশ্লেষণ করে ভোট গণনায় দেখা যায়, পরাজিত মেয়র প্রার্থী ফারুক আহমদ ২ হাজার ৭১ ভোট এবং আব্দুল আহাদ ২ হাজার ৬৫ ভোট পান। আব্দুল আহাদের চেয়ে ছয় ভোট বেশি পাওয়ায় মামলাকারী ফারুক আহমদকে নির্বাচনি ট্রাইব্যুনাল সিলেটের বিচারক আরিফুজ্জামান ২০২৩ সালের ২১ সেপ্টেম্বর নির্বাচিত ঘোষণা করেন। ট্রাইব্যুনালের এ রায়ের বিরুদ্ধে ১৯ অক্টোবর আব্দুল আহাদ (নারিকেল গাছ প্রতীক) আপিল আদালত সিলেটে আপিল মামলা দায়ের করেন। শুনানি শেষে চলতি বছরের ৫ জুন সিলেটের আপিল আদালতের বিচারক এবং জেলা ও দায়রা জজ একিউএম নাছির উদ্দীন দরখাস্তকারী আব্দুল আহাদের আপিল আবেদন নামঞ্জুর করে নির্বাচনি ট্রাইব্যুনালের দেওয়া রায় বহাল রেখে আদেশ দেন। ওই আদেশের পর জকিগঞ্জ পৌরসভার মেয়র পদের গেজেট প্রদান কার্যক্রমে আর বাধা না থাকায় বাংলাদেশ নির্বাচন কমিশন সিলেটের জকিগঞ্জ পৌরসভার মেয়র পদে আব্দুল আহাদের নামে প্রকাশিত গেজেট সঠিক হয়নি মর্মে বাতিল করে নির্বাচনি ট্রাইব্যুনালের আদেশে দরখাস্তকারী ফারুক আহমদকে (জগ প্রতীক) তার দাখিলকৃত মনোনয়নপত্র অনুসারে বিজয়ী ঘোষণা গেজেট প্রকাশ করা হয়। ফলে দুই ভোটে পরাজিত মেয়র প্রার্থী ফারুক আহমদ ৬ ভোটে বিজয়ী হয়ে নির্বাচনের প্রায় সাড়ে তিন বছর পরে সিলেটের বিভাগীয় কমিশনারের কাছে শপথ বাক্য পাঠ করেন। এ প্রসঙ্গে জকিগঞ্জ পৌরসভার নবনির্বাচিত মেয়র ফারুক আহমদ জানান, জনগণ ভোট দিয়ে তাকে নির্বাচিত করার পরও অনিয়ম, কারচুপি করে তার ফলাফল ছিনতাই করা হয়েছিল। আদালতে গিয়ে ন্যায়বিচার পেয়েছেন। জনগণের ভোটের প্রতিফলন হয়েছে। এ বিজয় পৌরসভার সর্বস্তরের ভোটারদের বিজয়। সত্যের কাছে মিথ্যার পরাজয়। তিনি বলেন, যাদের কারচুপির কারণে প্রায় সাড়ে তিন বছর তিনি দায়িত্ব থেকে বঞ্চিত হয়েছেন তাদের বিচার করতে হবে এবং তাকে ক্ষতিপূরণসহ তার পূর্ণ মেয়াদ ফিরিয়ে দিতে সরকারের কাছে দাবি জানিয়েছেন। তবে এ নিয়ে কথা বলে সদ্য সাবেক মেয়র আব্দুল আহাদের মোবাইলে একাধিকবার কল করা হলেও তার মোবাইল ফোন বন্ধ পাওয়া যায়। এ ব্যাপারে জকিগঞ্জ উপজেলা নির্বাহী কর্মকর্তা আফসানা তাসলিম জানান, ট্রাইব্যুনালের রায়ে তিনি বিজয়ী হয়েছেন। তাকে শপথ বাক্য পাঠ করানো হয়েছে। মেয়র হিসেবে ফারুক আহমদ দায়িত্বভার গ্রহণে আইনি কোনো বাধা নেই।"
2024/08/13,কারাগার থেকে লুট হওয়া রাইফেল উদ্ধারে মামলা,Unknown,"শেরপুর জেলা কারাগার থেকে লুট হওয়া কারারক্ষীদের ব্যবহৃত ৭টি চাইনিজ রাইফেল ও শর্টগান উদ্ধার করা হয়েছে। গত শুক্রবার ৯ আগস্ট থেকে ১৩ আগস্ট মঙ্গলবার পর্যন্ত এই পাঁচ দিনে বিভিন্ন স্থান থেকে ওই উদ্ধার হওয়া অস্ত্রগুলো সেনাবাহিনী শেরপুর জেলা কারাগারের জেল সুপারের কাছে হস্তান্তর করেছে। এদিকে জেলা কারাগারে ভাঙচুর, অগ্নিসংযোগ ও লুটপাটের ঘটনায় জেলার লিপি রানী সাহা বাদী হয়ে ১০ থেকে ১২ হাজার অজ্ঞাতনামাদের আসামি করে গত ১১ আগস্ট সদর থানায় একটি মামলা দায়ের করেছেন। জেলা কারাগারের জেল সুপার মোহাম্মদ হুমায়ুন কবীর খান মঙ্গলবার বিকালে বিষয়টি নিশ্চিত করেছেন। গত ৫ আগস্ট বৈষম্যবিরোধী অসহযোগ আন্দোলনকারী ছাত্র-জনতার নজিরবিহীন গণঅভ্যুত্থানে প্রধানমন্ত্রী শেখ হাসিনার পদত্যাগের খবর পেয়ে শেরপুর শহরে আনন্দ মিছিল শুরু হয়। এরপর বিকাল সাড়ে ৪টার দিকে বিপুলসংখ্যক দুর্বৃত্ত জেলা কারাগারের প্রধান ফটক ভেঙে ভেতরে প্রবেশ করে হামলা, ভাংচুর, লুটপাট চালায় ও অগ্নিসংযোগ করে। এ সময় কারাগারে থাকা ৫২৭ জন বন্দি পালিয়ে যায় এবং ৯টি অস্ত্র লুট হয়। পরে শেরপুর সেনা ক্যাম্পের পক্ষ থেকে অস্ত্র জমা দেওয়ার অনুরোধ করার পর বিভিন্ন স্থান থেকে জেলা কারগারের লুট হয়ে যাওয়া ৯টি অস্ত্রের মধ্যে ৭টি উদ্ধার হয়।
  
কারাগারের জেল সুপার মোহাম্মদ হুমায়ুন কবীর খান আরও জানান, জেলা কারগার সংস্কার করার জন্য শেরপুর গণপূর্ত বিভাগ বলা হয়েছে। এছাড়া আসামি ও কয়েদিদের ব্যবহার্য থালা-বাটি-কম্বলসহ লুট হয়ে যাওয়া অন্যান্য মালামাল বরাদ্দ চেয়ে সরকারের কাছে চাহিদাপত্র পাঠানো হয়েছে। এ ব্যাপারে শেরপুর গণপূর্ত বিভাগের উপ-বিভাগীয় প্রকৌশলী আনোয়ার হোসেন জানান, জেলা কারাগার সংস্কারের প্রাক্কলন ব্যয় নির্ধারণের কাজ চলছে। জেলা কারাগার সংস্কারের জন্য আনুমানিক ১ কোটি ২০ লাখ টাকা খরচ হতে পারে বলে প্রাথমিকভাবে ধারণা করা হচ্ছে। কারাগারে হাজতি ও কয়েদিদের থাকার সেলগুলো আগামী ৩-৪ দিনের মধ্যে সংস্কার সম্পন্ন করা সম্ভব বলে তিনি জানান। যেহেতু প্রশাসনিক ভবন, কারারক্ষীদের ব্যারাক, জেলারের বাসভবন বেশি ক্ষতিগ্রস্ত হয়েছে সেগুলো সংস্কার করতে ১৫ দিনের মতো সময় লাগবে বলেও তিনি জানান। জানা গেছে, শেরপুর সেনা ক্যাম্পের পক্ষ থেকে অস্ত্র জমা দেওয়ার অনুরোধ করার পর শেরপুর শহরের খোয়ারপাড় এলাকার এক যুবক দুটি রাইফেল ও একটি ছুরি রাস্তায় পায়। পরে স্থানীয়দের সঙ্গে পরামর্শ করে গতকাল সোমবার রাতে শেরপুর সেনা ক্যাম্পে এসে অস্ত্রগুলো জমা প্রদান করে। অপরদিকে জেলা আনসার ভিডিপির সদস্যরা ১০ আগস্ট শেরপুর সদর উপজেলা পরিষদ গেটের পাশে ময়লা আবর্জনার স্তূপ থেকে বস্থায় মোড়ানো অবস্থায় একটি অস্ত্র পড়ে রয়েছে- এমন গোপন সংবাদের ভিত্তিতে ঘটনাস্থল থেকে একটি চাইনিজ রাইফেল উদ্ধার করে। পরে ১১ আগস্ট রোববার দুপুরে উদ্ধারকৃত রাইফেলটি সেনাবাহিনীর কাছে হস্তান্তর করা হয়েছে।"
2024/08/13,"আ.লীগ সমর্থকদের বাড়িতে বাড়িতে কাফনের কাপড়, গোলাপজল",Unknown,"রাজশাহীর পবা উপজেলার নওহাটা পৌর এলাকায় স্থানীয় কয়েকজন আওয়ামী লীগ সমর্থকদের বাড়িতে কাফনের কাপড়ের টুকরো ও গোলাপজল রেখে গেছে দুর্বৃত্তরা। এছাড়া এগুলোর সঙ্গে একটি করে চিরকুট দেওয়া হয়েছে ব্যাগে ভরে। চিরকুটে লেখা রয়েছে ‘আ, জ, আ, ম’। আর কাফনের কাপড়ের টুকরোটিতে লাল কালিতে ক্রস চিহ্ন দেওয়া হয়েছে। এতে আতঙ্ক বিরাজ করছে এলাকাজুড়ে। স্থানীয়রা জানান, মঙ্গলবার সকালে নওহাটা পৌর এলাকার পাইকপাড়া মহল্লার ইনতাজের মোড়ে অবস্থিত মিনারুল ইসলামের চায়ের দোকানের সামনে কাফনের কাপড় ও গোলাপজল রেখে গেছে দুর্বৃত্তরা। এছাড়াও নওহাটা বসন্তপুর এলাকার হাফিজ, পলাশ, রাব্বি এবং পিল্লাপাড়া এলাকার আওয়ামী লীগ নেতা রবিউলের বাসার সামনে লাল শপিং ব্যাগের ভেতর এসব ফেলে রেখে গেছে দুর্বৃত্তরা। ইনতাজের মোড়ের দোকানি মিনারুল ইসলাম বলেন, সোমবার দিবাগত রাতে কে বা কারা তার দোকানের সামনে গোলাপজল ও কাফনের কাপড় রেখে যায়। এতে এলাকাবাসী সবাই আতঙ্কে রয়েছি। এ বিষয়ে উপজেলা নির্বাহী কর্মকর্তা (ইউএনও) আবু সালেহ মোহাম্মদ হাসনাত বলেন, বিষয়টি আমাদের নজরে এসেছে। কে বা কারা কাফনের কাপড় দিয়ে এলাকায় আতঙ্ক সৃষ্টি করছে তা উদঘাটনে কাজ চলমান রয়েছে। এলাকাবাসীকে আতঙ্কিত না হয়ে ধৈর্য ধারণের অনুরোধ করা হয়েছে। আইনশৃঙ্খলা রক্ষায় উপজেলাজুড়েই সেনাবাহিনীর টহল জোরদার করা হয়েছে।"
2024/08/13,শহিদ বিপ্লবের বোনদের পড়ালেখার দায়িত্ব নিলেন চেয়ারম্যান,Unknown,"ময়মনসিংহের গৌরীপুরে বৈষম্যবিরোধী ছাত্র আন্দোলন ঘিরে সহিংসতায় গুলিবিদ্ধ হয়ে নিহত বিপ্লব হাসানের পরিবারের পাশে দাঁড়িয়েছেন স্থানীয় ডৌহাখলা ইউনিয়ন পরিষদের চেয়ারম্যান এমএ কাইয়ুম। মঙ্গলবার দুপুরে বিপ্লব হাসানের কবর জিয়ারত করে তার পরিবারের সার্বিক খোঁজখবর নেন তিনি। এ সময় বিপ্লবের স্কুল পড়ুয়া দুই বোনের পড়াশোনার খরচ চালিয়ে নেওয়ার ঘোষণাও দেন তিনি। বিপ্লব হাসান উপজেলার ডৌহাখলা ইউনিয়নের চুড়ালি গ্রামের বাবুল মিয়ার ছেলে। গত ২০ জুলাই ময়মনসিংহ-কিশোরগঞ্জ মহাসড়কের কলতাপাড়া বাজারে বৈষম্যবিরোধী ছাত্র আন্দোলন ঘিরে সহিংসতায় গুলিবিদ্ধ হয়ে নিহত হন। বিপ্লব হাসান ডৌহখলা ইউনিয়নের মোজাফর আলী উচ্চ বিদ্যালয়ের এসএসসি পরীক্ষার্থী। দুই বোন ও এক ভাইয়ের মধ্যে বিপ্লব সবার বড়। দুই বোনের মধ্যে ফারজানা আক্তার বাবলী গৌরীপুর পাইলট বালিকা উচ্চ বিদ্যালয়ে অষ্টম শ্রেণি ও জান্নাতুল ফেরদৌস কলতাপাড়া সরকারি প্রাথমিক বিদ্যালয়ের পঞ্চম শ্রেণিতে পড়ে। বিপ্লবের বাবা বাবুল মিয়া ওয়ার্কশপ চালাতেন। কয়েক বছর আগে তিনি শারীরিকভাবে অসুস্থ হয়ে পড়েন। এতে সংসার ও সন্তানদের পড়াশোনার খরচ জোগানো কষ্টসাধ্য হয়ে পড়ে। সংসারের হাল ধরতে পড়াশোনার পাশাপাশি স্থানীয় কৃষাণী মিলে চাকরি নেন বিপ্লব। কিন্তু বৈষম্যবিরোধী ছাত্র আন্দোলনে ঘিরে সহিংসতায় বিপ্লব নিহত হলে তার পরিবার বিপদে পড়ে যায়। ইউপি চেয়ারম্যান এমএ কাইয়ুম বলেন, বিপ্লবের পরিবার অত্যন্ত দরিদ্র। তার বাবা অসুস্থ। বিপ্লব সংসারের হাল ধরতে পড়াশোনার পাশাপাশি একটি মিলে চাকির করত। তার মৃত্যুতে পরিবারটি অনিশ্চয়তায় পড়ে গেছে। দুই বোনের পড়াশোনার বন্ধের উপক্রম হয়। আমি দুই বোনের পড়াশোনার দায়িত্ব নিয়েছি। পাশাপাশি প্রশাসন ও হৃদয়বানদের প্রতি সহযোগিতার আহবান জানাচ্ছি পরিবারটির পাশে দাঁড়ানোর জন্য। বিপ্লবের মা বিলকিস আক্তার বলেন, বিপ্লব ছিল আমার একমাত্র ছেলে। আমার পরিবারেও একমাত্র আয়ের উৎস্য। আমি ছেলের হত্যার বিচার চাই। আমাদের চেয়ারম্যান সাহেব দুই মেয়ের পড়াশোনার দায়িত্ব নেওয়ার প্রতিশ্রুতি দিয়েছে, এটা স্বস্তির বিষয়। তবে সংসারটা আমি চালাব কিভাবে এই চিন্তায় আছি। গত ২০ জুলাই উপজেলার কলতাপাড়া বাজারে কোটাবিরোধী আন্দোলনকে ঘিরে দুই পক্ষের সংঘর্ষ ও গুলিবর্ষণের ঘটনায় গুলিবিদ্ধ হয়ে মৃত্যুবরণ করেন ৩ জন। তাদের মধ্যে একজন হলেন বিপ্লব হাসান। অপর দুইজন হলেন মইলাকান্দা ইউনিয়নের পূর্বকাউরাট গ্রামের জোবায়ের আহম্মেদ ও রামগোপালপুর ইউনিয়নের দামগাঁও গ্রামের নুরে আলম সিদ্দিকী রাকিব।"
2024/08/13,শিক্ষার্থীদের সঙ্গে ন্যক্কারজনক কাণ্ড ডা. রতন কুমারের!,Unknown,"অভিযোগের কথা শুনে শিক্ষার্থীদের প্যান্টের চেইন খুলে দেখালেন সিরাজগঞ্জ ২৫০ শয্যাবিশিষ্ট বঙ্গমাতা শেখ ফজিলাতুন্নেছা মুজিব জেনারেল হাসপাতালের তত্ত্বাবধায়ক ডা. রতন কুমার রায়। হাসপাতালের ৯টি সুনির্দিষ্ট অনিয়মের অভিযোগের সমাধান চাইতে গেলে সোমবার দুপুরে তত্ত্বাবধায়কের নিজ কামরায় এ ঘটনা ঘটে। মোবাইলে ঘটনাটির ভিডিও ধারণ করে সামাজিক যোগাযোগমাধ্যম ফেসবুকে পোস্ট করা হলে এ নিয়ে ব্যাপক সমালোচনার সৃষ্টি হয়। ধারণকৃত ভিডিওতে দেখা যায়, ছাত্ররা হাসপাতালের অনিয়মগুলো তত্ত্বাবধায়কের দেখা উচিত বলে উল্লেখ করেন। এ সময় ছাত্রদের কথার একপর্যায়ে তত্ত্বাবধায়ক উত্তেজিত হয়ে ছাত্রদের উদ্দেশ্যে ভাষা খারাপ করে কথা বলেন। এ সময় শিক্ষার্থীরা কেন ভাষা খারাপ করে কথা বললেন- জানতে চাইলে তিনি আরও উত্তেজিত হয়ে শিক্ষার্থীদের ছুরি দিয়ে গলা কেটে মেরে ফেলার হুমকি দেন। একপর্যায়ে তিনি চেয়ার থেকে দাঁড়িয়ে শিক্ষার্থীদের ভিডিও করা ক্যামেরার দিকে তেড়ে এসে প্যান্টের চেইন খুলে ভিডিও করতে বলেন। এ সময় তার পাশে থাকা হাসপাতালের সহকারী পরিচালক ডা. মো. সাইফুল ইসলাম তাকে শান্ত করার চেষ্টা করেন। সিরাজগঞ্জ সরকারি কলেজের বৈষম্যবিরোধী ছাত্র আন্দোলনের সমন্বয়ক আনজারুল ইসলাম বলেন, জেলার গুরুত্বপূর্ণ ওই হাসপাতালটি বিভিন্ন অনিয়মে জর্জরিত। সাধারণ মানুষ সেখানে সেবা নিতে গিয়ে বিভিন্ন হয়রানি ও প্রতারণার শিকার হয়। আজ সকাল থেকেই আমরা হাসপাতালের পরিষ্কার পরিচ্ছন্নতা কর্মসূচি পালন করছিলাম। এ সময় আমরা হাসপাতালের ৯টি অসংগতি চিহ্নিত করে তত্ত্বাবধায়কের সঙ্গে কথা বলতে যাই; কিন্তু এসব অনিয়মের কথা শুনেই তিনি উত্তেজিত হয়ে উল্টো আমাদের সঙ্গে অশালীন আচরণ করেন এবং গলা কাটার হুমকি দেন। আমরা দ্রুত তার শাস্তির দাবিতে জেলা প্রশাসক ও সিভিল সার্জন বরাবর অভিযোগ করেছি। ঘটনার সত্যতা নিশ্চিত করে সিরাজগঞ্জ ২৫০ শয্যাবিশিষ্ট বঙ্গমাতা শেখ ফজিলাতুন্নেছা মুজিব জেনারেল হাসপাতালের সহকারী পরিচালক ডা. মো. সাইফুল ইসলাম বলেন, রোববারও শিক্ষার্থীরা এসে রোগীদের খাবারসহ হাসপাতালের নানা অনিয়মের বিষয়ে বলে যান। এতে তাদের সঙ্গে কিছু ভুল বোঝাবুঝি হয়। এরপর তারা সোমবার এসে সেনাবাহিনীর উপস্থিতিতে ওই ঘটনার জন্য দুঃখ প্রকাশ করেন এবং হাসপাতালের অনেক জায়গা অপরিষ্কার থাকায় সেগুলো পরিষ্কার করতে চায়। আমরাও তাতে সম্মতি জানাই। এরপর শিক্ষার্থীদের আরেকটি গ্রুপ এসে আরেকটি বিষয় নিয়ে কথা বলার একপর্যায়ে তত্ত্বাবধায়ক উত্তেজিত হয়ে এ কাজটি করেন। হাসপাতালের উল্লেখযোগ্য অনিয়মগুলোর মধ্যে রয়েছে- ১. হাসপাতালের সবগুলো ওয়াশরুম দুর্গন্ধযুক্ত ও অপরিষ্কার। সেখানে লাইট ও দরজার ছিটকিনি নেই। ২. মৃত্যু সনদ ও মারামারিজনিত কারণে মেডিকেল সার্টিফিকেট নিতে ৮ থেকে ১৫ হাজার টাকা করে হাসপাতাল কর্তৃপক্ষকে দিতে হয়। ৩. রোগীদের খাবারের মান জঘন্য। ৪. দালালদের দৌরাত্ম্য। ৫. নিয়ম অনুযায়ী হাসপাতালে বেশীরভাগ ডাক্তারকে পাওয়া যায় না। ৬. ইন্টার্ন মেডিকেল অ্যাসিস্টেন্টদের দিয়ে ডাক্তারি কার্যক্রম চালানো হয়। ৭. ২/১ জন ব্যতীত ডাক্তারদের এটেনডেন্টরা দালালি কার্যক্রমের সঙ্গে জড়িত। ৮. হাসপাতালের প্রতিটি ডাক্তার ওষুধ কোম্পানির কাছে জিম্মি। ৯. রোগীদের পরীক্ষা-নিরীক্ষা করার মেশিনগুলোর অধিকাংশই নষ্ট। এ ব্যাপারে সিরাজগঞ্জের সিভিল সার্জন ডা. রামপদ রায় জানান, তত্ত্বাবধায়কের বিরুদ্ধে আমরা তো কোনো ব্যবস্থা নিতে পারব না। তবে সংশ্লিষ্ট বিভাগের ঊর্ধ্বতন কর্তৃপক্ষকে বিষয়টি অবগত করা হলে তাকে ওএসডি করে স্বাস্থ্য মন্ত্রণালয়ে সংযুক্ত করার নির্দেশ দেওয়া হয়েছে।"
2024/08/13,সিরাজদিখানে হিন্দু সম্প্রদায়ের প্রতিবাদ সমাবেশ,Unknown,"হিন্দু ধর্মাবলম্বীদের ঘরবাড়িতে হামলা, ভাঙচুর, লুটপাট ও অগ্নিসংযোগের অভিযোগে মুন্সীগঞ্জ সিরাজদিখানে বিক্ষোভ করেছে হিন্দু সম্প্রদায়ের ছাত্র-জনতা। সোমবার বিকাল ৪টায় উপজেলা শহরের এসিল্যান্ড অফিসের সামনে গোয়ালবাড়ি মোড় সিরাজদিখান-ইয়াপুরা-মালখানগর রাস্তা অবরোধ করে প্রতিবাদ সমাবেশ ও মানববন্ধন কর্মসূচি পালন করেন তারা। একপর্যায়ে সেখান থেকে একটি বিক্ষোভ মিছিল বের করেন তারা। মিছিলটি শহরের প্রধান সড়ক প্রদক্ষিণ করে মুক্তিযোদ্ধা কমপ্লেক্সের সামনে এসে অবস্থান নেয়। এ সময় সংখ্যালঘুদের সুরক্ষা কমিশন ও মন্ত্রণালয় গঠনসহ বিভিন্ন দাবি তুলে ধরেন তারা। এছাড়া দাবি মেনে না নেওয়া হলে লাগাতার আন্দোলনের হুঁশিয়ারিও দেন তারা। এ সময় প্রায় এক ঘণ্টা সড়ক অবরোধ করে প্রতিবাদ করেন তারা। এতে রাস্তার দুইপাশে শত শত যানবাহন আটকা পড়ে। প্রতিবাদ সমাবেশে অ্যাডভোকেট অজয় চক্রবর্তী, অ্যাডভোকেট সমরেশ নাথ, এম হায়দার আলী, স্মৃতি রানী রাজবংশী, জ্ঞানদীপ ঘোষ, সুবীর চক্রবর্তী, ডা. দেবব্রত ঘোষ সমীর, জয়ন্ত ঘোষ, শ্যামল পৈত, আতাউর রহমান হাওলাদার, শাহাদাৎ শিকদার, শ্যামল চন্দ্র ঘোষ, দেবব্রত দাস দেবুসহ অন্যরা উপস্থিত ছিলেন।"
2024/08/13,বাঁশের আঘাতে অটোরিকশার যাত্রী নিহত,Unknown,"বগুড়ার ধুনটে সিএনজিচালিত অটোরিকশা যাত্রী গৃহবধূ পলি রানী শীল (২২) বিপরীত দিক থেকে আসা ভটভটিতে থাকা বাঁশের আঘাতে মারা গেছেন। সোমবার সন্ধ্যায় উপজেলার বথুয়াবাড়ি গ্রামে ধুনট-শেরপুর সড়কে এ দুর্ঘটনা ঘটে। পুলিশ ও প্রত্যক্ষদর্শীরা জানান, নিহত গৃহবধূ পলি রানী শীল বগুড়ার শেরপুর উপজেলার মান্দাইল গ্রামের স্বপন কুমার শীলের স্ত্রী ও ধুনট পৌরসভার দাসপাড়ার বিশ্বনাথ শীলের মেয়ে। এক সন্তানের মা পলি বাবার বাড়ি যাওয়ার জন্য সোমবার সন্ধ্যার দিকে স্বামীর বাড়ি থেকে বের হন। তিনি অটোরিকশায় বাবার বাড়ির দিকে রওনা দেন। পথিমধ্যে অটোরিকশা ধুনটের বথুয়াবাড়ি গ্রামে শেরপুর-ধুনট সড়কে পৌঁছে। এ সময় বিপরীত দিক থেকে বাঁশবোঝাই ভটভটি আসছিল। অটোরিকশা ও ভটভটি অতিক্রম করার সময় একটি বাঁশের আঘাতে পলি রানী শীল গুরুতর আহত হয়ে ঘটনাস্থলেই মারা যান। নিহতের ভাই পল্লব কুমার শীলের সত্যতা নিশ্চিত করে বলেন, এ ব্যাপারে তাদের কোনো অভিযোগ নেই। ধুনট থানার ওসি সৈকত হাসান জানান, নিহতের পরিবার থেকে কোনো অভিযোগ না থাকায় মরদেহ স্বজনদের কাছে হস্তান্তর করা হয়েছে। এ ব্যাপারে থানায় অপমৃত্যু মামলা হয়েছে।"
2024/08/13,বোরহানউদ্দিন প্রেস ক্লাবের সভাপতি এমরান সম্পাদক ফয়সাল,Unknown,"ভোলা জেলার বোরহানউদ্দিন উপজেলা প্রেস ক্লাবের কমিটি গঠন করা হয়েছে। নতুন কমিটির সভাপতি হয়েছেন অ্যাডভোকেট মো. এমরান হোসাইন (রিপোর্ট এক্সপ্রেস) আর সাধারণ সম্পাদক নির্বাচিত হয়েছেন ফয়সাল আহমেদ (দৈনিক মানবজমিন)। গতকাল সোমবার রাতে বোরহানউদ্দিন প্রেস ক্লাব কার্যালয়ে নতুন কমিটি ঘোষণা করা হয়। নতুন কমিটির সিনিয়র সহ-সভাপতি নীল রতন দে (দৈনিক যুগান্তর), সাইফুল ইসলাম আকাশ (আজকের পত্রিকা), মো. আল-আমিন (আজকালের সংবাদ) ও রনি ইসলাম (আমাদের বাংলা)। যুগ্ম সাধারণ সম্পাদক মোহাম্মদ আহসান (আমার সংবাদ) ও মো. সোহেল (দৈনিক খবরপত্র)। সাংগঠনিক সম্পাদক মো. রিয়াজ ফরাজী (ঢাকা ক্যানভাস), সহ-সাংগঠনিক সম্পাদক মো. ইউসুফ হোসেন অনিক (আলোকিত প্রতিদিন) ও এইচএ শরীফ (কালবেলা)। নতুন কমিটির ক্যাশিয়ারের দায়িত্ব পেয়েছেন মো. নুরনবী (আলোচিত কণ্ঠ), ধর্ম বিষয়ক সম্পাদক হয়েছেন আশিকুর রহমান (ভোলা টাইমস) আর দপ্তর সম্পাদক হয়েছেন মিজানুর রহমান (ভোরের দর্পণ) এবং প্রচার সম্পাদক হয়েছেন ইকবাল হোসেন (ভোলার বাণী)। কার্যনির্বাহী সদস্যরা হলেন- শফিকুল ইসলাম (ভোলা প্রকাশ), ফাহাদ আহমেদ (দেশ বুলেটিন) ও আকতার হোসেন (দৈনিক মানবধিকার প্রতিদিন)।"
2024/08/13,পিরোজপুরে হিন্দুদের ওপর উল্লেখযোগ্য আঘাত আসেনি,Unknown,"পিরোজপুরে হিন্দু সম্প্রদায়ের ওপর উল্লেখযোগ্য কোনো আঘাত আসেনি। বিএনপি, জামায়াত, ইসলামী শাসনতন্ত্র আন্দোলনের নেতাকর্মীরা এলাকাবাসীকে সঙ্গে নিয়ে তাদের মন্দির ও বাড়িঘর পাহারা দিয়েছেন। মঙ্গলবার পিরোজপুর জেলা আইনশৃঙ্খলা বিষয়ক এক বিশেষ সভায় এ কথা বলেছেন জেলার হিন্দু-বৌদ্ধ-খ্রিস্টান ঐক্য পরিষদ ও পূজা উদযাপন পরিষদসহ হিন্দু সম্প্রদায়ের একাধিক নেতা। জেলা প্রশাসক মো. জাহেদুর রহমানের সভাপতিত্বে সভায় বক্তারা বলেছেন, ৫ আগস্টের পটপরিবর্তনের পর পুলিশ সদস্যরা কর্মবিরতি পালন করলেও রাজনৈতিক নেতাকর্মী ও জনগণ জেলার আইনশৃঙ্খলা পরিস্থিতি ভালো রাখতে সচেষ্ট ছিলেন। পিরোজপুরে দায়িত্বরত সেনাবাহিনীর কমান্ডিং অফিসার লেফটেন্যান্ট কর্নেল আরিফুল ইসলাম, জেলা প্রশাসক মোহাম্মদ জাহেদুর রহমান ও পুলিশ সুপার মুহাম্মদ শরীফুল ইসলাম সভায় উপস্থিত রাজনৈতিক নেতা, সুশীল সমাজসহ সবাইকে পিরোজপুরের আইনশৃঙ্খলা পরিস্থিতি ভালো রাখতে প্রশাসনকে সহায়তার অনুরোধ রাখেন। সভায় বক্তব্য দেন- এনএসআইর জয়েন্ট ডিরেক্টর আব্দুল কাদের, জেলা বিএনপির আহবায়ক আলমগীর হোসেন, জেলা জামায়াতের আমীর অধ্যক্ষ তাফাজ্জল হোসাইন ফরিদ, সরকারি সোহরাওয়ার্দী কলেজের অধ্যক্ষ অধ্যাপক পান্না লাল, প্রেস ক্লাব সভাপতি এসএম রেজাউল ইসলাম শামীম, সাধারণ সম্পাদক এসএম তানভীর আহমেদ, জেলা জামায়াতের সেক্রেটারি মো. জহিরুল ইসলাম, পৌরসভার ৫নং ওয়ার্ড কাউন্সিলর আব্দুস সালাম বাতেন, হিন্দু-বৌদ্ধ-খ্রিস্টান ঐক্য পরিষদ জেলা সভাপতি বাবুল হালদার, সাধারণ সম্পাদক অ্যাডভোকেট দিলিপ কুমার মাঝি ও পূজা উদযাপন পরিষদের সাধারণ সম্পাদক ও ট্রাস্টি শ্রীমতি দোলা গুহ প্রমুখ।"
2024/08/13,ভিসির পর হাবিপ্রবিতে প্রশাসনিক পদ থেকে ৩২ শিক্ষকের পদত্যাগ,Unknown,"দিনাজপুরের হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ে (হাবিপ্রবি) বিরাজ করছে অস্থিতিশীল অবস্থা। ইতোমধ্যেই প্রশাসনিক ৫১টি পদে থাকা শিক্ষকদের মধ্যে ৩২ জন শিক্ষক তাদের প্রশাসনিক পদ থেকে পদত্যাগ করেছেন। এর আগে বিশ্ববিদ্যালয় ছেড়ে গিয়ে ভাইস চ্যান্সেলরের (ভিসি) পদ থেকে পদত্যাগ করেছেন প্রফেসর ড. এম কামরুজ্জামান। ফলে ভাইস চ্যান্সেলরের পদটি শূন্য থাকার পাশাপাশি বিশ্ববিদ্যালয় প্রশাসনে বিরাজ করছে শূন্যতা। এদিকে সোমবার বিশ্ববিদ্যালয়ের ৯টি আবাসিক হল খুলে দেওয়ার কথা থাকলেও হল সুপার না থাকায় হলগুলো খুলে দেওয়া নিয়ে বিপাকে পড়েছেন রেজিস্ট্রার। অপ্রীতিকর ঘটনার আশঙ্কায় মঙ্গলবার বেলা ৪টা পর্যন্ত খুলে দেওয়া হয়নি হলগুলো। আওয়ামী লীগ সরকারের পতন ও প্রধানমন্ত্রীর পদ থেকে পদত্যাগ করে শেখ হাসিনার দেশ ছেড়ে পালিয়ে যাওয়ার পর অপ্রীতিকর ঘটনা এড়াতে ৫ আগস্ট রাতে বিশ্ববিদ্যালয় ক্যাম্পাস ছেড়ে চলে যান হাবিপ্রবির ভাইস চ্যান্সেলর প্রফেসর ড. এম কামরুজ্জামান। পরে গত ৯ আগস্ট তিনি চ্যান্সেলর ও মহামান্য রাষ্ট্রপতির কাছে ভাইস চ্যান্সেলর পদ থেকে পদত্যাগ করেন। একই দিনে রেজিস্ট্রারের কাছে পদত্যাগ করেন হাবিপ্রবির প্রক্টর প্রফেসর ড. মামুনুর রশিদ, ছাত্র উপদেষ্টা প্রফেসর মাহবুবুর রহমান। এরপর প্রশাসনিক বিভিন্ন পদ থেকে পদত্যাগ করতে শুরু করেন শিক্ষকরা। বিশ্ববিদ্যালয় সূত্রে জানা যায়, হাবিপ্রবিতে প্রশাসনিক বিভিন্ন পদে দায়িত্বে ছিলেন প্রায় ৫১ জন শিক্ষক। হাবিপ্রবির রেজিস্ট্রার কার্যালয় সূত্রে জানা যায়, এদের মধ্যে মঙ্গলবার পর্যন্ত প্রশাসনিক বিভিন্ন পদ থেকে পদত্যাগ করেছেন ৩২ জন শিক্ষক। আরও বেশ কয়েকজন পদত্যাগের প্রস্তুতি নিয়েছেন। এদিকে ভাইস চ্যান্সেলরের পদত্যাগের পর অধিকাংশ প্রশাসনিক পদ থেকে শিক্ষকরা পদত্যাগ করায় এক প্রকার প্রশাসন শূন্য হয়ে পড়েছে হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়। ফলে একই বিশ্ববিদ্যালয়ের স্বাভাবিক কাজকর্ম করতে হিমশিম খাচ্ছেন রেজিস্ট্রার প্রফেসর মো. সাইফুর রহমান।
  
এ ব্যাপারে হাবিপ্রবির রেজিস্ট্রার প্রফেসর সাইফুর রহমান বলেন, আমিও পদত্যাগ করতে প্রস্তুত আছি; কিন্তু কি করব- এই মুহূর্তে আমি পদত্যাগ করলে বিশ্ববিদ্যালয়টি চলবে কী করে। তিনি বলেন, বিশ্ববিদ্যালয়ের অনেক স্বাভাবিক কাজকর্ম রয়েছে, যেগুলো চলমান রাখা অত্যন্ত জরুরি। তাই বিশ্ববিদ্যালয়ের স্বার্থে একপ্রকার ঝুঁকি নিয়েই সাধারণ শিক্ষার্থীদের সঙ্গে সমন্বয় করেই কাজগুলো করতে হচ্ছে। এজন্য তিনি সবার সহযোগিতা কামনা করেন। এদিকে সোমবার হাবিপ্রবির ৯টি আবাসিক হল খুলে দেওয়ার কথা এবং আগামী ১৮ আগস্ট থেকে বিশ্ববিদ্যালয়ের একাডেমিক কার্যক্রম শুরু হওয়ার কথা; কিন্তু হল সুপার না থাকায় অপ্রীতিকর ঘটনা এড়াতে মঙ্গলবার বিকাল ৪টা পর্যন্ত খুলে দেওয়া হয়নি হাবিপ্রবির আবাসিক হলগুলো। এ বিষয়ে রেজিস্ট্রার প্রফেসর সাইফুর রহমান বলেন, ৯টি হলের হল সুপার পদত্যাগ করেছেন। হল সুপার না থাকায় হলগুলো খুলে দিলে অপ্রীতিকর ঘটনা ঘটতে পারে। সেজন্য হলগুলো খুলে দেওয়া হয়নি। বিষয়টি নিয়ে সাধারণ শিক্ষার্থীদের সঙ্গে আলাপ আলোচনা চলছে। অন্যদিকে সাধারণ শিক্ষার্থীদের দাবির মুখে দিনাজপুরের হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ে (হাবিপ্রবি) সব ধরনের দলীয় রাজনীতি নিষিদ্ধ করেছে বিশ্ববিদ্যালয় প্রশাসন। গত রোববার দুপুর ২টায় হাবিপ্রবির রেজিস্ট্রার প্রফেসর ড. মো. সাইফুর রহমান স্বাক্ষরিত এক অফিস আদেশে এ তথ্য নিশ্চিত হওয়া গেছে। অফিস আদেশে উল্লেখ করা হয়, বিশ্ববিদ্যালয়ের শিক্ষার সুষ্ঠু পরিবেশ বজায় রাখার স্বার্থে সাধারণ শিক্ষার্থীদের দাবির পরিপ্রেক্ষিতে ১১ আগস্ট থেকে শিক্ষার্থী, শিক্ষক, কর্মকর্তা ও কর্মচারীদের সব ধরনের দলীয় রাজনীতি নিষিদ্ধ করা হলো। আদেশ অমান্যকারীদের বিরুদ্ধে বিশ্ববিদ্যালয়ের সংশ্লিষ্ট বিধান অনুযায়ী সর্বোচ্চ শাস্তি প্রদান করা হবে বলে অফিস আদেশে উল্লেখ করা হয়। এ বিষয়ে সবার সহযোগিতা কামনা করা হয়।"
2024/08/13,নবাবগঞ্জে মদপানে দুজনের মৃত্যু,Unknown,"দিনাজপুরের নবাবগঞ্জে মদপানে দুজনের মৃত্যু হয়েছে। মঙ্গলবার দুপুরে উপজেলার কুচদহ ইউনিয়নের পাঠকপাড়া গ্রামের একটি ডোবা থেকে তাদের মরদেহ উদ্ধার করে থানা পুলিশ। বিষয়টি নিশ্চিত করেছেন আফতাবগঞ্জ পুলিশ ফাঁড়ির তদন্ত কর্মকর্তা সিরাজুল ইসলাম। মৃতরা হলেন- নবাবগঞ্জ উপজেলার খালিপপুর গ্রামের পেশকার আলীর ছেলে সিরাজুল ইসলাম এবং মিঠাপুকুর উপজেলার চকগোপালপুর গ্রামের শুকুপাহানের স্ত্রী শারতি পাহান। পুলিশ জানায়, সোমবার স্থানীয় এক আদিবাসীর বিয়ের অনুষ্ঠান চলাকালীন তারা মদপান করে। এমতাবস্থায় পাশের একটি ডোবাতে প্রথমে সিরাজুল ইসলাম পড়ে গেলে তাকে উদ্ধারের জন্য শারতি পাহান চেষ্টা করেন। পরে তিনিও একই ডোবাতে পড়ে মৃত্যুবরণ করেন।"
2024/08/13,আবারো আলোচনায় যুবদল নেতা রুহুলের ‘টর্চারসেল’,Unknown,"দেশের রাজনৈতিক প্রেক্ষাপট পরিবর্তনের সঙ্গে সঙ্গে আবারো সক্রিয় হয়ে উঠেছে নওগাঁর মহাদেবপুরের আলোচিত টর্চারসেলের মূল হোতা যুবদল নেতা সেই রুহুল আমিন। সেখানে ব্যবসায়ীকে ধরে নিয়ে নির্যাতন ও ৩ লাখ টাকা ছিনিয়ে নেওয়ার অভিযোগ পাওয়া গেছে। ব্যবসায়িক কার্যক্রম শেষ করে গত রোববার রাত ১০টার দিকে বাড়ি ফিরছিলেন ব্যবসায়ী উপজেলার শিবরামপুর গ্রামের মৃত বাহার আলীর ছেলে হারুন অর রশিদ। ব্যবসায়িক বিরোধের জের ধরে এ সময় শিবরামপুর গ্রামের মৃত ফরিদ মালের ছেলে আ. লতিফ, পাহাড়পুর গ্রামের মৃত ফারাজের ছেলে জাহাঙ্গীর, বামনসাতা গ্রামের পিন্টু, শিবরামপুর গ্রামের লালবরের ছেলে রুবেল হোসেন, লক্ষণপুর গ্রামের মিজান, নাটশাল গ্রামের শাকিল হোসেন তাকে অপহরণ করে বোয়ালমারি মোড়ে কারিমা অটোরাইস মিলে আলোচিত সেই রুহুল আমিনের টর্চারসেলে নিয়ে যায়। সেখানে আগে থেকেই মাদকের আসর বসিয়ে অপেক্ষা করছিলেন রুহুল আমিনসহ অজ্ঞাত কয়েকজন। সেই সময় তারা বিভিন্ন মাদকদ্রব্য সেবন করে ব্যবসায়ী হারুনের কাছে ৩ লাখ টাকা ছিনিয়ে নিয়ে রাতভর তাকে লোহার রডসহ বিভিন্ন দেশীয় দিয়ে নির্যাতন করতে থাকে। এ বিষয়ে কাউকে জানালে প্রাণে মেরে ফেলার হুমকি দিয়ে মুমূর্ষু অবস্থায় ভোরবেলা তাকে ছেড়ে দেয়। সেখান থেকে গুরুতর আহত অবস্থায় তাকে উদ্ধার করে অজ্ঞাত ভ্যানচালক চিকিৎসার জন্য হাসপাতালে নিয়ে আসেন। সন্ত্রাসীদের ভয়ে তিনি সঠিকভাবে চিকিৎসাও নিতে পারছেন না। এর আগেও রুহুল আমিন ২০২১ সালের ১৫ আগস্ট নার্সারি ব্যবসায়ী মিঠুনকে নজিপুর থেকে জোরপূর্বক একটি কারে উঠিয়ে নিয়ে এসে তার টর্চারসেলে আটকে রেখে মুক্তিপণের দাবিতে অমানুষিক নির্যাতন করে। তাদের মুক্তিপণের কাঙ্ক্ষিত টাকা দিতে না পারায় ধারালো অস্ত্র দিয়ে তারা মিঠুনের পায়ের রগ কেটে দেয়। মিঠুনের স্ত্রী শ্যামলী রানী তাকে উদ্ধারে সেখানে গেলে তাকেও বেদম মারপিট করে মাথার চুল কেটে দিয়ে নির্যাতন করা হয়। ঘটনার বেশ কিছুদিন পর র‌্যাবের হাতে গ্রেফতারও হন রুহুল আমিন। এ ব্যাপারে মঙ্গলবার হারুন অর রশিদ উপরোক্ত ব্যক্তিদের বিরুদ্ধে মহাদেবপুর থানায় লিখিত অভিযোগ দায়ের করেন। এ বিষয়ে জানতে অভিযুক্ত রুহুল আমিন ও আ. লতিফের মোবাইল ফোনে বারবার ফোন দিলেও তারা তা রিসিভ করেননি। মহাদেবপুর থানার অফিসার ইনচার্জ (ওসি) মো. রুহুল আমিন অভিযোগ পাওয়ার সত্যতা স্বীকার করে বলেন, তদন্তসাপেক্ষে প্রয়োজনীয় আইনানুগ ব্যবস্থা গ্রহণ করা হবে।"
2024/08/13,সোশ্যাল মিডিয়ায় গুজবের প্রতিবাদে টঙ্গীতে তাঁতী দল নেতার সংবাদ সম্মেলন,Unknown,"গাজীপুরের টঙ্গীতে সোশ্যাল মিডিয়ায় মিথ্যা, গুজব ও অপপ্রচারের প্রতিবাদে সংবাদ সম্মেলন করেছেন টঙ্গী পশ্চিম থানা তাঁতী দলের আহবায়ক সোহেল সিদ্দিকী ও ৫৩নং ওয়ার্ড তাঁতী দলের আহবায়ক ছাদিকুল সরকার। মঙ্গলবার দুপুরে বড় দেওড়া হাজীবাড়ি এলাকায় টঙ্গী রিপোর্টাস ক্লাব মিলনায়তনে সংবাদ সম্মেলনের আয়োজন করা হয়। সংবাদ সম্মেলনে সোহেল সিদ্দিকী জানান, একটি কুচক্রী মহল হিন্দু সম্প্রদায়ের একটি ঘরের কক্ষে আসবাবপত্র ভাংচুরের ভিডিওর সঙ্গে আমার ও ওয়ার্ড তাঁতী দলের আহবায়ক সাদিকুল সরকারের ছবি জুড়ে দিয়ে সোশ্যাল মিডিয়ায় প্রচার করে। আওয়ামী লীগের একটি চক্র রাজনৈতিক ও সামাজিকভাবে আমাদেরকে হেয় প্রতিপন্ন করতেই এই অপ্রপ্রচার চালাচ্ছে। এতে আমরা বিভিন্নভাবে হয়রানির শিকার হচ্ছি। আমরা এই মিথ্যা, গুজব ও অপপ্রচারের তীব্র নিন্দা ও প্রতিবাদ জানাই। এ ঘটনা সুষ্ঠু তদন্তের লক্ষ্যে টঙ্গী পশ্চিম থানায় একটি লিখিত অভিযোগ দায়ের করা হয়েছে। সংবাদ সম্মেলনে উপস্থিত ছিলেন গাজীপুর মহানগর তাঁতী দলের আহবায়ক তাজুল ইসলাম বেপারী, আকরাম হোসেন, গিয়াস উদ্দিন, বাসির, বিজয়, দিপু, মনু মিয়া প্রমুখ।"
2024/08/13,উপাচার্যের পদত্যাগ দাবিতে যবিপ্রবিতে বিক্ষোভ,Unknown,"উপাচার্য, ট্রেজারার, রেজিস্ট্রার, হল প্রভোস্ট, প্রক্টর, রিজেন্ট বোর্ড সদস্য ড. ইকবাল কবির জাহিদসহ উপাচার্যের অনুসারীদের পদত্যাগের দাবিতে বিক্ষোভ মিছিল করেছেন যশোর বিজ্ঞান ও প্রযুক্তি বিশ্ববিদ্যালয়ের (যবিপ্রবি) সাধারণ শিক্ষার্থীরা। মঙ্গলবার বেলা সাড়ে ১১টায় যবিপ্রবির প্রধান ফটক থেকে বিক্ষোভ মিছিল নিয়ে শেখ হাসিনা ছাত্রী হল, বঙ্গবন্ধু একাডেমিক ভবন প্রদক্ষিণ করে প্রশাসনিক ভবনে যায়। সেখানে তারা অবস্থান কর্মসূচি পালন করেন। এ সময় তারা উপাচার্য ও তার অনুসারীদের বিরুদ্ধে বিভিন্ন স্লোগান দিতে থাকেন। জানা যায়, বিক্ষোভের পূর্বে শিক্ষার্থীরা বিশ্ববিদ্যালয়ের প্রধান ফটকের সামনের বঙ্গবন্ধু ম্যুরাল, ছাত্রী হলের সামনের শেখ হাসিনা ম্যুরাল, বঙ্গবন্ধু শেখ মুজিব একাডেমিক ভবনের বঙ্গবন্ধুর নাম ও বঙ্গবন্ধু একাডেমিকের গ্যালারির সামনে বঙ্গবন্ধুর ছবি ভাঙচুর করে। এছাড়া শেখ হাসিনা কর্তৃক বিভিন্ন ভবনের উদ্বোধন ফলকগুলোও ভেঙে দেয়। পরিবেশ বিজ্ঞান ও প্রযুক্তি বিভাগের শিক্ষার্থী মোহাম্মদ উসামাহ বলেন, আমরা আমাদের দেশ থেকে স্বৈরাচার দূর করতে পারলেও আমরা আমাদের ক্যাম্পাস থেকে এখনো পর্যন্ত স্বৈরাচার দূর করতে পারিনি। আমাদের এই ভিসির কাছে কোনো দাবি নাই কারণ এই স্বৈরাচার দালালের কাছে কোনো প্রকার দাবি আমরা রাখতে চাই না। তাই আমাদের এ আন্দোলনের একটাই দাবি বিশ্ববিদ্যালয়ে সকল প্রকার স্বৈরাচার ভিসি, প্রক্টর, হল প্রভোস্ট, শিক্ষক সমিতি সভাপতিসহ সকল দালালদের পদত্যাগ করতে হবে। বঙ্গবন্ধু ও শেখ হাসিনার ম্যুরাল ভাঙচুরের বিষয়ে ইলেকট্রিক্যাল অ্যান্ড ইলেকট্রনিক ইঞ্জিনিয়ারিং বিভাগের শিক্ষার্থী সজীব হোসেন বলেন, আমাদের আজকের কর্মসূচি ছিল এই খুনি হাসিনার পরিবারের সকল চিহ্ন বিশ্ববিদ্যালয় থেকে মুছে দেওয়া। আমরা সফলভাবে তা করেছি। তবে আমারা ক্যাম্পাসে কোনো ভবনের ক্ষতি করিনি। আমরা ছাত্রী হলেও প্রবেশ করিনি শুধু বাইরের খুনি হাসিনার ম্যুরাল ভাঙ্গা হয়েছে। জিনোম সেন্টার এ খুনি হাসিনার উদ্বোধনী ফলক ভাঙা হয়েছে। জিনোম সেন্টারের ভিতরে কোনো শিক্ষার্থী প্রবেশ করেনি। অনেকে বলছেন যে, আমরা বিশ্ববিদ্যালয়ের সম্পদ নষ্ট করছি যেটা সম্পূর্ণ গুজব। বিশ্ববিদ্যালয়ের কোনো ক্ষতি হয় সেটা কোনো সাধারণ শিক্ষার্থী চাইবে না। আবার অনেকে বলছেন আমরা শিবির বা ছাত্রদল থেকে এই আন্দোলন করছি। তাদের জন্য বলি বিশ্ববিদ্যালয়ে সকল প্রকার রাজনৈতিক সংগঠন নিষিদ্ধ তাই আমাদের বিরুদ্ধে এরকম গুজব ছড়ানো বন্ধ করুন। সাধারণ শিক্ষার্থীদের কোনো ট্যাগ দিলে তারা তাদের কর্মসূচি থেকে সরে যাবে না। আমাদের সাধারণ শিক্ষার্থীর আন্দোলনকে যারা প্রশ্নবিদ্ধ করতে চাচ্ছে তাদের প্রত্যেকে জবাবদিহিতার আওতায় আনা হবে। আমি শিক্ষার্থীদের বলব আপনারা দলে দলে বিভক্ত না হয়ে সকলে একত্র হয়ে কর্মসূচি পালন করি, আমাদের মাঝে তৃতীয় পক্ষের কাউকে সুযোগ দিব না। ইএসটি বিভাগের হাবিব আহমেদ শান জানান, আমরা আগামীকাল সকাল ১১টায় ‘মার্চ টু প্রশাসনিক ভবন’ ও প্রশাসনিক ভবনের সামনে অবস্থান কর্মসূচি পালন করব। আপনাদের সবাইকে আমরা অনুরোধ করব আমাদের আগামী দিনের কর্মসূচি সফল করতে এগিয়ে আসুন। এই স্বৈরাচার ভিসি ও তার দালালদের পদত্যাগের দাবিতে আপনারা সবাই এগিয়ে আসুন।"
2024/08/13,মাদক ব্যবসায় বাধা দেওয়ায় যুবককে কুপিয়ে হত্যা,Unknown,"মানিকগঞ্জের সিংগাইরে মাদক ব্যবসায় বাধা দেওয়াকে কেন্দ্র করে মো. সাদ্দাম হোসেন ওরফে ধলা সাদ্দাম (৩৫) নামের এক যুবককে কুপিয়ে হত্যা করা হয়েছেন বলে জানা গেছে। মঙ্গলবার গভীর রাতে উপজেলার সায়েস্তা ইউনিয়নের নীলটেক গ্রামে এ ঘটনা ঘটে। নিহত সাদ্দাম হোসেন ওই এলাকার মো.আইয়ূব খানের ছেলে। তিনি ২ সন্তানের জনক। স্থানীয় সূত্রে জানা যায়, উপজেলার সায়েস্তা ইউনিয়নের নীলটেক- কানাইনগর গ্রামের আওলাদ হোসেনের ছেলে মিরাজ হোসেন (৩৪) গং দীর্ঘদিন ধরে মাদক ব্যবসা করে আসছিলে। সাদ্দাম হোসেন তাদের ব্যবসা করতে নিষেধ করে এবং সর্তক করে দেয়। এ নিয়ে মিরাজ গং তার প্রতি ক্ষিপ্ত হয়। পরে সুযোগ বুঝে সোমবার দিবাগত রাত সাড়ে ১২টার দিকে জরুরি কথা আছে বলে মিরাজ গংরা মোবাইল ফোনে কল করে সাদ্দাম হোসেনকে বাড়ি থেকে ডেকে নেয়। পরে চর কানাইনগর বিশ্বাস পাড়া ব্রিজের নির্জন স্থানে নিয়ে তাকে কুপিয়ে পেটে, হাতে ও গলায় মারাত্মক জখম করে। এতে তার ঘটনাস্থলেই মৃত্যু হয়। এ ঘটনায় পর আশে পাশের লোকজন  চিৎকারের শব্দ শুনে এগিয়ে এসে তাকে  উদ্ধার করে সিংগাইর উপজেলা স্বাস্থ্য কমপ্লেক্সে নিলে কর্তব্যরত চিকিৎসক তাকে মৃত ঘোষণা করেন। অভিযুক্ত মিরাজের বাড়িতে গেলে কাউকে পাওয়া যায়নি। তাই বক্তব্য নেওয়া সম্ভব হয়নি। এদিকে সিংগাইর থানার পুলিশ মঙ্গলবার সকালে লাশ মানিকগঞ্জ জেনারেল হাসপাতাল মর্গে পাঠানো হয়েছে। এ ঘটনায় নিহতের পরিবারে চলছে শোকের মাতম। এ ব্যাপারে সিংগাইর থানার ওসি মো. জিয়ারুল ইসলাম বলেন, লাশের সুরতহাল রিপোর্ট তৈরি করে মর্গে পাঠানো হয়েছে। পরবর্তী আইনগত বিষয় প্রক্রিয়াধীন।"
2024/08/13,সহকারী শিক্ষকের হাতে লাঞ্ছিত মাদ্রাসার অধ্যক্ষ,Unknown,"কুড়িগ্রামের চিলমারীতে এক সহকারী শিক্ষকের হাতে একই প্রতিষ্ঠানের অধ্যক্ষ লাঞ্ছিত হওয়ার ঘটনা ঘটেছে। ঘটনাটি ঘটেছে মঙ্গলবার দুপুরে উপজেলার থানাহাট পুরাতন বাজার মোড় এলাকায়। ওই শিক্ষক এবং অধ্যক্ষ দুজনই উপজেলার রাজারভিটা ইসলামিয়া সিনিয়র ফাজিল মাদ্রাসায় কর্মরত বলে জানা গেছে। প্রত্যক্ষদর্শীরা জানান, উপজেলার রাজারভিটা ইসলামিয়া ফাজিল মাদ্রাসার অধ্যক্ষ ড. মো. মিনহাজুল ইসলামের নেতৃত্বে ওই প্রতিষ্ঠানের একদল শিক্ষার্থী সকাল থেকে উপজেলার বিভিন্ন রাস্তা ও সরকারি প্রতিষ্ঠান চত্বর পরিষ্কার পরিচ্ছন্নতার কাজে অংশ নেয়। মাদ্রাসার অধ্যক্ষ দুপুরে থানাহাট পুরাতন বাজার এলাকায় শিক্ষার্থীদের পরিষ্কার পরিচ্ছন্নতার কাজ পরিদর্শন করতে গেলে পেছন থেকে আসা একই মাদ্রাসার সহকারী শিক্ষক (আইসিটি) মো. তাইবুর রহমান হঠাৎ করে তার ওপর চড়াও হন। এ সময় ওই শিক্ষক অধ্যক্ষের গায়ে হাত তুলতেও ঔদ্ধত্য হন। উপস্থিত জনতা তার হাত থেকে অধ্যক্ষকে রক্ষা করে সেখান থেকে সরিয়ে দেন। এ বিষয়ে সহকারী শিক্ষক (আইসিটি) মো. তাইবুর রহমান জানান, ওই সময় অধ্যক্ষের কাছে মাদ্রাসার টিউশন ফি সম্পর্কে জানতে চাইলে তিনি আমার সঙ্গে খারাপ আচরণ করেন। অধ্যক্ষ ড. মো. মিনহাজুল ইসলাম জানান, প্রতিষ্ঠানে নানা অনিয়মের কারণে ওই শিক্ষককে একাধিকবার কারণ দর্শানোর নোটিশ করা হয়েছিল। সেই ক্ষোভ থেকে টিউশনফি কেন্দ্র করে জনসম্মুখে আমার ওপর চড়াও হয়ে অকথ্য ভাষায় গালিগালাজ করে। একপর্যায়ে আমার শরীরে হাত তোলারও চেষ্টা করে সে। মাদ্রাসার ম্যানেজিং কমিটির সভাপতি গোলাম হাবিবুর রহমান বিদ্যুৎ জানান, বিষয়টি আমার কর্ণগোচর হয়েছে। আমরা বিষয়টি নিয়ে বসে সমাধান করব। এ বিষযে উপজেলা নির্বাহী অফিসার মো. মিনহাজুল ইসলাম জানান, আমি বিষয়টি জেনেছি। অধ্যক্ষকে লিখিত অভিযোগ দিতে বলেছি। অভিযোগের পরিপ্রেক্ষিতে প্রয়োজনীয় ব্যবস্থা নেওয়া হবে।"
2024/08/13,"ছাত্রদল নেতাদের হাতে লাঞ্ছিত নারী অধ্যক্ষ, চাপের মুখে পদত্যাগ",Unknown,"কলেজে ছাত্র রাজনীতি নিষিদ্ধ করার কারণে রাজশাহী সরকারি সিটি কলেজের অধ্যক্ষ আমিনা আবেদীনকে শারীরিকভাবে লাঞ্ছিত করা হয়েছে বলে অভিযোগ উঠেছে। মঙ্গলবার কলেজ ছাত্রদলের নেতাকর্মীরা তাকে লাঞ্ছিত করেন বলে অভিযোগ উঠেছে। পরে চাপের মুখে পদত্যাগ করেন এই নারী অধ্যক্ষ। সাধারণ শিক্ষার্থীদের নিয়ে বিএনপি ও ছাত্রদলের নেতারা তাকে পদত্যাগ করতে চাপ দেন বলে অভিযোগ পাওয়া গেছে। যদিও ছাত্রদল এ অভিযোগ অস্বীকার করেছে। তবে একটি ভিডিওতে দেখা গেছে, সাধারণ শিক্ষার্থীদের পাশাপাশি কলেজ ছাত্রদলের সদস্য সচিব এমদাদুল হক লিমন ও মহানগর বিএনপির জ্যেষ্ঠ যুগ্ম আহবায়ক নজরুল হুদা অধ্যক্ষের কার্যালয়ে অবস্থান করছেন। অধ্যক্ষকে পদত্যাগ করার জন্য চাপ দেওয়া হচ্ছে। পরে একটি পদত্যাগপত্র প্রিন্ট করে আনা হলে অধ্যক্ষ স্বাক্ষর করেন। কথা বলতে আমিনা অবেদীনকে ফোন করা হলে তিনি ধরেননি। তবে আমিনা আবেদীন মঙ্গলবার ফেসবুকে তিনটি স্ট্যাটাস দিয়েছেন। একটিতে তিনি লেখেন, ‘আমাকে মারার হুমকি দিচ্ছে।’ আরেকটিতে লেখা হয়, ‘আমাকে ও আমার ছেলেকে শারীরিকভাবে হামলা করেছে ছাত্রদল।’ অন্য স্ট্যাটাসে অধ্যক্ষ লেখেন, ‘ছাত্র রাজনীতি নিষিদ্ধ করাতে আমার জীবন হুমকির মুখে।’ আমিনা আবেদীনের ছেলে নিজেও বৈষম্যবিরোধী ছাত্র আন্দোলনে ছিলেন। তার মাকে পদত্যাগ করতে বাধ্য করার সমালোচনা করে ফেসবুকে পোস্ট দিয়েছেন রাজশাহী বিশ্ববিদ্যালয়ের গণযোগাযোগ ও সাংবাদিকতা বিভাগের শিক্ষক সেলিম রেজা নিউটন। তিনি লিখেছেন, ‘আজকে রাজশাহীর প্রধান একটা কলেজের অধ্যক্ষের গায়ে হাত তুলেছে ছাত্রদলের সন্ত্রাসীরা। জোর করে তাকে দিয়ে পদত্যাগপত্রে স্বাক্ষর করিয়েছে। সাধারণ শিক্ষার্থীদের আবেদনের পরিপ্রেক্ষিতে কলেজে ছাত্র রাজনীতি নিষিদ্ধ ঘোষণা করায় রাজশাহী সিটি কলেজের অধ্যক্ষ আমেনা আবেদীন এবং তার সন্তান অর্কর গায়ে হাত তুলেছে ছাত্রদল। এই অর্ককে পুলিশের হাত থেকে ছাড়িয়ে আনতেই আমরা মতিহার থানায় ১০ ঘণ্টা বসেছিলাম (আন্দোলনের সময় আটক হন)।’ তিনি লেখেন, ‘ছাত্রদল কি পুরোনো জামানার খাসলত থেকে বের হবে না? ছাত্রলীগের জুলুমের পথেই চলবে তারা? আর বাংলাদেশ তা মেনে নেবে? আশা করি বৈষম্যবিরোধী ছাত্র আন্দোলনের নেতারা, জেলা প্রশাসন, শিক্ষা মন্ত্রণালয় এবং জেলা বিএনপি নেতাদের একটা বিহিত করবেন।’ মাহবুব টুংকু নামের আরেক ব্যক্তি ফেসবুকে লেখেন, ‘আমিনা আবেদিন, যাকে আমি ছাত্রজীবন থেকে জানি। কখনো কোনো দিন দেখিনি কোনো দলের পারপাস সার্ভ করতে। তার দুটি সন্তান রাজশাহীর যেকোনো ন্যায়সঙ্গত আন্দোলনে সবার আগে হাজির হয়েছে। এবারের এই বৈষম্যবিরোধী ছাত্র আন্দোলনে যারা সম্মুখসারিতে অংশগ্রহণ করেছে। তাকে আজ জোরপূর্বক অধ্যক্ষ পদ থেকে পদত্যাগ করতে বাধ্য করা হয়েছে। আমিসহ ৮০% হতাশ, ১০০% সংক্ষুব্ধ। বিএনপি-জামায়াতের পাড়াগত এই রাজনীতির নিন্দা জানানোর ভাষা আমার জানা নেই।’ জানতে চাইলে রাজশাহী সরকারি সিটি কলেজ ছাত্রদলের সদস্য সচিব এমদাদুল হক লিমন অধ্যক্ষকে লাঞ্ছিত করার অভিযোগ অস্বীকার করেন। তিনি বলেন, আমি পরে গিয়েছিলাম। সাধারণ শিক্ষার্থীরাই অধ্যক্ষকে পদত্যাগের জন্য চাপ দেন। তিনি বলেন, সাধারণ শিক্ষার্থীদের সঙ্গে অধ্যক্ষের ঝামেলা হচ্ছিল। সেখানে অধ্যক্ষের ছেলে আসেন। এটা নিয়েই ঝামেলাটা হয়।"
2024/08/13,আড়াইহাজারে বিএনপির শান্তি শোভাযাত্রায় দুই গ্রুপের সংঘর্ষ,Unknown,"আড়াইহাজারে বিএনপির দুই গ্রুপের সংঘর্ষের ঘটনা ঘটে। বিএনপির নির্বাহী কমিটির সহ-অর্থনৈতিক বিষয়ক সম্পাদক মাহমুদুর রহমান সুমনের নেতৃত্বে শান্তি শোভাযাত্রায় হামলার ঘটনা ঘটে। মাহমুদুর রহমান সুমন জানান, পূর্বঘোষিত কর্মসূচির অংশ হিসেবে মঙ্গলবার সকালে নেতাকর্মীদের সঙ্গে নিয়ে আড়াইহাজার আসার পথে কালীবাড়ি পৌঁছলে বিএনপির সহ-আন্তর্জাতিক বিষয়ক সম্পাদক নজরুল ইসলাম আজাদের অনুসারীদের দ্বারা হামলার শিকার হন তারা। এ সময় নেতাকর্মীদের মারধর ও বেশ কয়েকটি মোটরসাইকেল ছিনিয়ে নেয় দুর্বৃত্তরা। শোভাযাত্রা শেষে আড়াইহাজার উপজেলা বিএনপির কেন্দ্রীয় কার্যালয়ে সংক্ষিপ্ত সমাবেশে মাহমুদুর রহমান সুমন বলেন, বিএনপিতে সন্ত্রাসীদের কোনো জায়গা নেই, যারা লুটপাট হামলা সন্ত্রাসী কর্মকাণ্ডের সঙ্গে জড়িত তারা বিএনপির কেউ নয় তারা দস্যু। নজরুল ইসলাম আজাদের সঙ্গে মোবাইলে যোগাযোগের চেষ্টা করলে তিনি রিসিভ করেননি। পরে থানা বিএনপির সভাপতি ইউসুফ আলী ভূঁইয়া সংঘর্ষের কথা স্বীকার করে নিজেকে অসুস্থ বলে বিএনপির সাধারণ সম্পাদক আব্দুল জুয়েলের সঙ্গে যোগাযোগ করতে বলেন। আব্দুল জুয়েলকে কয়েকবার ফোন দিলেও তিনি ফোনটি ধরেননি।"
2024/08/13,বরগুনা জেলা আ.লীগের সম্পাদককে ফোনে যা বললেন শেখ হাসিনা,Unknown,"বরগুনা জেলা আওয়ামী লীগের সাধারণ সম্পাদক মো. জাহাঙ্গীর কবীরকে ফোন দিয়েছেন দলের সভাপতি ও সাবেক প্রধানমন্ত্রী শেখ হাসিনা। সোমবার রাত ৮টা ১০ মিনিটে শেখ হাসিনা জাহাঙ্গীর কবীরকে ফোন দিয়ে তিন মিনিট কথা বলেন। এ সময় বরগুনা জেলা আওয়ামী লীগের সাবেক যুগ্ম সাধারণ সম্পাদক বীর মুক্তিযোদ্ধা আবদুল মোতালিব মৃধাসহ নেতাকর্মীরা উপস্থিত ছিলেন। মুহূর্তের মধ্যে ফোনালাপটি ভিডিও আকারে সামাজিক যোগাযোগে ভাইরাল হয়ে যায়। ফোনালাপের বিষয়টি নিশ্চিত করেছেন বরগুনা জেলা আওয়ামী লীগের সাধারণ সম্পাদক মো. জাহাঙ্গীর কবীর নিজেই। তিন মিনিটের ফোনালাপে শেখ হাসিনা জাহাঙ্গীর কবীরকে বলেন, আপনারা শৃঙ্খলা মেনে দলীয় কার্যক্রম চালাবেন। ১৫ আগস্ট জাতীয় শোক দিবসকে যথাযথভাবে পালন করবেন। মো. জাহাঙ্গীর কবীর শেখ হাসিনাকে বলেন, আপা আপনি (ঘাবড়াবেন না) অর্থাৎ মনোবল হারাবেন না। আপনি ঘাবড়ালে আমরা দুর্বল হয়ে যাই। আমরা শক্ত আছি। শেখ হাসিনা বলেন, আমি ঘাবড়াবো কেন। আমি ভয় পাইনি। আপনারা দেখছেন, আমাদের পুলিশ বাহিনীকে মেরে কিভাবে ঝুলিয়ে রেখেছে। আমাদের কর্মীদের মেরেছে। বোরকা পরে মেরেছে। এ দেশটা রক্তের বিনিময়ে স্বাধীন হয়েছে। আপনারা যেভাবে আছেন থাকেন। উল্লেখ্য, শেখ হাসিনা পদত্যাগ করার পর ১০ আগস্ট বরগুনা জেলা শহরে বিক্ষোভ মিছিল করে বরগুনা জেলা আওয়ামী লীগ। এতে কয়েকশ নেতাকর্মী অংশ নেন। এ সময় তারা শেখ হাসিনাকে দেশে ফিরিয়ে আনার প্রত্যয় ব্যক্ত করেন। এ কারণে শেখ হাসিনা জেলা আওয়ামী লীগের সাধারণ সম্পাদক মো. জাহাঙ্গীর কবীরকে ফোন করতে পারেন। বরগুনা জেলা আওয়ামী লীগের সাবেক যুগ্ম সাধারণ সম্পাদক আবদুল মোতালিব মৃধা বলেন, ১৯৭৫ সালের ১৫ আগস্ট যখন বঙ্গবন্ধু ও তার পরিবারকে হত্যা করা হয়। সেই সময় মো. জাহাঙ্গীর কবীর ও আমার নেতৃত্বে বরগুনায় বিক্ষোভ হয়। এজন্য মো. জাহাঙ্গীর কবীরকে ডিটেনশন দেয়। তিনি ৩ বছর জেলে ছিলেন। মো. জাহাঙ্গীর কবীর স্বাধীনতার পূর্ব থেকে বরগুনা মহকুমার ছাত্রলীগের সভাপতি ছিলেন। তিনি বঙ্গবন্ধুর সঙ্গে রাজনীতি করেছেন। মো. জাহাঙ্গীর কবীর শেখ হাসিনার বিশ্বস্ত কর্মী।"
2024/08/13,দেশটাকে অর্থশূন্য করে গেছে আ.লীগ সরকার: মেজর হাফিজ,Unknown,"৬ বছর পর নিজ এলাকায় ফিরে বিএনপির ভাইস চেয়ারম্যান মেজর (অব.) হাফিজ উদ্দিন আহমেদ বীরবিক্রম বলেছেন, পৃথিবীর সবচেয়ে সাহসী জাতি বাঙালি। এখানকার নিরস্ত্র শিক্ষার্থীরা হলো বড় যোদ্ধা। তারা স্বৈরাচার শেখ হাসিনাকে টেনে নামিয়েছে। বিনা ভোটে ক্ষমতায় থেকে আওয়ামী লীগ সরকার দেশের টাকা বিদেশে পাচার করে দেশটাকে অর্থশূন্য করে গেছে। দেশের বিচার ব্যবস্থা ধ্বংস করেছে। ক্ষমতায় থেকে স্বৈরাচার আওয়ামী লীগ সকল সীমা অতিক্রম করেছিল। এই সীমা লঙ্ঘনের কারণেই আওয়ামী লীগ আজ বিপদে। সেই স্বৈরাচারী আওয়ামী লীগ সরকারের পতনে দেশের সকল জনগণ এখন খুশি। ওরা মনে করেছিল আল্লাহ নেই। তারা আজীবন ক্ষমতায় থাকবে। সভায় প্রধান অতিথির বক্তব্যে এ কথা বলেন তিনি। মঙ্গলবার ভোলার লালমোহন উপজেলায় স্বৈরাচারী শেখ হাসিনা সরকারের অত্যাচার, নির্যাতন, গুম, খুন ও নৈরাজ্যের প্রতিবাদে এক এক সভায় তিনি এসব কথা বলেন। উপজেলা এবং পৌরসভা বিএনপির আয়োজনে পৌরশহরের হাফিজ উদ্দিন অ্যাভিনিউতে এ সভা অনুষ্ঠিত হয়। এ সময় বৈষম্যবিরোধী ছাত্র আন্দোলনে শহিদদের স্মরণে বিশেষ দোয়া পরিচালনা করেন মেজর (অব.) হাফিজ উদ্দিন আহমেদ নিজেই। বিএনপির দুর্গ হিসেবে খ্যাত লালমোহনে দীর্ঘ ১৭ বছর লালমোহনে বিএনপি এ জনসমাবেশের আয়োজন করতে পেরেছে। লালমোহন উপজেলা বিএনপির সাবেক সভাপতি শাহরুখ হাফিজ ডিকোর সভাপতিত্বে ও লালমোহন উপজেলা বিএনপির সদস্য সচিব শফিকুল ইসলাম বাবুলের সঞ্চালনায় অনুষ্ঠিত প্রতিবাদ সভায় বাংলাদেশ জাতীয়তাবাদী মুক্তিযোদ্ধা দলের সভাপতি ইশতিয়াক আজিজ উলফাত, সাধারণ সম্পাদক সাদেক আহমদ খান, ভোলা জেলা বিএনপির আহবায়ক গোলাম নবী আলমগীর, সদস্য সচিব রাইসুল আলম, লালমোহন পৌরসভা বিএনপির আহবায়ক ছাদেক মিয়া ঝান্টুসহ স্থানীয় অনেকে বক্তব্য রাখেন। মেজর (অব.) হাফিজ উদ্দিন আহমেদ বলেন, প্রতিবেশী সব দেশের সঙ্গে আমরা ভ্রাতৃত্ববোধ বজায় রাখতে চাই। আমরা ছোট একটি দেশ। আমাদের মানুষ অনেক কষ্টে আছে। বাজারে জিনিসপত্রের দাম আকাশচুম্বি। বাজারের ঊর্ধ্বগতি রোধ করে আমরা দেশের মানুষের মুখে অন্ন তুলে দিতে চাই। আমরা দারিদ্র্য দূর করতে চাই। মানুষে মানুষে ভেদাভেদ ভুলে থাকতে চাই। আমাদের ওপর যে অন্যায় করা হয়েছে, আমরা তা করতে চাই না। কারো প্রতি জুলুম নির্যাতন আমাদের কেউ যেন না করে। হিন্দু পরিবারগুলো সবচেয়ে বেশি নিরাপদ বিএনপির আমলেই থাকে।
 
অপরদিকে ঢাকায় আন্দোলনে লালমোহনের নিহত আট পরিবারকে আর্থিক সহায়তাও প্রদান করেন মেজর (অব.) হাফিজ উদ্দিন আহমেদ। এর আগে উপজেলার বিভিন্ন ইউনিয়ন থেকে মিছিলে মিছিলে বিএনপি এবং অঙ্গসংগঠনের নেতাকর্মীরা সভাস্থলে এসে সমবেত হন। নেতাকর্মীদের পদচারণায় এ সময় জনসমুদ্রে পরিণত হয় সভাস্থল।"
2024/08/13,ছাত্র আন্দোলনে গুলিতে নিহত বন্দরের স্বজনের আয়ে চলত সংসার,Unknown,"বৈষম্যবিরোধী ছাত্র আন্দোলন চলাকালে নারায়ণগঞ্জের চাষাঢ়া এলাকায় ৫ আগস্ট গুলিতে নিহত হন বন্দর উপজেলার কুশিয়ারা গ্রামের আবুল হাসান ওরফে স্বজন (২০)। তিনি বন্দর থানা যুবদলের সাবেক সাধারণ সম্পাদক মো. জাকির হোসেনের ছেলে। তিনি একটি কোমলপানীয় কোম্পানির ডেলিভারিম্যান ছিলেন। স্বজনের আয়ে চলত তাদের সংসার। মঙ্গলবার নিহত স্বজনের বাড়িতে গিয়ে দেখা যায়, তার বাবা জাকির হোসেন ফ্যালফ্যাল করে তাকিয়ে আছেন। শোকে বাকরুদ্ধ মা নিশ্চুপ বসে আছেন ঘরের এক কোনে। নিহত স্বজনের বড় ভাই কোটা সংস্কার আন্দোলনের সমন্বয়ক আবুল বাশার অনিল জানান, কোটা সংস্কার আন্দোলন শুরু হলে ছোট ভাই স্বজন তাদের সঙ্গে নিয়মিত বিক্ষোভে যোগ দিত। গত ৫ আগস্ট বন্দর থেকে তারা ৯ জন নারায়ণগঞ্জের চাষাঢ়ায় ছাত্র বিক্ষোভে অংশ নেন। এ সময় স্বজনও তাদের সঙ্গে ছিল। সংঘর্ষ শুরু হলে স্বজন তাদের কাছ থেকে বিচ্ছিন্ন হয়ে পড়ে। পরে বেলা একটা ২০ মিনিটে চাষাঢ়ার ল্যাবএইড মোড়ে গুলিবিদ্ধ হয় স্বজন। তারা মুমূর্ষু অবস্থায় তাকে ঢাকা মেডিকেল কলেজ হাসপাতালে ভর্তি করেন। ৬ আগস্ট বিকাল ৫টায় হাসপাতালে চিকিৎসাধীন অবস্থায় মারা যায় স্বজন। ৭ আগস্ট বিকালে বন্দরের কুশিয়ারা নিজ গ্রামে আবুল হাসান স্বজনের জানাজা ও দাফন সম্পন্ন হয়। স্বজনের বাবা ৬৫ বছর বয়সি জাকির হোসেন জানান, স্বজন কুশিয়ারা আবদুল মালেক উচ্চ বিদ্যালয়ে ৮ম শ্রেণি পর্যন্ত পড়ালেখা করেছে। দেড় বছর আগে তিনি স্ট্রোকে আক্রান্ত হয়ে অসুস্থ হয়ে পড়লে সংসারে অভাব অনটন দেখা দেয়। লেখাপড়া ছেড়ে সংসারের হাল ধরে স্বজন। সেই ছিল একমাত্র উপার্জনকারী। তার আয়ে চলত সংসার। সন্তান হারিয়ে তারা এখন দিশেহারা। তিনি বলেন, দেশের জন্য আত্মত্যাগকারী ছেলেটাকে যেন দেশের মানুষ মনে রাখে। তার স্মৃতি হিসেবে যেন চাষাঢ়া এলাকায় একটা কিছু করা হয়। এতটুকুই চাওয়া তাদের।"
2024/08/13,ভোলায় ট্রাফিকে ভূমিকা রাখায় সনদ পেলেন ৩০ শিক্ষার্থী,Unknown,"ভোলায় পুলিশের কর্মবিরতির সময় ট্রাফিকের ভূমিকা পালন করায় প্রথম ধাপে সনদ পেলেন ৩০ শিক্ষার্থী। মঙ্গলবার সকালে নিজ কার্যালয়ে ডেকে সনদ তুলে দেন পুলিশ সুপার মো. মাহিদুজ্জামান। সনদ পেয়ে উচ্ছ্বাস প্রকাশ করেন শিক্ষার্থীরা। ৮টি সংগঠনের ব্যানারে শিক্ষার্থীরা সংকট পরিস্থিতিতে দায়িত্ব পালন করেন। যানজট নিরসন, আইনশৃঙ্খলা রক্ষায় পাহারাসহ মঙ্গলময় কাজ সম্পাদন করতে পারায় শিক্ষার্থীরা বেজায় খুশি। ট্রাফিক পুলিশ তাদের দায়িত্বে ফিরে আসায় শিক্ষাঙ্গনে ফিরে যান শিক্ষার্থীরা। পুলিশ সুপার বলেন, কঠিন সময়ে ঝুঁকি নিয়ে কঠিন কাজের দায়িত্ব পালন করে আমাদের শিক্ষার্থীরা। তাদের স্বল্পকালীন এ অভিজ্ঞতা পরবর্তী জীবনে কাজে আসবে। জেলায় যানজট নিরসনে ট্রাফিকের কাজ করে শহরের শৃঙ্খলা রক্ষায় অভূতপূর্ব ভূমিকা রাখায় ওই সব শিক্ষার্থীদের মাঝে সনদ বিতরণ করা হয়। পরবর্তীতে পর্যায়ক্রমে অন্যান্য স্বেচ্ছাসেবকদের সনদ বিতরণ করা হবে বলে জানান পুলিশ সুপার। ট্রাফিক ম্যানেজমেন্টে অংশগ্রহণকারী সংগঠনগুলো হচ্ছে-  বিএনসিসি, বৈষম্যবিরোধী ছাত্র আন্দোলন, জেলা রোভার স্কাউট, রেড ক্রিসেন্ট সোসাইটি, চিলেকোঠা, ইয়ুথ পাওয়ার ইন বাংলাদেশ, অগ্রপথিকসহ বিভিন্ন প্রতিষ্ঠানের শিক্ষার্থীরা। এ সময় মতবিনিময় সভায় উপস্থিত ছিলেন- অতিরিক্ত পুলিশ সুপার আছাদুজ্জামান, অতিরিক্ত পুলিশ সুপার ভোলা সদর সার্কেল রিপন চন্দ্র সরকারসহ বিভিন্ন সংগঠনের প্রতিনিধিরা। স্কাউট লিডার মো. মনিরুল ইসলাম জানান, তার টিম দায়িত্ব পালনের পাশাপাশি অভিজ্ঞতা অর্জন করেছে। এটি শিক্ষা জীবনের ব্যবহারিক পরীক্ষা বলেও তিনি মনে করেন।"
2024/08/13,চোরকে পিটিয়ে হত্যা,Unknown,"নাটোরের গুরুদাসপুরে উজির আলী (৩৫) নামের এক যুবকের লাশ উদ্ধার করেছে থানা পুলিশ। চুরি করার সময় হাতেনাতে তাকে ধরে পিটিয়ে হত্যা করে রাস্তার ধারে ফেলে রাখা হয়েছে বলে জানা গেছে। মঙ্গলবার সকালে নিহত ব্যক্তির মরদেহটি উপজেলার নাজিরপুর ইউনিয়নের বীরবাজার এলাকা থেকে উদ্ধার করা হয়েছে। নিহত উজির আলী পার্শ্ববর্তী সিংড়া উপজেলার চামারি ইউনিয়নের কালিনগর গ্রামের খোরশেদ সরদারের ছেলে। নাজিরপুর ইউনিয়নের লক্ষ্মীপুর গ্রামর ইজিবাইকচালক আব্দুল মালেকের ছেলে সাইফুল ইসলাম জানান, তিনি পেশায় একজন ইজিবাইক চালক। সোমবার দিনব্যাপী ইজিবাইক চালানোর পর নিজ বাড়ির একটি কক্ষে ইজিবাইকটি চার্জ দিয়ে পরিবারের সদস্যদের নিয়ে ঘুমিয়ে যান। রাত ৩টার দিকে ইজিবাইক রাখার ঘর থেকে চিৎকার শুনে পরিবার ও প্রতিবেশীদের নিয়ে সেখান যান। মালেকসহ স্থানীয়রা গিয়ে দেখেন উজির আলী গাড়ির চার্জিং বৈদ্যুতিক তারে আটকে আছেন। স্থানীয়রা তাকে উদ্ধার করে মারপিট করেন। মারপিটে গুরুতর আহত হওয়ায় হাসপাতালে নেওয়ার পথে নাজিরপুর ইউনিয়ন পরিষদের সামনে গেলে তার মৃত্যু হয়। পরবর্তীতে সেখান থেকে তার মরদেহ নিয়ে বীরবাজার এলাকার একটি রাস্তার পাশে রেখে তার পরিবারের সদস্যদের খবর দেওয়া হয়। নিহত উজির আলীর কাছ থেকে চুরি করতে ব্যবহৃত সরঞ্জাম  উদ্ধার করা হয়েছে। নিহত উজির আলীর বাবা খোরশেদ সরদার কান্নাজড়িত কণ্ঠে জানান, তার ছেলেকে পরিকল্পিতভাবে হত্যা করা হয়েছে। সে কৃষি কাজ করে জীবন-জীবিকা নির্বাহ করত। তিনি তার ছেলে হত্যার বিচার দাবি করন। এ বিষয় গুরুদাসপুর থানার ওসি মো. উজ্জ্বল হোসেন বলেন, মরদেহ উদ্ধার করে সুরতহাল প্রতিবেদনের জন্য নাটোর মর্গে প্রেরণ করা হয়েছে। ইজিবাইক চুরি করতে গিয়ে একদিকে বৈদ্যুতিক তারের শক অপরদিকে উত্তেজিত জনগণের মারপিটে তিনি মারা গেছেন বলে ধারণা করা হচ্ছে। ময়নাতদন্তের রিপোর্ট পাওয়া গেলে নিশ্চিত মৃত্যুর কারণ জানা যাবে।"
2024/08/13,কেরানীগঞ্জে শহিদ রিয়াজের কবর জিয়ারত করলেন আমান উল্লাহ আমান,Unknown,"বৈষম্যবিরোধী ছাত্র আন্দোলনে শহিদ কেরানীগঞ্জের ইস্পাহানি ডিগ্রি কলেজের প্রথম বর্ষের ছাত্র রিয়াজ হোসেনের কবর জিয়ারত করেছেন ডাকসুর সাবেক ভিপি ও বিএনপি চেয়ারপারসনের উপদেষ্টা আমান উল্লাহ আমান। মঙ্গলবার সকালে উপজেলার তারানগর ছোট ভাওয়াল কবরস্থান জিয়ারত শেষে রিয়াজের পরিবারের সদস্যদের সঙ্গে দেখা করে সমবেদনা জানান। তিনি কেরানীগঞ্জের ঘাটারচর গোলচত্বরকে শহিদ রিয়াজ চত্বর হবে বলে ঘোষণা দেন। এ সময় আরও উপস্থিত ছিলেন- শহিদ রিয়াজ হোসেনের বাবা আসাব উদ্দিন, মা শেফালী বেগমসহ স্বজনরা, জেলা বিএনপির সাংগঠনিক সম্পাদক এরফান ইবনে আমান অমি, মডেল থানা বিএনপির সভাপতি মনির হোসেন মিনু, সাধারণ সম্পাদক হাসমত উল্লাহ নবী, বিএনপি নেতা মো. নাজিম উদ্দিন, মনিরুল হক, ইসমাঈল, হীরা, যুবদল নেতা আসাদুজ্জামান রিপন প্রমুখ। আমান উল্লাহ আমান উপস্থিত সাংবাদিকদের বলেন, বৈষম্যবিরোধী ছাত্র আন্দোলনে শহিদদের রক্ত বৃথা যেতে দেব না। তাদের রক্তের বিনিময়ে দেশ আজ নতুন করে স্বাধীন হয়েছে, এই যে স্বাধীনতা  অর্জন হয়েছে শহিদ রিয়াজের রক্তের বিনিময়ে। এই শহিদের রক্ত, আবু সাঈদের রক্ত কোনোভাবে বৃথা যাবে না। এই রিয়াজ, সাঈদ বুক পেতে দিয়েছে বাংলাদেশকে নতুন করে স্বাধীন করার জন্য। আমরা যে স্বাধীনতা অর্জন করেছি তা আমাদের ধরে রাখতে হবে। 
বৈষম্যবিরোধী ছাত্র আন্দোলনে যোগ দিয়ে মিছিলের সময় রাজধানীর মোহাম্মদপুর এলাকায় পুলিশের গুলিতে নিহত হন কেরানীগঞ্জের ইস্পাহানি ডিগ্রি কলেজের অনার্স প্রথম বর্ষের ছাত্র রিয়াজ হোসেন। তার মাথায় গুলি লাগে। লাশ পড়ে ছিল সোহরাওয়ার্দী হাসপাতালের মর্গে। অনেক জায়গায় খোঁজার পর ২০ জুলাই বিকালে ওই হাসপাতাল মর্গে রিয়াজের লাশের সন্ধান পায় পরিবার।"
2024/08/13,ভারতে মসজিদ ভাঙায় আমরা মন্দির ভাঙবো তা ইসলাম সমর্থন করে না: হেফাজত মহাসচিব,Unknown,"হেফাজতে ইসলাম বাংলাদেশের মহাসচিব সাজিদুর রহমান বলেছেন, আমরা রাত্রিবেলা মন্দির পাহারা দিচ্ছি। এটা নতুন কিছু নয়। ১৯৯১ সালে ভারতে বাবরি মসজিদ ভেঙে ফেলার পর, তখনও আমরা বড় হুজুরের নির্দেশে ব্রাহ্মণবাড়িয়ার মন্দিরগুলো পাহারা দিয়েছি। ভারতে মসজিদ ভাঙায় আমরা মন্দির ভাঙবো তা ইসলাম সমর্থন করে না। মঙ্গলবার ব্রাহ্মণবাড়িয়া প্রেসক্লাব পরিদর্শনে এসে তিনি এ কথা বলেন। সাজিদুর রহমান আরো বলেন, সংখ্যালঘু বলতে কিছু নেই। আমরা সবাই দেশের নাগরিক এবং সমঅধিকার ভোগ করি। আল্লাহর রাসুল (সা.) বলেছেন, অমুসলিমের ওপর যারা জুলুম করে, তাদের অধিকারে কেউ কম দেয়, সাধ্যের বাইরে কোন কাজ তাদের ওপর চাপিয়ে দেয়, অন্যায় ভাবে তাদের কাছ থেকে কিছু নিয়ে নেয় কিয়ামতের দিন আমি নবী আল্লাহর কাছে বিচার প্রার্থী হবো। এই হচ্ছে সংখ্যালঘুর বিষয়ে নবীর নির্দেশনা। ব্রাহ্মণবাড়িয়ার মাটিতে কোন সংখ্যালঘু আক্রান্ত হতে পারবে না, করতে দেওয়া হবে না। তিনি বুধবার ব্রাহ্মণবাড়িয়া মুক্ত মঞ্চে হেফাজতে ইসলাম আয়োজিত মহাসমাবেশে অংশগ্রহণ করার জন্য সবাইকে আমন্ত্রণ জানান। এসময় হেফাজতের কেন্দ্রীয় নায়েবে আমির মুফতি মোবারকুল্লাহ, ব্রাহ্মণবাড়িয়া শাখার সাধারণ সম্পাদক মুফতি বোরহান উদ্দিন কাসেমী, সহ-সভাপতি কারী বোরহান উদ্দিন, মাওলানা বোরহান উদ্দিন আল মতিন, প্রচার সম্পাদক মুফতি জাকারিয়া খান, মাওলানা ওবায়দুল্লাহ মাদানি ও মাওলানা বেলাল হোছাইন প্রমুখ উপস্থিত ছিলেন।"
2024/08/13,বগুড়ায় আ.লীগ কর্মীকে গলা কেটে হত্যা,Unknown,"বগুড়ায় বাবর আলী (৫০) নামে আওয়ামী লীগের এক সক্রিয় কর্মীকে বাড়ির সামনে থেকে তুলে নিয়ে গলা কেটে হত্যা করা হয়েছে। সোমবার মধ্যরাতে শহরের ফুলবাড়ি বান্নিমেলা সেতুর উপর এ ঘটনা ঘটে। পুলিশ লাশ উদ্ধার করে বগুড়া শহীদ জিয়াউর রহমান মেডিকেল কলেজ (শজিমেক) হাসপাতাল মর্গে পাঠিয়েছে। মঙ্গলবার সকালে ফুলবাড়ি পুলিশ ফাঁড়ির এসআই রহমান জানান, তাৎক্ষণিকভাবে এ হত্যাকাণ্ডের কারণ নিশ্চিত হওয়া যায়নি। পুলিশ জানায়, আওয়ামী লীগের সক্রিয়কর্মী বাবর আলী বগুড়া শহরের চক আকাশতারা এলাকার মৃত রমজান আলীর ছেলে। তিনি বাড়ির একটু দুরে ধাওয়াপাড়া বটতলা এলাকায় দোকানে মনোহারী পণ্যের ব্যবসা করতেন। নিহতের মেয়ে বীনা ও স্থানীয় আওয়ামী লীগ নেতাকর্মীরা জানান, বাবর আলীর দোকানে সবসময় লোকজন আড্ডা দিতেন। দলের এ দু:সময়ে দোকানে বসে বাবর আলী আওয়ামী লীগ সরকারের গুণগান করতেন। এতে প্রতিপক্ষের লোকজন তার ওপর ক্ষিপ্ত ছিল। তিনি সোমবার রাত ১২টার দিকে দোকান বন্ধ করে বাড়িতে যাচ্ছিলেন। বাড়ির কাছে পৌঁছলে ১০-১২ জন দুর্বৃত্ত তাকে আটক করে মারধর করে। এরপর তাকে সিএনজি অটোরিকশায় তুলে প্রায় এক কিলোমিটার দূরে শহরের ফুলবাড়িতে করতোয়া নদীর উপর বান্নিমেলা ব্রিজে নিয়ে যায়। সেখানে তাকে শরীরের বিভিন্ন স্থানে আঘাতের পর গলা কেটে হত্যা করা হয়। আবার কেউ কেউ বলেছেন, দোকানের ভাড়া নিয়ে বিরোধে তিনি নৃশংস হত্যাকাণ্ডের শিকার হয়েছেন। খবর পেয়ে পুলিশ তার মরদেহ উদ্ধার করে বগুড়া শজিমেক হাসপাতাল মর্গে পাঠায়। ফুলবাড়ি পুলিশ ফাঁড়ির এসআই রহমান জানান, দুর্বৃত্তরা বাবর আলীকে গলা কেটে ও শরীরের বিভিন্ন স্থানে আঘাত করে হত্যা করেছে। তাৎক্ষণিকভাবে এ হত্যাকাণ্ডের কারণ নিশ্চিত হওয়া যায়নি। এ ব্যাপারে তদন্ত চলছে।"
2024/08/13,রায়পুরায় সাংবাদিককে কুপিয়ে-গুলি করে হত্যাচেষ্টা,Unknown,"নরসিংদীর রায়পুরায় মনিরুজ্জামান মনির নামে স্থানীয় এক সাংবাদিকের ওপর হামলা চালিয়ে হত্যাচেষ্টা করেছে দুর্বৃত্তরা। তাকে ধারালো অস্ত্র দিয়ে কুপিয়ে, হাতুড়ি দিয়ে পিটিয়ে এবং গুলি করে গুরুতর আহত করা হয়েছে। মঙ্গলবার দুপুরে উপজেলার শ্রীরামপুর রেলগেট এলাকায় এ ঘটনা ঘটে। আহত মনিরুজ্জামান মনির দৈনিক দেশ রূপান্তর পত্রিকার রায়পুরা উপজেলা প্রতিনিধি এবং উপজেলা রিপোর্টার্স ক্লাবের সভাপতির দায়িত্বে আছেন। স্থানীয় সাংবাদিকরা জানান, মনিরুজ্জামান পার্শ্ববর্তী বাজার থেকে পেশাগত দায়িত্ব পালন শেষে রায়পুরা উপজেলা পরিষদের দিকে ফিরছিলেন। এ সময় শ্রীরামপুর রেলগেট এলাকায় দুর্বৃত্তরা মনিরকে প্রথমে হাতুড়ি দিয়ে পেটায় ও ধারালো অস্ত্র দিয়ে কোপানো হয়। পরে তাকে গুলি করে পালিয়ে যায় দুর্বৃত্তরা। এ সময় তার চিৎকারে আশপাশের লোকজন এসে উদ্ধার করে। এ ঘটনায় পুলিশের কোনো তৎপরতা না থাকায় সেনাবাহিনীর সদস্যদের সহায়তায় আহত সাংবাদিক মনিরুজ্জামানকে প্রথমে রায়পুরা উপজেলা স্বাস্থ্য কমপ্লেক্সে পরে উন্নত চিকিৎসার জন্য ঢাকা মেডিকেল কলেজ (ঢামেক) হাসপাতালে পাঠানো হয়েছে। রায়পুরা উপজেলা স্বাস্থ্য কমপ্লেক্সের আবাসিক চিকিৎসা কর্মকর্তা (আরএমও) রঞ্জন কুমার বর্মণ বলেন, মনিরুজ্জামানের হাতে এবং পায়ে গুলি লেগেছে, মাথায়ও গুরুতর আঘাত আছে। উন্নত চিকিৎসার জন্য তাকে ঢাকায় পাঠিয়েছি।"
2024/08/13,পদ্মায় ২ কেজির ইলিশ,Unknown,"এক ইলিশের দাম পাঁচ হাজার টাকার বেশি। মঙ্গলবার দুপুরে চাঁদপুর বড় স্টেশন মাছঘাটে মিনাজ বেপারির আড়তে বিক্রির জন্য পদ্মার এই রাজা ইলিশটির এমন দাম হাঁকা হয়। মাছটির ওজন প্রায় দুই কেজি। ইলিশ ব্যবসায়ী নবীর হোসেন (৩৫) জানান, পদ্মা নদীর এই ইলিশটি হযরত আলী চেয়ারম্যানের জেলে নৌকার জেলেরা পেয়েছেন। সকালে ওই আড়ত থেকে এক লাখ পাঁচ হাজার টাকা মণ দরে ২ হাজার ৬২৫ টাকা কেজি দামে বিক্রির জন্য মাছটি ক্রয় করেন নবীর হোসেন। সেটি তিনি ২ হাজার ৮০০ টাকা কেজি দরে বিক্রি করবেন বলে জানান। এই দামে বিক্রি করতে পারলে তার সামান্য কিছু লাভ থাকবে। বর্তমানে নদীতে ইলিশ অপর্যাপ্ত হওয়ায় চাঁদপুর বড় স্টেশন মাছঘাটে ইলিশের অস্বাভাবিক দাম বৃদ্ধি পেয়েছে।"
2024/08/13,হবিগঞ্জ জেলা পরিষদ চেয়ারম্যান আলেয়া আক্তারের পদত্যাগ,Unknown,"হবিগঞ্জ জেলা পরিষদের চেয়ারম্যান পদ থেকে পদত্যাগ করেছেন আলেয়া আক্তার। মঙ্গলবার তিনি স্থানীয় সরকার বিভাগের সচিব বরাবর এ পদত্যাগপত্র জমা দেন। পদত্যাগপত্রে তিনি উল্লেখ করেন, গত ৪ এপ্রিল থেকে জেলা পরিষদের চেয়ারম্যান হিসেবে দায়িত্ব পালন করে আসছি; কিন্তু বর্তমানে শারীরিক অসুস্থতার কারণে দায়িত্ব পালন করতে পারছি না। তাই আজ (মঙ্গলবার) থেকে আমি জেলা পরিষদের চেয়ারম্যান পদ থেকে পদত্যাগ করলাম। উল্লেখ্য, তিনি হবিগঞ্জ-৩ আসনের সদ্য সাবেক সংসদ সদস্য ও জেলা আওয়ামী লীগের সভাপতি মো. আবু জাহিরের স্ত্রী। এছাড়াও আলেয়া আক্তার হবিগঞ্জ জেলা মহিলা আওয়ামী লীগের সাধারণ সম্পাদক। গত ৫ আগস্ট তৎকালীন প্রধানমন্ত্রী শেখ হাসিনা পদত্যাগ করে দেশ ছেড়ে পালিয়ে গেলে মো. আবু জাহির স্ত্রীসহ পালিয়ে যান। এ ব্যাপারে জানতে আলেয়া আক্তারের সঙ্গে যোগাযোগের চেষ্টা করলে তার মোবাইল ফোনটি বন্ধ পাওয়া যায়। তবে তার পদত্যাগের বিষয়টি নিশ্চিত করেছেন জেলা পরিষদ সদস্য ও জেলা আওয়ামী লীগ নেতা নূরুল আমিন ওসমান। তিনি বলেন, বিষয়টি শোনার পর আমি জেলা পরিষদ চেয়ারম্যান আলেয়া আক্তারের সঙ্গে কথা বলেছি। তিনি জানিয়েছেন অসুস্থতার কারণে তিনি পদত্যাগ করেছেন। চিকিৎসার জন্য তিনি সিঙ্গাপুরে যাবেন। জেলা পরিষদের প্রধান নির্বাহী মো. নুরুল ইসলামের সঙ্গে যোগাযোগ করলে তিনি জানান, বিষয়টি আমি নিশ্চিত নই। তবে আমিও সেটি শুনতে পেয়েছি। তিনি পদত্যাগ করলে মন্ত্রণালয়ে করবেন। অতএব মন্ত্রণালয় থেকে চিঠি পেলে আমি বলতে পারব। জেলা আওয়ামী লীগের দপ্তর সম্পাদক আলমগীর খান জানান, আমি বিষয়টি এখনো জানতে পারিনি। আমি এখনো তাদের কারো সঙ্গে যোগাযোগ করিনি।"
2024/08/13,হবিগঞ্জে আন্দোলনে নিহতদের পরিবারকে বিএনপির সহায়তা,Unknown,হবিগঞ্জে বৈষম্যবিরোধী ছাত্র আন্দোলনে পুলিশের গুলিতে নিহত ৯টি পরিবারকে ৫০ হাজার টাকা করে সাড়ে ৪ লাখ টাকা প্রদান করা হয়েছে। সাবেক অর্থ ও পরিকল্পনা মন্ত্রী প্রয়াত এম সাইফুর রহমান স্মৃতি পরিষদের পক্ষ থেকে এ টাকা দেওয়া হয়। সোমবার বিএনপির কেন্দ্রীয় কমিটির সিলেট বিভাগের দায়িত্বপ্রাপ্ত সাংগঠনিক সম্পাদক জি কে গউছ এ টাকা নিহতদের স্বজনদের কাছে হস্তান্তর করেন। এ সময় উপস্থিত ছিলেন জেলা ও উপজেলা বিএনপি এবং অঙ্গসংগঠনের নেতারা। সাহায্য প্রাপ্তদের মধ্যে বানিয়াচংয়ে ৮ জন এবং হবিগঞ্জ সদরে ১ জন রয়েছেন।
2024/08/13,নোয়াখালীতে চারটি জোনে নতুন গ্যাসের সন্ধান,Unknown,"নোয়াখালীর সোনাইমুড়ীর ওয়াছেকপুর গ্যাসফিল্ডের বেগমগঞ্জ ৪নং কূপের খনন শেষে চারটি জোনে বিপুল পরিমাণ গ্যাসের সন্ধান পাওয়া গেছে। সোমবার রাতে বিষয়টি নিশ্চিত করেন বেগমগঞ্জ-৪ (ওয়েস্ট) কূপটির ড্রিলিং ইনচার্জ মো. আসাদুজ্জামান। তিনি বলেন, কূপের প্রতিটি জোনে গ্যাসের পরিমাণ জানার জন্য তা পরীক্ষা করা হবে। বাপেক্স সূত্রে জানা যায়, গত ২৯ এপ্রিল উপজেলার ওয়াছেকপুর গ্রামে নতুন গ্যাসকূপের (বেগমগঞ্জ-৪) আনুষ্ঠানিক খনন কাজের উদ্বোধন করে বাংলাদেশ পেট্রোলিয়াম এক্সপ্লোরেশন অ্যান্ড প্রোডাকশন কোম্পানি লিমিটেড (বাপেক্স)। নির্দিষ্ট সময়ের আগেই খনন কাজ শেষ করে সোমবার কূপটিতে আগুন দেওয়া হয়। প্রাথমিকভাবে কূপটির ৪টি জোনের প্রতিটি জোনে প্রতিদিন ১০ মিলিয়ন ঘনফুট গ্যাস উত্তোলন করে বাখরাবাদের মাধ্যমে জাতীয় গ্রিডে সরবরাহ করা যাবে বলে আশা করছে বাপেক্স। বাপেক্সের প্রকৌশলী ও শ্রমিকসহ দুই শতাধিক ব্যক্তি এই খননকাজের সঙ্গে যুক্ত আছেন।"
2024/08/13,যমুনার দুই ইলিশের দাম ৪ হাজার ২০০ টাকা!,Unknown,"রাজবাড়ীর গোয়ালন্দের যমুনা নদী থেকে জেলে লক্ষণ হালদারের জালে ২ কেজি ২০০ গ্রাম ওজনের বড় দুইটি ইলিশ মাছ ধরা পড়েছে; যার দাম ৪ হাজার ২০০ টাকা। মঙ্গলবার সকাল ১০টার দিকে ইলিশ মাছ দুইটি ওই জেলের জালে ধরা পড়ে। এ বিষয়ে দৌলতদিয়ার মাছ ব্যবসায়ী চান্দু মোল্লা বলেন, যমুনা নদীর ফেরিঘাট এলাকায় জেলে লক্ষণ হালদারের জালে বড় দুইটি ইলিশ মাছ ধরা পড়েছে বলে জানতে পারি। পরে ঘাটে গিয়ে জেলে লক্ষণ  হালদারের  কাছ থেকে ২ হাজার ১শ টাকা কেজি দরে মোট ৪২০০ টাকায় মাছগুলো কিনে নিয়েছি। এখন কেজিতে ৫০ টাকা লাভ করে মাছটি দুইটি বিক্রি করে দেবেন বলে জানান এই মাছ ব্যবসায়ী।"
2024/08/13,হাজীগঞ্জে পানিতে ডুবে শিশুর মৃত্যু,Unknown,"চাঁদপুরের হাজীগেঞ্জে আবদুল্লাহ সর্দার (৫) নামে এক শিশু পানিতে ডুবে মারা গেছে। মঙ্গলবার দুপুরে উপজেলার ৯নং গন্ধব্যপুর উত্তর ইউনিয়নের মোহাম্মদপুর সর্দার বাড়িতে (দোয়াবাড়ি) এ ঘটনা ঘটে। আবদুল্লাহ ওই বাড়ির মো. আলমের ছেলে। স্থানীয় ইউপি সদস্য হানিফ সর্দার মৃত্যুর বিষয়টি নিশ্চিত করেছেন। মোহাম্মদপুর সরকারি প্রাথমিক বিদ্যালয়ের এমএলএসএস কাউছার আলম জানান, আমাদের স্কুলের পেছনে পাশের পুকুরে এ শিশুর মৃতদেহ ভেসে উঠতে দেখে তাকে উদ্ধার করেন। পরে এলাকাবাসীর সহযোগিতায় উপজেলা স্বাস্থ্যকমপ্লেক্সে নিয়ে আসেন। উপজেলার স্বাস্থ্য ও পরিবার পরিকল্পনা কর্মকর্তা গোলাম মাওলা নাঈম যুগান্তরকে জানান, আবদুল্লাহ নামে শিশুটিকে হাসপাতালে আনার আগেই মৃত্যু হয়েছে। তাকে পরিবারের কাছে হস্তান্তর করা হয়েছে।"
2024/08/13,"লুটের অস্ত্র নিয়ে টিকটক, গুলিতে যুবকের মৃত্যু",Unknown,"ফরিদপুরের সদরপুর থানা থেকে লুট করা অস্ত্র নিয়ে তিন বন্ধু টিকটক করতে গিয়ে গুলিবিদ্ধ হয়ে পলাশ হোসেন (১৮) নামে এক যুবক মারা গেছেন।গত ৬ আগস্ট ওই যুবক গুলিবিদ্ধ হন। গতকাল সোমবার সকাল ৬টার দিকে ঢাকার নিউরো সায়েন্স হাসপাতালের আইসিইউতে চিকিৎসাধীন অবস্থায় তার মৃত্যু হয়। নিহত পলাশ সদরপুর উপজেলার আটরশি গ্রামের মোশারফ হোসেনের বড় ছেলে। পারিবারিক সূত্রে জানা যায়, গত ৬ আগস্ট সকালে পলাশ তার বাবার হোটেলে কাজ করছিলেন। এ সময় তার দুই বন্ধু সদরপুর সরকারি কলেজের একাদশ শ্রেণির দুই শিক্ষার্থী পলাশকে হোটেল থেকে ডেকে নিয়ে যান। পরে তারা আড়াইরশি গ্রামে পলাশের নানা মোসলেম মাতুব্বরের বাড়িতে যান। ওই বাড়ির একটি কক্ষে তারা তিনজন একত্রিত হয়ে গত ৫ আগস্ট সদরপুর থানা থেকে লুট করে নেওয়া একটি শর্টগান নিয়ে টিকটক ভিডিও করার জন্য অস্ত্রটি একে অপরের মাথায় তাক করে অভিনয় করতে থাকেন। হঠাৎ শর্টগান থেকে গুলি বের হয়ে তা পলাশের মাথায় লাগে। গুলির শব্দ এবং পলাশের চিৎকার শুনতে পেয়ে বাড়ির লোকজন ছুটে যান সেই কক্ষে। সেখানে গিয়ে রক্তাক্ত অবস্থায় বিছানায় পড়ে থাকতে দেখা যায় পলাশকে। পরে পলাশকে প্রথমে আটরশি বিশ্ব জাকের মঞ্জিল হাসপাতালে নেওয়া হয়। সেখানে শারীরিক অবস্থার অবনতি হলে উন্নত চিকিৎসার জন্য তাকে নেওয়া হয় ফরিদপুর মেডিকেল কলেজ হাসপাতালে। সেখানেও অবস্থার অবনতি হলে ফরিদপুর থেকে ঢাকা নিউরো সায়েন্স হাসপাতালে নেওয়া হয়। নিউরো সায়েন্স হাসপাতালে ছয় দিন আইসিইউতে চিকিৎসাধীন থাকার পর সোমবার ভোরে মারা যান পলাশ। স্থানীয়রা জানান, পলাশকে গুলি করা অস্ত্রটি সদরপুর থানা থেকে লুট হওয়া একটি শর্টগান। গত ৫ আগস্ট সরকার পতনের দিন বিকালে সদরপুর থানা থেকে ওই শর্টগান লুট করা হয়েছিল। অস্ত্রটি আটরশির একটি পরিত্যক্ত ভবন থেকে উদ্ধার করে সদরপুরের আনসার বাহিনী এবং সেটি পরে ফরিদপুর সেনাবাহিনীর কাছে হস্তান্তর করা হয়। এ ঘটনার পর পলাশের ওই দুই বন্ধু ও তাদের পরিবারের সদস্যরা আত্মগোপন করায় এ ব্যাপারে তাদের বক্তব্য নেওয়া সম্ভব হয়নি। তবে নিহত পলাশের মা পারুলি আক্তার দাবি করেছেন, সদরপুর থানা থেকে লুট করা অস্ত্র দিয়ে তার ছেলেকে গুলি করে হত্যা করা হয়েছে। থানার কার্যক্রম শুরু হলে এ ব্যাপারে আইনগত ব্যবস্থা নেওয়া হবে। সদরপুর থানা পুলিশের ভারপ্রাপ্ত কর্মকর্তা (ওসি) মো. শফিকুল ইসলাম বলেন, এ ঘটনায় পলাশের মা পারুলী আক্তার বাদী হয়ে পাঁচজনের নাম উল্লেখ করে থানায় হত্যা মামলা করেছেন। পলাশের মরদেহ থানায় আনার পর ময়নাতদন্তের জন্য ফরিদপুর মেডিকেল কলেজ হাসপাতাল মর্গে পাঠানো হয়েছে। ওসি আরও বলেন, এ হত্যা মামলাটি তদন্তের মাধ্যমে জানা যাবে লুট করা অস্ত্র দিয়ে বন্ধুরা টিকটক করতে গিয়ে গুলি বের হয়ে পলাশ মারা গেছেন নাকি এটি একটি পরিকল্পিত হত্যাকাণ্ড।"
2024/08/13,কালিয়াকৈরে যমুনা ইলেকট্রনিক্সের শোরুম উদ্বোধন,Unknown,"দ্রব্যমূল্যের ঊর্ধ্বগতি ও অস্থির বিশ্ব পরিস্থিতির মাঝে গাজীপুরবাসীর জন্য সুখবর নিয়ে এলো দেশসেরা ইলেকট্রনিক্স ব্র্যান্ড ‘যমুনা’। গাজিপুরের কালিয়াকৈরে উদ্বোধন করা হয়েছে যমুনা ইলেকট্রনিক্সের শোরুম। মঙ্গলবার বিকাল ৩টায় ফিতা কেটে শোরুম উদ্বোধন করেন যমুনা ইলেকট্রনিক্সের ডিরেক্টর মার্কেটিং সেলিম উল্যা সেলিম। উদ্বোধন শেষে তিনি বলেন, দেশ ও দেশের মানুষের জন্য যমুনা গ্রুপ সদা নিবেদিতপ্রাণ। যমুনা গ্রুপের অন্যতম বৃহৎ অঙ্গপ্রতিষ্ঠান যমুনা ইলেকট্রনিক্স অ্যান্ড অটোমোবাইলস তার উৎপাদিত প্রতিটি পণ্য দেশের প্রতিটি অঞ্চলে গ্রাহকদের কাছে পৌঁছে দিতে বদ্ধপরিকর। তারই ধারাবাহিকতায় শিল্পাঞ্চল গাজীপুরের কালিয়াকৈরে যমুনা প্লাজার শুভ উদ্বোধন। যার যেমন প্রয়োজন, তেমনি আছে আয়োজন। তিনি আরও বলেন, ক্রেতা চাহিদা, রুচি আর প্রযুক্তিগত উৎকর্ষতা সাধনের ফলে শহর থেকে শহরতলী কিংবা গ্রাম অঞ্চলেও যমুনা ইলেকট্রনিক্সের সকল হোম অ্যাপ্লায়েন্স সমান জনপ্রিয়। উৎপাদন শুরুর প্রথম দিন থেকে আধুনিক প্রযুক্তি, উন্নত কাঁচামাল, আর দক্ষ জনবল দ্বারা উৎপাদিত যমুনা ইলেকট্রনিক্সের পণ্য দেশের এক নাম্বার কোয়ালিটি ইলেকট্রনিক্স ব্র্যান্ড। আজ থেকে কালিয়াকৈরবাসী তাদের চাহিদা ও সাধ্যের মধ্যে দেশসেরা ইলেকট্রনিক্স পণ্যটি নগদে, কিস্তিতে ও নানাবিধ আকর্ষণীয় অফারে ক্রয় করতে পারবেন। উদ্বোধনী অনুষ্ঠানে উপস্থিত ছিলেন- যমুনা ইলেকট্রনিক্সের হেড অব সেলস প্লাজা অপারেশন আব্দুল্লাহ আল মোর্শেদ, জিএম বিজনেস ডেভেলপমেন্ট অ্যান্ড সার্ভিস মুজাহিদুল ইসলাম, অ্যাসিস্ট্যান্ট ম্যানেজার ব্র্যান্ড ডেভেলপমেন্ট সাবিরুল ইসলাম, সিনিয়র এক্সিকিউটিভ ব্র্যান্ড ডেভেলপমেন্ট শরিফুল ইসলাম, গাজীপুর অঞ্চলের এরিয়া ম্যানেজার মো. রাজিব চৌধুরী, প্লাজা ম্যানেজার মো. নাজমুল হাসানসহ প্রতিষ্ঠানের কর্তাব্যক্তিরা। অনুষ্ঠান শেষে একটি বর্ণাঢ্য র‍্যালি কালিয়াকৈরের ট্রাকস্ট্যান্ডসহ বিভিন্ন এলাকা প্রদক্ষিণ করে। র‍্যালিতে যমুনা ইলেকট্রনিক্সের কর্মকর্তারা, স্থানীয় গণ্যমান্য ব্যক্তি, কর্মজীবীসহ সর্বস্তরের মানুষ যোগ দেন। এই শোরুম থেকে গ্রাহকরা আন্তর্জাতিকমানের যমুনা ব্র্যান্ডের ফ্রিজ, টিভি, এসি ও সব হোম অ্যাপ্লায়েন্স নগদ কিংবা ৬, ৯, ও ১২ মাসের সহজ কিস্তিতে ক্রয় করতে পারবেন। এছাড়া ব্যাংক কার্ডে ইএমআই সুবিধাও পাবেন গ্রাহকরা। গ্রাহকদের জীবনকে সহজ, সাবলীল ও নিষ্কণ্টক রাখতে বিক্রয় পরবর্তী সার্ভিসও পাওয়া যাবে।"
2024/08/13,ব্রির সাবেক মহাপরিচালকের বিচার দাবিতে মানববন্ধন,Unknown,"গাজীপুর বাংলাদেশ ধান গবেষণা ইন্সটিটিউটের (ব্রি) সর্বস্তরের বিজ্ঞানী কর্মকর্তা কর্মচারীদের ওপর বিভিন্ন সময় ব্রির সাবেক মহাপরিচালক শাজাহান কবীরের নিপীড়ন, নির্যাতন, অবৈধ বল প্রয়োগ ও শারীরিক মানসিক হেনস্তার বিরুদ্ধে ও তার শাস্তির  দাবিতে মানববন্ধন করেছেন ওই ইন্সটিটিউটের বিজ্ঞানী, কর্মকর্তা কর্মচারীরা। মঙ্গলবার বেলা ১১টার দিকে ব্রি'র গবেষণা  পরিচালক ড. মোঃ খালিকুজ্জামান প্রশাসন পরিচালক ড. মোঃ  আবদুল লতিফের উদ্যোগে সালনা চৌরাস্তা - জয়দেব সড়কে এ মানববন্ধন কর্মসূচি পালন করা হয়। গাজীপুর বাংলাদেশ কৃষি গবেষণার গেটের সামনে এই মানববন্ধন পালন করেন তারা। মানববন্ধনে বক্তারা বলেন-বিগত ১৫ বছরে ব্রির মহাপরিচালক হিসাবে শাজাহান কবীর দায়িত্ব পালনকালে স্বৈরাচারী পদ্ধতিতে ইন্সটিটিউট চালাতেন। বৈষম্য বিরোধী ছাত্র আন্দোলন বানচাল করতে জোরপূর্বক ব্রি'র কর্মকর্তা কর্মচারীদের ঢাকায় শান্তি মিছিলে যোগ দিতে বাধ্য করেন। ছাত্র জনতার ১ দফা দাবিতে কোনো কর্মকর্তা কর্মচারীর ছেলে মেয়ে অংশ নিলে চাকরিচ্যুত করার হুমকি দেন। বিভিন্ন সময় ক্ষমতার অপব্যবহার করে ১৬ জনকে চাকুরিচ্যুত করেন তিনি। প্রকল্পবিহীন টেন্ডার করে কয়েকশ কোটি টাকার মালিক বনে যান। আমরা জবাবদিহিমূলক নতুন বাংলাদেশ গড়ার সহযোগী হয়ে জনগণের খাদ্য পুষ্টির নিরাপত্তা বিধান করতে চাই। এই কর্মসূচি থেকে শাজাহান কবীরের দৃষ্টান্ত মূলক শাস্তির দাবি করছি।"
2024/08/13,যশোরে হত্যা মামলার ৩১ আসামি খালাস,Unknown,"দীর্ঘ ২৬ বছর আইনি লড়াই শেষে যশোরের চৌগাছার সৈয়দপুর গ্রামের আজিজুর রহমান হত্যা মামলার ৩১ আসামি  খালাস পেয়েছে। এ মামলার অপর ৫ আসামি মামলা চলাকালীন মৃত্যুবরণ করায় তাদের আগেই অব্যাহতি দেওয়া হয়েছে। রাষ্ট্রপক্ষ সাক্ষীদের মাধ্যমে আসামিদের বিরুদ্ধে হত্যার অভিযোগ প্রমাণ করতে ব্যর্থ হওয়ায় তারা খালাস পেয়েছেন। সোমবার স্পেশাল জজ (জেলা ও দায়রা জজ) আদালতের বিচারক মোহাম্মদ সামছুল হক এক রায়ে এ আদেশ দিয়েছেন। বিষয়টি নিশ্চিত করেছেন আসামি পক্ষের আইনজীবী ব্যারিস্টার  কাজী রেফাত রেজওয়ান সেতু। খালাস পাওয়া আসামিরা হলেন- সৈয়দপুর গ্রামের কাজেম আলীর পাঁচ ছেলে বাবুল আক্তার বাবু, মফিজুর, হারুন-অর-রশীদ, শহিদুল ইসলাম ও হাফিজুর, আব্দুল আজিজের ছেলে জামাল উদ্দিন, হযরত আলীর ছেলে মধু, ইসমাইল সরদারের ছেলে গোলাম সরদার, আছির উদ্দিনের দুই ছেলে সিরাজ ও সহিদুল ইসলাম, মৃত অহেদ আলীর দুই ছেলে আবেদ আলী ও আব্দুর রউফ, বাবর আলী মন্ডলের ছেলে রেজাউল, মৃত আবেদ আলীর ছেলে শহিদুল, সৈয়দ আলীর ছেলে নুর ইসলাম, মৃত মহর আলীর ছেলে মুরাদ, বাহার আলীর তিন ছেলে আব্দুস সালাম, আব্দুল মালেক ও আব্দুল মান্নান, ওমর আলীর দুই ছেলে আসাদুল ও মগরব, মৃত ছমির আলীর দুই ছেলে মশিয়ার ও মতিয়ার, আকবার কাহারের দুই ছেলে সিরাজুল ও নজরুল ওরফে নজু, হামেদ আলীর ছেলে আইয়ুব, হোসেন বিশ্বাসের ছেলে কলিম, মৃত মহর আলীর ছেলে ইসা, গহর আলী বিশ্বাসের ছেলে তোরাপ, বাবর আলীর ছেলে নিজা এবং কোটালিপুর গ্রামের কাঠি বিশ্বাসের ছেলে হোসেন আলী। জানা গেছে, চৌগাছার সৈয়দপুর গ্রামের আক্কাস আলী সরদারের সাথে জমি নিয়ে বিরোধ চলছিল একই গ্রামের কাজেম আলী মন্ডলের সাথে। ১৯৯৮ সালের ১৫ অক্টোবর বিকেলে কাজেম আলী মন্ডলের নেতৃত্বে অর্ধশতাধিক লোক দেশীয় অস্ত্রশস্ত্র নিয়ে আক্কাস আলী মন্ডলের বাড়িতে হামলা করে। এ সময় হামলাকারীরা আক্কাস আলীর বাড়ি ভাংচুর, লুটপাট করে। এমরধ্যে আক্কাস আলী ছেলে আজিজুর বাড়ি থেকে ধরে পাশের ফাঁকা জায়গায় নিয়ে কাজেম আলীর ছেলে বাবুল আক্তার বাবুর নেতৃত্বে ছুরিকাঘাতে হত্যা করা হয়। এ ঘটনায় নিহতের ভাই মিজানুর রহমান বাদী হয়ে ওই রাতে ৩৫ জনের নাম উল্লেখ করে চৌগাছা থানায় একটি হত্যা মামলা করেন। এ মামলার তদন্ত শেষে এজহার নামীয় ৩৫ জনসহ ৩৬ জনকে অভিযুক্ত করে ১৯৯৯ সালের ৫ জুন আদালতে চার্জশিজ জমা দেন তদন্তকারী কর্মকতা এসআই গিয়াস উদ্দিন। ঘটনার সাথে জড়িত থাকার অভিযোগ না পাওয়ায় বাঘারপাড়ার যাদবপুর গ্রামের আল মামুনের অব্যাহতির আবেদন করা হয়। পরবর্তীতে মামলাটি বিচারের জন্য বদলি করা হলে ২০০৪ সালের ২৭ এপ্রিল চার্জশিটভুক্ত ৩৬ আসামিকে অভিযুক্ত করে চার্জ গঠন করে সাক্ষী গ্রহণের দিন ধার্য করেন। দীর্ঘ সাক্ষী গ্রহণ শেষে রাষ্ট্রপক্ষ সাক্ষীদের বক্তব্যে আসামিদের বিরুদ্ধে হত্যার অভিযোগ প্রমাণ করতে ব্যর্থ হওয়ায় বিচারক ওই ৩১ আসামিকে খালাস দিয়েছেন বিচারক। মামলার বিচারক কাজ চলাকালে আসামি কাজেল আলী মন্ডল, ইসহাক, মাসুদ, মসলেম ও অহেদ আলীর মৃত্যু হওয়ায় আগেই তাদের খালাস দেওয়া হয়েছে।"
2024/08/13,শীর্ষ সন্ত্রাসী কিলার আব্বাসের মুক্তি,Unknown,"গাজীপুরের কাশিমপুর কেন্দ্রীয় কারাগার থেকে মুক্তি পেয়েছেন রাজধানীর শীর্ষ সন্ত্রাসী কিলার আব্বাস ওরফে আব্বাস আলী। সোমবার রাত সাড়ে ১০টার দিকে তিনি কাশিমপুর কেন্দ্রীয় কারাগার থেকে বেরিয়ে রেজা নামে তার এক ভাগনের সঙ্গে বাড়িতে যান। কাশিমপুর কেন্দ্রীয় কারাগার-২ এর সিনিয়র জেল সুপার (ভারপ্রাপ্ত) মো. আমিরুল ইসলাম এ তথ্য নিশ্চিত করেছেন। তিনি জানান, রাত সাড়ে ১০টার দিকে তার স্বজনরা মূল গেট থেকে তাকে নিয়ে যায়। জানা যায়, কিলার আব্বাসের পুরো নাম আব্বাস আলী। বাবার নাম সাহাবুদ্দীন ওরফে তমিজ উদ্দীন। রাজধানীর শীর্ষ সন্ত্রাসীদের অন্যতম এই কিলার আব্বাস। ঢাকা জেলা ও দায়রা জজ আদালত ভবনের সামনে ও রাজধানীর কাফরুল থানার কচুক্ষেত এলাকায় প্রকাশ্যে দুই ব্যবসায়ীকে গুলি করে হত্যার ঘটনায় মামলা করা হয় তার নামে। ২০০৩ সালের ১৪ ফেব্রুয়ারি গ্রেফতার হন তিনি। সেই থেকে গাজীপুরের কাশিমপুর কেন্দ্রীয় কারাগারের হাই সিকিউরিটি সেলে বন্দি ছিলেন আব্বাস। সোমবার রাত ৮টার পর থেকে কিলার আব্বাস ওরফে আব্বাস আলীর স্ত্রী, ভাগনে ও স্বজনরা কাশিমপুর কেন্দ্রীয় কারাগারের মূল ফটকের সামনে কয়েকটি প্রাইভেটকার নিয়ে তার মুক্তির অপেক্ষায় ছিলেন। পরে রাত সাড়ে ১০টার দিকে মূল ফটক দিয়ে বের হয়ে দৌড়ে পশ্চিম দিকে চলে যান কিলার আব্বাস। এ সময় তারা কেউই সাংবাদিকদের সঙ্গে কথা বলতে রাজি হয়নি। কারাগার সূত্রে জানা গেছে, রাজধানীর ২৩ শীর্ষ সন্ত্রাসীর মধ্যে অন্যতম ছিলেন এই কিলার আব্বাস। দুই হত্যা মামলায় প্রায় ২১ বছর কারাবন্দি থাকার পর সোমবার মুক্তি পান তিনি।"
2024/08/13,সৌদিতে সড়ক দুর্ঘটনায় বাংলাদেশি শ্রমিক নিহত,Unknown,"সৌদি আরবে সড়ক দুর্ঘটনায় মো. শাছমুদ্দিন (৪৫) নামে এক বাংলাদেশি শ্রমিকের মৃত্যু হয়েছে। স্থানীয় সময় রোববার সন্ধ্যায় এ ঘটনা ঘটে। নিহত শাছমুদ্দিন চাঁদপুরের হাজীগঞ্জ পৌরসভাধীন ৩নং ওয়ার্ড ধেররা গ্রামের খাঁন বাড়ির মৃত মোখলেছুর রহমান খাঁনের ছেলে। এলাকায় তিনি শামছু খাঁন নামে পরিচিতি ছিলেন। নিহতের পারিবারিক সূত্রে জানা গেছে, শামছু খাঁন দীঘদিন ধরে প্রবাসে ছিলেন। সৌদি আরব সময় রোববার বিকালে কর্মস্থল থেকে নিজ বাসায় ফেরার উদ্দেশ্যে তিনি রাস্তা পার হচ্ছিলেন। এ সময় একটি দ্রুতগামী গাড়ি তাকে ধাক্কা দিলে তিনি গুরুতর আহত হন। তাকে উদ্ধার করে হাসপাতালে নিলে সেখানে তার মৃত্যু হয়। বিষয়টি যুগান্তরকে নিশ্চিত করেছেন হাজীগঞ্জ পৌরসভার কাউন্সিলর মোহাসীন ফারুক বাদল। তিনি বলেন, শামছু খাঁনের মা, দুই স্ত্রী এবং প্রথম স্ত্রীর দুটি কন্যা সন্তান রয়েছে। আজ (সোমবার) সকালে তার প্রথম স্ত্রীর মাধ্যমে বিষয়টি জানতে পেরেছি। তবে তিনি সৌদি আরবের কোন শহরে থাকতেন, সেটা তারা জানাতে পারেনি। শামছু খাঁনের মরদেহ দেশে আনার ব্যাপারে পরিবারের লোকজন সরকারের প্রতি আকুতি জানিয়েছেন বলেও জানান তিনি।"
2024/08/13,জাল দলিলে দোকান দখল যুবদল নেতার,Unknown,"বরিশালে জাল দলিলে দুটি দোকান দখলের অভিযোগ উঠেছে সাবেক যুবদল নেতা আনোয়ার তালুকদারের বিরুদ্ধে। ৫ আগস্ট সদর উপজেলার জাগুয়া ইউনিয়নে এ ঘটনা ঘটে। আনোয়ার তালুকদার জাগুয়া ইউনিয়ন বিএনপির সাবেক যুবদল নেতা এবং হোগলা গ্রামের মুজাহার আলী তালুকদারের ছেলে। ভুক্তভোগী নগরীর সাগরদী চান্দু মার্কেট এলাকার মৃত দেলোয়ার হোসেনের ছেলে আবু তাহের সৈকত।
 
তিনি বলেন, আমার পৈতৃক সম্পত্তিতে দীর্ঘদিন ভাড়াটিয়া ছিলেন আনোয়ার। ২০১৭ সালের মার্চে আমার বাবা মারা গেলে কিছুদিন পরে আনোয়ার দাবি করেন, তিনি বাবার কাছ থেকে দোকান ক্রয় করেছেন। দলিল দেখতে চাইলে তিনি ফটোকপি দেখান। সেই দলিলের তল্লাশি দিলে জানতে পারি দলিলটা জাল। পরে জাল দলিলের বিরুদ্ধে আদালতে মামলা হয়, যা বর্তমানে চলমান। মামলা চলমান থাকা অবস্থায় দলীয় প্রভাব খাটিয়ে জোরপূর্বক দোকান দখল করে আনোয়ার। ভুক্তভোগী সৈকতের বর্তমান ভাড়াটিয়া খোকন শীল ও দুলাল দাস বলেন, আমরা দুজনে সেলুন ও লন্ড্রির ব্যবসা করি বহু বছর ধরে। হঠাৎ ৫ আগস্ট আনোয়ার আমাদের দোকান থেকে নামিয়ে তালা লাগিয়ে দেয়। তবে এসব অভিযোগ অস্বীকার করে আনোয়ার বলেন, ওই দোকান আমি কিনেছি, তাই দখলে নিয়েছি। আদালতে মামলা চলমান থাকা অবস্থায় দখলে নেওয়া যায় কিনা- এমন প্রশ্নের কোনো সদুত্তোর দিতে পারেননি তিনি।"
2024/08/13,"সীমান্তে বিএসএফের গুলিতে বাংলাদেশি নিহত, বিজিবির কাছে খবর নেই",Unknown,"চাঁপাইনবাবগঞ্জের ওয়াহেদপুর সীমান্তে ভারতীয় সীমান্তরক্ষী বাহিনী বিএসএফের গুলিতে আবদুল্লাহ (৪৫) নামে এক বাংলাদেশি নিহত হয়েছেন। রোববার দিবাগত রাতে সদর উপজেলার নারায়ণপুর ইউনিয়নের ওয়াহেদপুর সীমান্তের ওপারে ভারতীয় অংশে গুলিবিদ্ধ হয়ে তার মৃত্যু হয়। তবে সোমবার রাত ১১টা পর্যন্ত ২৪ ঘণ্টা হয়ে গেলেও তার মরদেহ হস্তান্তর করেনি বিএসএফ। নিহত আবদুল্লাহ নারায়ণপুর ইউনিয়নের নিশিপাড়া গ্রামের মৃত নজরুল ইসলাম ওরফে ইউসুফ ফকিরের ছেলে। নারায়ণপুর ইউনিয়ন পরিষদের সদস্য আব্দুল আলীম এ তথ্য নিশ্চিত করেছেন। স্থানীয় বাসিন্দা, জনপ্রতিনিধি ও নিহতের স্বজনরা জানায়, রোববার দিবাগত রাতে ভারতের মালদা জেলার চাঁদনিচক এলাকার আন্তর্জাতিক সীমান্ত পিলার ১৩/১ এস-এর মধ্যবর্তী এলাকা দিয়ে আবদুল্লাহসহ কয়েকজন বাংলাদেশি চোরাই গুরু আনার জন্য ভারতের তিন কিলোমিটার অভ্যন্তরে প্রবেশ করে। এ সময় জঙ্গিপাড়া ইটভাটার কাছে চাঁদনিচক ক্যাম্পের বিএসএফ সদস্যরা গুলি চালালে আবদুল্লাহ গুলিবিদ্ধ হয়ে ঘটনাস্থলেই নিহত হন। পরে বিএসএফ সদস্যরা তার মরদেহ নিয়ে যায়। তবে সোমবার রাত ১১টা পর্যন্ত মরদেহ হস্তান্তর করেনি বিএসএফ। এ বিষয়ে ৫৩ বিজিবি ব্যাটালিয়নের অধিনায়ক লেফটেন্যান্ট কর্নেল মনির-উজ-জামান জানান, আমরা ঘটনার খবর পেয়েছি, তবে নিশ্চয়তা দিতে পারছি না। কারণ আমরা বিএসএফের সঙ্গে যোগাযোগ করেছি। তারা আমাদের জানাবে বলে জানিয়েছে। এ সময় মরদেহের ছবি সংবাদকর্মীদের হাতে এসেছে- এমন তথ্যের কথা জানালে, ৫৩ বিজিবি অধিনায়ক বলেন, আমরা এখনও পাইনি। অথেনটিক সোর্স থেকে আমরা এখনও কোনো তথ্য পাইনি। তবে আমরা যোগযোগ রাখছি। তথ্য পেলে আপনাদের জানাবো। মনির-উজ-জামান পরে জানান, আমরা কোনো খবর পাইনি। আমরা নিখোঁজের খবর পেয়েছি। সোমবার রাত ১১টার দিকে তিনি রঘুনাথপুর সীমান্তে অবস্থান করছেন বলেও জানান।"
2024/08/13,"ডেঙ্গুতে ২ জনের মৃত্যু, হাসপাতালে ভর্তি ২১৫",Unknown,"ডেঙ্গুতে মৃত্যুর মিছিল ক্রমেই দীর্ঘ হচ্ছে। গত ২৪ ঘণ্টায় সারা দেশে ডেঙ্গুতে আরও দুইজনের মৃত্যু হয়েছে। এ নিয়ে চলতি বছরে ডেঙ্গুতে মৃত্যুর সংখ্যা বেড়ে দাঁড়িয়েছে ৬৯ জনে। আর গত ২৪ ঘণ্টায় আরও ২১৫ জন হাসপাতালে ভর্তি হয়েছেন। মঙ্গলবার স্বাস্থ্য অধিদপ্তরের হেলথ ইমারজেন্সি অপারেশন সেন্টার ও কন্ট্রোল রুম থেকে পাঠানো ডেঙ্গু বিষয়ক নিয়মিত প্রতিবেদনে এসব তথ্য জানানো হয়। প্রতিবেদনে বলা হয়, সারা দেশে গত ২৪ ঘণ্টায় ডেঙ্গু জ্বরে আক্রান্ত হয়ে ২১৫ জন হাসপাতালে ভর্তি হয়েছেন। আক্রান্তদের মধ্যে ঢাকার দুই সিটি করপোরেশন এলাকার ৯৫ জন রয়েছেন। এছাড়া ঢাকা বিভাগে ২০ জন, চট্টগ্রামে ৬০ জন, খুলনায় ১৪ জন, ময়মনসিংহে ২ জন রোগী হাসপাতালে ভর্তি হয়েছেন। চলতি বছরের ১ জানুয়ারি থেকে ১৩ই আগস্ট পর্যন্ত সারা দেশে ডেঙ্গু আক্রান্ত হয়ে হাসপাতালে ভর্তি হয়েছেন মোট আট হাজার ৪৬৮ জন। যাদের মধ্যে ৬০ দশমিক ৭ শতাংশ পুরুষ এবং ৩৯ দশমিক ৩ শতাংশ নারী। একই সময়ে মারা যাওয়া ৬৯ জনের মধ্যে ৫০ দশমিক ৭ শতাংশ নারী এবং ৪৯ দশমিক ৩ শতাংশ পুরুষ। প্রতিবছর বর্ষাকালে ডেঙ্গুর প্রকোপ দেখা দেয়। ২০২৩ সালের জুন মাস থেকে ডেঙ্গু পরিস্থিতি ভয়াবহ আকার ধারণ করে। গেল বছর দেশে তিন লাখ ২১ হাজার ১৭৯ জন রোগী হাসপাতালে ভর্তি হয়ে চিকিৎসা নেন। এর মধ্যে ঢাকায় এক লাখ ১০ হাজার ৮ জন এবং ঢাকার বাইরে চিকিৎসা নিয়েছেন দুই লাখ ১১ হাজার ১৭১ জন।"
2024/08/13,সত্যি কথা বলতে তো ভয়ের কিছু নেই: সাদিয়া আয়মান,Unknown,"টেলিভিশন দুনিয়ায় তার পথচলা খুব বেশি দিনের নয়। শিহাব শাহীনের পরিচালনায় ওয়েবফিল্ম ‘মায়াশালিক’ দিয়ে নজর কেড়েছেন সাদিয়া আয়মান। গিয়াস উদ্দিন সেলিমের ‘কাজলরেখা’ সিনেমায় তার অভিনয় প্রশংসিত হয়। বিনোদন জগতে তার যাত্রা স্বল্প সময়ের হলেও সাহসের নিরিখে অনেক সিনিয়র শিল্পীদের ছাড়িয়ে গেছেন এই অভিনেত্রী। কোটা সংস্কার আন্দোলন এবং পরবর্তীতে সরকার পদত্যাগের এক দফা দাবিতে ছাত্র-জনতার গণঅভ্যুত্থানের সময় যখন বেশিরভাগ শিল্পী ‘ধরি মাছ না ছুঁই পানি’ নীতি অবলম্বন করেছেন, সে সময় ফেসবুকে সরব ছিলেন সাদিয়া আয়মান। বিনোদন জগতের কিছু সিনিয়র শিল্পী যখন ছাত্র হত্যার প্রতিবাদ না করে বিটিভিতে গিয়ে অশ্রু ঝরিয়েছেন, তখন ফেসবুকে সেসব অভিনেতা-অভিনেত্রীদের সমালোচনায় মুখর হয়েছেন তিনি। সম্প্রতি একটি ইংরেজি দৈনিককে দেওয়া সাক্ষাৎকারে আন্দোলন নিয়ে ফেসবুকে সরব হওয়ার নেপথ্যের গল্প শোনান সাদিয়া আয়মান। তিনি বলেন, ‘আবু সাঈদ যেদিন মারা গেলেন, সেদিন একটি লেখা পোস্ট করেছিলাম। কাছের মানুষদের অনেকেই বলেছিলেন, এসব পোস্ট করো না, পরে সমস্যা হতে পারে। কিন্তু সত্যি কথা বলতে তো ভয়ের কিছু নেই। সেজন্য সাহস নিয়ে পোস্ট করি। নিজের মনোভাব প্রকাশ করি। আমি আমার জায়গা থেকে সত্য কথা বলেছি। এখন যে রকম মনের কথা সবাই বলতে পারছেন, এটাই হওয়া উচিৎ’। যে কারণে ৬ বছরে ২০ বার বাসা বদল করতে হয় নওশাবাকে পরিবার থেকেও সে সময় তাকে ফেসবুকে পোস্ট করতে নিরুৎসাহিত করা হয়, তবু দমে যাননি সাদিয়া, ‘মা-বাবা ভয় পাচ্ছিলেন। আমাকে বলেছিলেন, যেসব স্ট্যাটাস দিয়েছ, মুছে ফেলো। আমি মা-বাবাকে বুঝিয়েছি, ভুল কিছু তো লিখিনি। সত্যি কথা লিখেছি।’ বিটিভি ভবনে যাওয়া শিল্পীদের নিয়ে পোস্ট করার কারণ জানিয়ে সাদিয়া আয়মান যোগ করেন, ‘আমি সব নিউজ দেখে শিওর হয়েছিলাম উনারা বিটিভিতে গিয়ে কথা বলেছেন, কেউ কেউ কান্নাকাটিও করেছেন। তারপরই আমি স্ট্যাটাস দিই। তখনো কেউ কেউ স্ট্যাটাস মুছে ফেলতে বলেছিলেন। আমি বলেছিলাম, যদি কান্নাকাটি সত্যি না হয়, তাহলে সরি বলে ডিলিট করে দেবো। কিন্তু পরে তো সবাই জানতে পারে কান্নাকাটি করাটা সত্যি ছিল। সিনিয়র হিসেবে তাদের সবসময় শ্রদ্ধা করি, সম্মান করি। কিন্তু সেখানে গিয়ে তাদের কান্নাকাটির বিষয়টি ভালো লাগেনি।’ শিক্ষার্থীদের আন্দোলন সফল হয়েছে। গত ৫ আগস্ট পদত্যাগ করে দেশ ছেড়েছেন শেখ হাসিনা। ড. মুহাম্মদ ইউনূসের নেতৃত্বে এখন অন্তর্বর্তীকালীন সরকার দায়িত্ব গ্রহণ করেছে। তাদের কাছে কী প্রত্যাশা, তা জানতে চাইলে তরুণ প্রজন্মের এই অভিনেত্রী বলেন, ‘অনেক প্রত্যাশা। দুর্নীতিমুক্ত দেশ হোক। দুর্নীতিমুক্ত সমাজ হোক। মিথ্যা মামলায় অনেকে শাস্তি পেয়েছেন, অনেকে গুম হয়েছেন। এসবের সঙ্গে যারা জড়িত, তাদের বিচার হোক।’"
2024/08/13,ভারতীয় ‘গদি মিডিয়ার’ জবাব দিলেন মুক্তাদির,Unknown,"কোটা সংস্কার আন্দোলনের তোপের মুখে পড়ে পালিয়ে গেছেন প্রধানমন্ত্রী শেখ হাসিনা। ক্ষমতাসীন আওয়ামী লীগের পতনের পর ভারতীয় মিডিয়ায় শেখ হাসিনা সরকারকে সমর্থন করে পক্ষপাতদুষ্ট চাঞ্চল্যকর খবর প্রকাশ করে। ভারতীয় গণমাধ্যমের এমন সংবাদ প্রকাশের সমীচীন জবাব দিয়েছেন অভিনেত্রী আজমেরী হক বাঁধন। ভারতীয় গদি মিডিয়ার বিপক্ষে এবার সামাজিক যোগাযোগমাধ্যমে সোচ্চার হলেন সোশ্যাল মিডিয়া ইনফ্লুয়েন্সার সালমান মুক্তাদির। আজ মঙ্গলবার দুপুরে তার ফেসবুক পেজে সালমান মুক্তাদির লিখেছেন, ‘গদি মিডিয়া যা ইচ্ছা তাই করে যাচ্ছে। আমরা ইউটিউবাররা, কনটেন্ট ক্রিয়েটর, অভিনেতা ও সাংবাদিকরা বসে বসে আঙ্গুল চুষতেছি। আসুন, সত্যকে আলোয় আনতে কনটেন্ট তৈরি করি যা ভারতীয় গণমাধ্যমে ভুয়া তথ্য উপস্থাপনের মাধ্যমে লুকানোর চেষ্টা করা হচ্ছে।’ পোস্টের কমেন্ট বক্সে সামি দোহা নামে একজন লিখেছেন, ‘হ্যাঁ আমি এর জন্য আওয়াজ তুলেছি।’ পাল্টা জবাবে সালমান মুক্তাদির লেখেন, ধন্যবাদ ভাইয়া। আমাদের সবাইকে অংশগ্রহণ করতে হবে। এছাড়া সোশ্যাল মিডিয়ায় সকলকে সক্রিয় হতে হবে।’"
2024/08/13,‘রাহুলের বাড়িতে আগুনের ঘটনায় ধর্মের সম্পর্ক নেই’,Unknown,"সংগীত শিল্পী রাহুল আনন্দের বাসায় আগুনের সঙ্গে তার ধর্ম, বর্ণ, জাত, সংস্কৃতির কোনো সম্পর্ক নেই বলে মন্তব্য করেছেন ফ্যাশন হাউস খুঁতের স্বত্বাধিকারী ফারহানা হামিদ। ছাত্রদের কোটা সংস্কার আন্দোলনের তোপের মুখে পড়ে গত ৫ আগস্ট দেশ থেকে পালিয়ে যান প্রধানমন্ত্রী শেখ হাসিনা। ক্ষমতাসীন আওয়ামী লীগের পতনের পর আওয়ামী লীগের বিভিন্ন কার্যালয়ে অগ্নিসংযোগ ও ভাঙচুরের ঘটনা ঘটেছে। এর মধ্যেই ‘জলের গান’-এর সংগীতশিল্পী, অভিনয়শিল্পী, বাদ্যযন্ত্রী রাহুল আনন্দ ও খুঁতের অন্যতম স্বত্বাধিকারী ও চিত্রশিল্পী ঊর্মিলা শুক্লার ধানমন্ডি ৩২–এর ভাড়া বাড়িতে আগুনের ঘটনাকে কলকাতা ও ঢাকার কয়েকটি সংবাদমাধ্যমে ‘সাম্প্রদায়িক হামলা’ হিসেবে তুলে ধরা হয়েছে। এ ব্যাপারে সংবাদমাধ্যমকে রাহুল আনন্দ জানান, ‘দেশের ভিখারি থেকে উঁচুতলার মানুষ আমাকে ভালোবাসে। আমার বাড়িতে আগুন দিতে যায়নি। এখানে হাজার হাজার মানুষের মধ্যে অতি উৎসাহীরা এটা করেছে।’ ফ্যাশন হাউস খুঁতের স্বত্বাধিকারী ফারহানা হামিদ লিখেছেন, ‘রাহুলদাকে উদ্দেশ করে আগুন দিলে তারা এই পরিবারকে এভাবে বের হয়ে যাওয়ার সুযোগ দিত না। আর সুযোগ না দিলে সেই বাসা থেকে বের হওয়া অসম্ভব। রাহুলদার বাসায় আগুনের সঙ্গে রাহুলদার ধর্ম, বর্ণ, জাত, সংস্কৃতির কোনো সম্পর্ক নেই। তাই এমন গুজব না ছড়ানোর অনুরোধ করছি। দেশের পরিস্থিতিতে যেকোনো গুজব ভয়াবহ রূপ নিতে পারে। আমরা সচেতন হই।’ গত ৯ আগস্ট ফারহানা হামিদ নিজের ফেসবুক পোস্টে লিখেছেন, ‘আমি ব্যক্তিগতভাবে কোথাও আগুন দেওয়ার পক্ষেই না। বঙ্গবন্ধু মিউজিয়ামের মতো দেশের একটা গুরুত্বপূর্ণ ইতিহাসে আগুন দেওয়ার পক্ষে তো অবশ্যই না। এ সময়ে সংখ্যালঘুর ওপর আক্রমণের বিষয়ে আমি অবগত এবং এর ঘোর বিপক্ষে। ভাষা, ধর্ম, বর্ণ, জাত, সংস্কৃতির কারণে আক্রমণ করা হয়নি, গুজব ছড়ানো হচ্ছে।’"
2024/08/13,"যে ঘরে আপনাদের সঙ্গে দেখা হয়, সেই ঘর ভাঙবেন না: সিয়াম",Unknown,"কোটা সংস্কার থেকে শুরু করে বৈষম্যবিরোধী ছাত্র আন্দোলন, অসহযোগ আন্দোলন, এরপর গণঅভ্যুত্থান। এই দীর্ঘ প্রক্রিয়ার সঙ্গে শিক্ষার্থীদের পাশাপাশি অংশ নিয়েছিলেন দেশের সব শ্রেণিপেশার মানুষ। তবে এই আন্দোলনে শোবিজ অঙ্গণের তারকাদের সরব উপস্থিতি ছিল চোখে পড়ার মত। তাদেরই একজন ঢাকাই সিনেমার জনপ্রিয় চিত্রনায়ক সিয়াম আহমেদ। এই আন্দোলনের শুধু সামাজিক যোগাযোগ মাধ্যমই নয়, এই অভিনেতাকে দেখা গেছে রাজপথেও। তবে সম্প্রতি সিনেমা হলে ভাঙচুরের ঘটনায় আহত হয়েছেন সিয়াম। এ ঘটনায় তিনি খুব মর্মাহত হয়েছেন। সোমবার সন্ধ্যায় একটি অনুষ্ঠানে জনপ্রিয় এ চিত্রনায়ক নিয়ে বলেন, যে ঘরে আপনাদের সঙ্গে দেখা হয়, সেই ঘর ভাঙবেন না, প্লিজ। সিয়াম বলেন, রাস্তাটা সহজ রাখুন। আপনাদের সঙ্গে আমাদের দেখা হয় সিনেমা হলে। সে হলই যদি ভেঙে দেন, তাহলে কোথায় আপনাদের সঙ্গে দেখা হবে? আমাদের এখনো অনেক কিছু নির্মাণের বাকি আছে। আমাদের পথচলায় আর পিছিয়ে দেবেন না। এরপর যখন দেখবেন এমন অন্যায় হচ্ছে, তখন আপনার ভয়েস রাইজ করেন, এটা আমার অনুরোধ। জীবনে প্রথমবার এমন আন্দোলনে অংশ নেন সিয়াম। তিনি মনে করেন, এবার শিল্পীরা অধিকার আদায়ে সোচ্চার হয়েছেন। তাদের মধ্যে মধ্যপন্থা বলে কিছু ছিল না। সবাইকে লেজুড়বৃত্তি থেকে বের হতে হবে। তিনি বলেন, তেল মারতে মারতে ড্রাম শেষ হয়ে গেছে, এখনো তেল মারছে। কিন্তু আমরা তো শুনেছি, শিল্পীরা নিরপেক্ষ থাকবেন। ব্যক্তিগত জীবনে তাদের রাজনৈতিক মতাদর্শ থাকতেই পারে। ১৯৭১ সালেও কিন্তু শিল্পীদের বিশাল অংশগ্রহণ ছিল। তাদের কথার একটি মূল্য থাকত। তাদের কথা শুনত। এখন কিছু বলার আগেই খুব সহজেই মানুষ লিখতে পারছে দালাল, লেজুড়বৃত্তি, তেল মারছে—শব্দগুলো। কত জেনারেশন কাজ করলে শিল্পীদের তাদের হারানো সম্মান ফেরত পাবে, সেটা জানি না। সাম্প্রতিক পরিস্থিতির মধ্যে সিয়াম আহমেদ অভিনীত সিনেমা ‘জংলি’র মুক্তি পিছিয়েছে। একই কারণে কলকাতার সিনেমা ‘প্রতিপক্ষ’ও পিছিয়েছে। সিয়াম বলেন, ‘আমার ক্যারিয়ারে ‘জংলি’র যে গল্প, সেটা হৃদয়ের সবচেয়ে কাছাকাছি থাকার মতো একটা গল্প। আমি দর্শকদের বলব, সিনেমাটি দেখেন। সঠিক সময়ে তাদের সিনেমাটি দেখাতে চাই। আমি চাই, নতুন বাংলাদেশে এটা আমার প্রথম সিনেমা হোক।"
2024/08/13,"‘আপনি আর বার্তা দিয়েন না আপা, আপনি নিজ পরিবার ছাড়া কাউকে ভালোবাসেন না’",Unknown,"তীব্র জনরোষের মুখে দীর্ঘদিন সময় ধরে রাখা ক্ষমতা ছেড়ে দেশত্যাগে বাধ্য হন শেখ হাসিনা। আশ্রয় নেন দিল্লীতে। এরই মধ্যে ১৭ সদস্যের অন্তর্বর্তীকালীন সরকার গঠন করা হয়েছে। যার প্রধান উপদেষ্টার দায়িত্ব নিয়েছেন ড. মুহাম্মদ ইউনূস। ধীরে ধীরে পরিস্থিতি স্বাভাবিক হচ্ছে। এমন অবস্থায় সাবেক প্রধানমন্ত্রী শেখ হাসিনার উদ্দেশে বার্তা দিলেন জনপ্রিয় সুরকার প্রিন্স মাহমুদ। সম্প্রতি শেখ হাসিনা আওয়ামী লীগের নেতাকর্মীদের দিয়েছেন বার্তা। তার এই বার্তা ভাইরাল হওয়ার পর প্রিন্স মাহমুদ সামাজিক মাধ্যমে প্রাক্তন প্রধানমন্ত্রীকে উদ্দেশ্য করে নিজের তিক্ত অনুভূতি প্রকাশ করেছেন।
ফেসবুকে এক পোস্টে প্রিন্স লিখেছেন, আপনি আর কোনো বার্তা দিয়েন না আপা, আপনি নিজ পরিবার ছাড়া কাউকে ভালোবাসেন না। আপনার দম্ভ, জিদ, অহংকার বাংলাদেশকে ধ্বংসের দ্বারপ্রান্তে রেখে গেছে। আপনি আমাদের মৃত্যুকূপের মধ্যে ফেলে দিয়ে গেছেন। আপনি সাম্প্রদায়িক দাঙ্গা বাধায় দিয়ে গেছেন। আপনার কান্না এখন ‘কুমিরের কান্না’ লাগে। আপনাকে বিশ্বাস করি না। আর কথা বইলেন না, আর না। পোস্টের মন্তব্যের ঘরে প্রিন্স মাহমুদ আরও লিখেছেন, নতুন প্রজন্মের হাতে দেশকে সমর্পণ করেছি বার্তা দেন, ক্ষমা প্রার্থনা করেন। আর খেলবেন না। শুরু থেকেই শিক্ষার্থীদের আন্দোলনে সক্রিয় ভূমিকায় ছিলেন গীতিকার, সুরকার ও সংগীত পরিচালক প্রিন্স মাহমুদ। সামাজিক যোগাযোগ মাধ্যমে যেমন নিয়মিত বার্তা দিয়েছেন, আবার রাজপথে নেমেও প্রতিবাদে শামিল হয়েছেন।"
2024/08/13,অন্তর্বর্তী সরকারের আমলে কেউ বিয়ে করলে দাওয়াত দিয়েন: ফারিয়া,Unknown,"গণঅভ্যুত্থানে মুখে আওয়ামী লীগ সরকারের পতন হয়েছে গত ৫ আগস্ট। এরই মধ্যে ড. মুহাম্মদ ইউনূসের নেতৃত্বে গঠন করা হয়েছে অন্তর্বর্তীকালীন সরকার। দেশ থেকে শেখ হাসিনা পালিয়ে যাওয়ার পরে থেকে উচ্ছ্বাসে মেতে উঠেন নানা সারাধণ মানুষ। তবে এই উচ্ছ্বাসে আমেজ থেকে বাদ যায়নি শোবিজ অঙ্গণের তারকারাও। তাদেরই একজন ছোট পর্দায় অভিনেত্রী শবনম ফারিয়া। সামাজিক যোগাযোগ মাধ্যমে শিক্ষার্থীদের আন্দোলন নিয়ে শুরু থেকেই সরব ছিলেন এই অভিনেত্রী। তারই ধারাবাহিকতায় সোমবার (১২ আগস্ট) রাতে নিজের ভেরিফায়েড ফেসবুক পেজে দুইটি ছবি প্রকাশ করে মজাদার ক্যাপশন দিয়েছেন ফারিয়া। কোনো একটি বিয়ের অনুষ্ঠানের ছবি পোস্ট করে তিনি লিখেছেন, শেষবার যখন কোনো সামাজিক অনুষ্ঠানে গিয়েছিলাম তখন আওয়ামী লীগ ক্ষমতায় ছিল। এবার অন্তর্বর্তীকালীন সরকারের সময়ে কেউ বিবাহ করলে দাওয়াত দিয়েন! এর আগে একইদিন আরও একটি স্ট্যাটাসে এই তারকা লেখেন, গাড়ি স্লো করে ট্রাফিক পুলিশ কে বলেছি, ভাই আপনাদের অনেক মিস করছি! ভাই হেসে দিসে! নতুন করে দেশকে এগিয়ে নিতে সবার প্রতি আহ্বান জানাতেও দেখা গেছে শবনম ফারিয়াকে। এক স্ট্যাটাসে তিনি লিখেছেন, আমরা সবাই জানি এবং খুব স্পষ্ট ভাবে বুঝতে পারছি যে আমাদের দেশের অর্থনৈতিক অবস্থা ভাল না এই মুহূর্তে। যে কারণেই হোক, যেভাবেই হোক, আমরা ভাল অবস্থায় নাই! এ অভিনেত্রীর ভাষ্য, আমরা যে যার যার জায়গা থেকে একটু চেষ্টা করতে পারি এই অবস্থার পরিবর্তন করতে, খুব বড় কিছু যে হবে তা না, কিন্তু এইটা একটা প্র্যাক্টিস, প্রথমেই শুরু করি দেশি পণ্য কেনা দিয়ে। আসে পাশের দেশের শাড়ি/কামিজ/অন্যান্য পণ্য বাদ দিয়ে নিজেদের পণ্য ব্যবহার শুরু করি। পোস্টের শেষাংশে ফারিয়া বলেন, আর যারা ব্যবসা করেন, আপনারা দয়া করে গলা কাটা বন্ধ করে, জিনিসপত্রের দাম কমান, মান ভালো করেন । আমরাই স্বাধীন ভাবে থাকতে চেয়েছি, বাক স্বাধীনতা চেয়েছি এবং তা আবারও রক্তের বিনিময়ে পেয়েছি। এখন এই অবস্থার পরিবর্তনেও আমাদের সবার এগিয়ে আসতে হবে।"
2024/08/13,"আয়নাঘরে ২১ দিন, নওশাবার জীবনে নেমে আসে অন্ধকার",Unknown,"জনপ্রিয় অভিনেত্রী কাজী নওশাবা আহমেদ।  ২০১৮ সালে সড়ক নিরাপদ আন্দোলনকে কেন্দ্র করে সরকার বিরোধী একটি স্ট্যাটাসের জেরে গ্রেফতার হন তিনি। বিগত সরকারের আমলে ‘আয়নাঘর’-এ রেখে টর্চার করা হয়েছিল- এমনটাই দাবি করেছেন অভিনেত্রী। জনপ্রিয় উপস্থাপক তানভীর তারেকের শো’তে এসে সেই ঘটনা বলেছেন নওশাবা যেটি প্রচারের অপেক্ষায় রয়েছে। গ্রেফতারের পর চার দিনের রিমান্ডে নেওয়া হয় তাকে। সেখান থেকে কারাগারে পাঠানো হয় এই অভিনেত্রীকে। ২০১৮ সালের ২১ আগস্ট পাঁচ হাজার টাকা মুচলেকায় সিএমএম আদালতে জামিনে মুক্তি পান নওশাবা। জানা যায়, নওশাবা ২০১৮ সালে নিরাপদ সড়কের দাবিতে আন্দোলনে সোশ্যাল মিডিয়ায় সরকারবিরোধী এক পোস্ট করায় গ্রেফতার হন। তার সঙ্গে ঘটে যাওয়া ঘটনাগুলো বেশ আলোচিত হয়।  কিন্তু নওশাবার ব্যক্তিজীবন, সামাজিক জীবন, এমনকি মানসিক-শারীরিক অবস্থার তখন কি হয়েছিল সে কথা কেউ জানেন না। কারণ এ নিয়ে পরে টু শব্দটিও করেননি অভিনেত্রী। সেসময় অনেকেই এ বিষয়ে সমালোচনা করলেও তার পাশে দাঁড়াননি কেউই।  কারাগার থেকে ফিরে চেষ্টা করেছেন নিজেকে আবারো মেলে ধরার। কিন্তু তার মনে যে গভীর ক্ষত জমা হয়েছিল তা তার ব্যক্তিগত, সামাজিক জীবন, এমনকি মানসিকভাবেও প্রভাব ফেলেছিল। সেই কথা কাউকে না বলতে পেরে ভেতরে এক ভারি বোঝা নিয়ে বছরের পর বছর কাটিয়েছেন তিনি। কিন্তু এখন দিন বদলেছে। সে সময়ের ক্ষমতাবানরা এখন ক্ষমতাহীন। তাই অকপটে অনেক কথাই বলতে চাইছেন নওশাবা। সোমবার নিজের কাজ ও গ্রেফতারের দিনগুলোর কথা জানিয়েছেন নওশাবা। প্রচারের অপেক্ষায় থাকা সেই শো এর একটি ছবি পোস্ট করে তানভীর তারেক জানিয়েছেন সেকথা। তিনি সেখানে লেখেন, ২০১৮ সালে প্রথম রুলিং পার্টির অন্যায়ের বিরুদ্ধে প্রতিবাদকারী শিল্পী হলেন অভিনেত্রী কাজী নওশাবা আহমেদ। এরপর আয়নাঘরে তাকে ২১ দিনের নির্যাতন! অতঃপর রিহ্যাবে ছয় মাস। নিজের মেয়েকেই চিনতে পারতেন না! সেই সময় থেকে একমাত্র কন্যাকে নিয়ে গত ৬ বছরে ২০ বারের ওপরে বাসা বদলেছেন। কেউ বাসা ভাড়া দিতে চায়নি, সংসার ভেঙেছে! নিজের বাড়িতে জায়গা হয়নি, কারণ ভাই ও আত্মীয়রা নিরাপদ মনে করেননি। বন্ধুর নামে বাসা ভাড়া নিয়ে বোরকা পরে ঢুকতেন! কোনো আপস করেননি। অনেক রকম অফার এসেছে! মামলা করেছেন আগেই, যা এখনো চলমান। গল্পগুলো আসছে। শোটি দ্রুতই প্রচার করা হবে বলে জানিয়েছেন তানভীর।"
2024/08/13,স্বরাষ্ট্র উপদেষ্টার পদত্যাগ চাইলেন অভিনেত্রী চমক,Unknown,"আওয়ামী লীগ প্রসঙ্গে অন্তর্বর্তীকালীন সরকারের স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেনের মন্তব্য নিয়ে দেশব্যাপী ব্যাপক সমালোচনার তৈরি হয়েছে। এমনকি তার পদত্যাগের দাবিও করেছে কয়েকটি দল। এবার স্বরাষ্ট্র উপদেষ্টার এমন মন্তব্যে তার পদত্যাগ দাবি করেছেন ছোট পর্দার জনপ্রিয় অভিনেত্রী রুকাইয়া জাহান চমক। সোমবার রাতে নিজের ভেরিফায়েড ফেসবুক পেজ থেকে দেওয়া এক স্ট্যাটাসে স্বরাষ্ট্র উপদেষ্টার পদত্যাগের দাবি জানান তিনি। যেখানে ‘পদত্যাগ চাই’ শিরোনামে চমক লেখেন, আজ স্বরাষ্ট্র উপদেষ্টার দুটি মন্তব্য- ১ম মন্তব্য: ‘আওয়ামী লীগকে বলবো, আপনারা দল গোছনোর কাজ শুরু করুন। তবে কোনো বিশৃঙ্খলা করবেন না’। ২য় মন্তব্য- ‘এতো তাড়াতাড়ি মানুষ সবকিছু ভুলবে না। কিছুদিন অপেক্ষা করুন, সব ভুলে যাবে’। দুইটি মন্তব্য তুলে ধরে অভিনেত্রী লেখেন, কি ভয়ংকর কথা! ভাবা যায়! এতো রক্তের উপর দাঁড়িয়ে উনি আওয়ামী লীগকে বলছেন, অপেক্ষা করেন, মানুষ ভুলে যাবে। উনি আমাদেরকে কি ভোলাতে চাচ্ছেন? এরপর সাখাওয়াত হোসেনের পদত্যাগ দাবি করে চমক লেখেন, এই মুহূর্তে স্বরাষ্ট্র উপদেষ্টা সাখাওয়াতকে হঠান। সে নিজেই প্রতিবিপ্লবী। প্রসঙ্গত, সোমবার সকালে ছাত্র আন্দোলনের সময় আহত আনসার সদস্যদের চিকিৎসার খোঁজখবর নিতে ঢাকায় সম্মিলিত সামরিক হাসপাতালে (সিএমএইচ) গিয়ে আওয়ামী লীগকে দল পুনর্গঠনের কথা জানিয়ে স্বরাষ্ট্র উপদেষ্টা বলেন, আপনারা আপনাদের পার্টি রিঅর্গানাইজ করেন। এই পার্টির অনেক অবদান আছে বাংলাদেশে। এটা আমরা অস্বীকার করতে পারি না। এম সাখাওয়াত হোসেন বলেন, লোক জড়ো করেন আর যাই করেন এমন কিছু করবেন না যাতে আপনাদের জীবন বিপন্ন হয়। এ দেশের পাবলিক এখনো আপনাদের গ্রহণ করতে আসেনি। আমি বরং মনে করি আপনারা আপনাদের পার্টি রিঅর্গানাইজ করেন। এই পার্টির অনেক অবদান আছে বাংলাদেশে। এটা আমরা অস্বীকার করতে পারি না। পার্টিকে রিঅর্গানাইজ করেন, পলিটিক্যাল পার্টির মতো যেভাবে থাকে। ইলেকশন এলে ইলেকশন প্রতিদ্বন্দ্বিতা করেন। এই স্বপ্নটা যদি আপনারা দেখেন তাহলে কী করবেন আপনারা এই দেশটা আরেকজনের হাতে তুলে দেবেন না। এ সময় স্বরাষ্ট্র উপদেষ্টা বলেন, এদেশের লোক এত তাড়াতাড়ি ভুলে নাই। সময় দেন হয়তো ভুলে যাবে। কিন্তু এত তাড়াতাড়ি ভোলে নাই। কারণ যাকে নেতা ধরছিলেন সেই নেতারা এখন পালিয়ে বেড়াচ্ছেন। যাকে ধরছে তাকে আমরা বাঁচাতে পারছি না। অনেক নেতাকে অনেকে বাঁচিয়েছে। আমরা জানি কে কোথায় আছে। কিন্তু ওটা না করে আপনারা বরং পার্টিকে, এটা অনেক বড় পার্টি। অ্যান্ড আই হ্যাভ লট অব রেসপেক্ট ফর আওয়ামী লীগ। এক সময় আমাদের মতো বাঙালিদের তাদের ভরসার জায়গা ছিল এই পার্টি। বাংলাদেশে ’৫২-এর আন্দোলন, ’৬৯-এর গণআন্দোলন, স্বাধীনতা- এটা পারসোনাল কোনো কারণে নষ্ট করবেন না। এটা জাতীয় সম্পদ।"
2024/08/13,বৈধপথে রেমিট্যান্স প্রেরণে মালয়েশিয়া প্রবাসীদের দৃঢ় প্রত্যয়,Unknown,"বৈধপথে রেমিট্যান্স প্রেরণে দৃঢ় প্রত্যয় ব্যক্ত করেছেন মালয়েশিয়া প্রবাসীরা। নতুন সরকারের অধীনে দেশের অর্থনীতি শক্তিশালীকরণের লক্ষ্যে বাড়ছে রেমিট্যান্স প্রবাহ। শেখ হাসিনার সরকারের পতনের পর বৈধপথে রেমিট্যান্স প্রেরণে মালয়েশিয়ার এক্সচেঞ্জ হাউসগুলোতে প্রবাসীদের ভিড় দেখা গেছে। মালয়েশিয়ার বিভিন্ন এক্সচেঞ্জ হাউসগুলোর একাধিক সূত্রে জানা গেছে, ৬ আগস্ট থেকে ১২ আগস্ট পর্যন্ত মালয়েশিয়া থেকে বৈধপথে ব্যাংকিং চ্যানেলে প্রায় ১২৫ থেকে ১৩০ মিলিয়ন মার্কিন ইউএস ডলার, সমপরিমাণ ১৫ হাজার ৭শ মিলিয়ন টাকা দেশে প্রেরণ করেছেন প্রবাসীরা। বৈষম্যবিরোধী ছাত্র আন্দোলনে সংহতি প্রকাশ করে রেমিট্যান্স পাঠানো বন্ধ রাখেন প্রবাসীরা; যা পরিচিতি পায় রেমিট্যান্স শাটডাউন হিসেবে। তবে শেখ হাসিনা সরকার পতনের পর দেশ গঠনে হাত বাড়িয়েছেন মালয়েশিয়ায় বসবাসরত প্রবাসী বাংলাদেশিরা। নাম প্রকাশে অনিচ্ছুক এক প্রবাসী বলেন, প্রায় ১১ বছর পর ব্যাংকে আসছি টাকা পাঠাতে। আর কোনোদিন বিকাশ বা হুন্ডিতে নয় এখন থেকে ব্যাংকের মাধ্যমে টাকা পাঠাব। ব্যাংকে টাকা পাঠালে দেশের উন্নতি হবে। আইনের সুশাসন, প্রবাসীদের হয়রানি বন্ধ, অভিবাসন ব্যয় কমানো ও প্রবাসে ন্যায্য অধিকার প্রতিষ্ঠায় ড. মুহাম্মদ ইউনূস প্রশাসনের প্রতি আহবানও জানান তারা। প্রবাসীরা বলেন, এয়ারপোর্টে অনেক ধরনের ভোগান্তিতে পড়তে হয়। সেই ভোগান্তিগুলো অবিলম্বেই যেন সমাধান হয়। দেশে যা ক্ষয়ক্ষতি হয়েছে রেমিট্যান্স পাঠিয়ে তা ফিরিয়ে আনবেন বলে দৃঢ়তার সঙ্গে বলছেন প্রবাসীরা।"
2024/08/13,ইতিহাসে আজকের দিন: ১৩ আগস্ট ২০২৪,Unknown,"আজ মঙ্গলবার, ১৩ আগস্ট ২০২৪। বাংলায় ২৯ শ্রাবন। এক নজরে দেখে নেওয়া যাক ইতিহাসের এই দিনে ঘটে যাওয়া উল্লেখযোগ্য ঘটনা, বিশিষ্টজনের জন্ম-মৃত্যুদিনসহ গুরুত্বপূর্ণ আরও কিছু বিষয়। আজকের ঘটনাবলি
১৫৯৮ – ফরাসি সম্রাট চতুর্থ হেনরি এক ঐতিহাসিক নির্দেশ জারি করেন।
১৬৪৫ – সুইডেন ও ডেনমার্ক শান্তিচুক্তি করে।
১৭৪০ – রটারড্যামে অনশন ধর্মঘট শুরু হয়।
১৭৮৪ – ইংল্যান্ডের পার্লামেন্টে ভারত আইন গৃহীত হয়।
১৭৮৪ – ভারতে প্রশাসনিক সংস্কার প্রস্তাব সংবলিত ইস্ট ইন্ডিয়া বিল ব্রিটিশ পার্লামেন্টে পাস।
১৭৯২ – ফ্রান্সের বিপ্লবীরা রাজপরিবারের লোকদের বন্দি করে।
১৮৮৯ – উইলিয়াম গ্রে কয়েন টেলিফোন প্যাটেন্ট করেন।
১৯২৩ – মোস্তাফা কামাল পাশা তুরস্কের প্রেসিডেন্ট নির্বাচিত হন।
১৯৬০ – মধ্য আফ্রিকা ফরাসি উপনিবেশ থেকে মুক্ত হয়ে স্বাধীনতা লাভ করে।
১৯৬১ – পূর্ব জার্মানি মধ্যরাতে বার্লিন প্রাচীর নির্মাণ শুরু করে।
১৯৬৪ – ব্রিটেনে সর্বশেষ ফাঁসির মাধ্যমে মৃত্যুদণ্ড কার্যকর করা হয়।
১৯৭২ – দক্ষিণ ভিয়েতনাম থেকে সর্বশেষ মার্কিন সেনাদের প্রত্যাহার।
১৯৯৪ – কলকাতা মেট্রোর দমদম-বেলগাছিয়া শাখাটিকে ১.৬২ কিলোমিটার সম্প্রসারিত করে শ্যামবাজার পর্যন্ত নিয়ে আসা হয়।
২০০৮ – গ্রীষ্মকালীন অলিম্পিকে নারীদের ২০০ মিটার ফ্রিস্টাইল সাঁতার প্রতিযোগিতার ফাইনালে ইতালির ফেডেরিকা পেলেগ্রিনি অলিম্পিক তথা বিশ্বরেকর্ড সৃষ্টি করেন ১:৫৪.৮২ সময়ে।
২০১১ – সড়ক দুর্ঘটনায় চলচ্চিত্র নির্মাতা তারেক মাসুদ, সাংবাদিক মিশুক মুনীরসহ পাঁচজনের মৃত্যু। আজকে যাদের জন্ম
১৮১৪ – অন্দের্শ ইয়োনাস অংস্ট্রেম, সুইডিশ পদার্থবিদ ও জ্যোতির্বিজ্ঞানী।
১৮১৯ – জর্জ গ্যাব্রিয়েল স্টোকস, ব্রিটিশ পদার্থবিজ্ঞানী এবং গণিতজ্ঞ।
১৮৪৮ – রমেশচন্দ্র দত্ত বাঙালি সাহিত্যিক, ঐতিহাসিক ও সিভিলিয়ান।
১৮৮৪ – হ্যারি ডিন, ইংরেজ আন্তর্জাতিক ক্রিকেটার।
১৮৬৭ – শব্দকোষপ্রণেতা উইলিয়াম আলেকজান্ডার ক্রেইগি।
১৮৮৮ – জন বেয়ার্ড, টেলিভিশনের আবিস্কারক।
১৮৯৯ – স্যার আলফ্রেড যোসেফ হিচকক, ইংরেজ চলচ্চিত্র নির্দেশক ও প্রযোজক।
১৯০২ – জার্মান প্রকৌশলী ফেলিক্স ওয়াঙ্কেল।
১৯১১ – ড.ফুলরেণু গুহ, বাঙালি সমাজসেবিকা ও রাজনীতিবিদ।
১৯১২ – নোবেলজয়ী ইতালীয় মার্কিন জীববিজ্ঞানী সালভাদর লুরিয়ান্ম।
১৯১৮ – ফ্রেডরিক স্যাঙ্গার, ইংরেজ প্রাণরসায়নবিদ।
১৯২০ – নেভিল ব্র্যান্ড, মার্কিন অভিনেতা।
১৯২৬ – ফিদেল ক্যাস্ট্রো, কিউবার সাবেক প্রেসিডেন্ট।
১৯৪৫ – রবিন জ্যাকম্যান, ব্রিটিশ ভারতের শিমলায় জন্মগ্রহণকারী ইংল্যান্ডের সাবেক আন্তর্জাতিক ক্রিকেটার।
১৯৫৫ – পল গ্রিনগ্রাস, ইংরেজ চলচ্চিত্র পরিচালক, প্রযোজক, চিত্রনাট্যকার ও সাবেক সাংবাদিক।
১৯৫৮ – র‌্যান্ডি শুঘার্ট, মার্কিন সেনাবাহিনীর বিশেষ অভিযান দল ১ম স্পেশাল ফোর্সেস অপারেশনাল ডিটাচমেন্ট-ডেল্টার (১এসএফওডি-ডি) একজন সদস্য।
১৯৬১ – কোজি কোন্দো, জাপানি সঙ্গীত রচয়িতা, পিয়ানোবাদক, এবং সঙ্গীত পরিচালক।
১৯৬১ – নীল মল্যান্ডার, সাবেক ইংরেজ আন্তর্জাতিক ক্রিকেটার।
১৯৬৩ – শ্রীদেবী, ভারতীয় অভিনেত্রী।
১৯৭৫ – শোয়েব আখতার, সাবেক পাকিস্তানি ডান হাতি ফাস্ট বোলার।
১৯৮২ – সেবাস্টিয়্যান স্ট্যান, রোমানিয়ন মার্কিন অভিনেতা। আজকে যাদের মৃত্যু
৬০৪  –  সুই সম্রাট ওয়েন, চীনের সুই সাম্রাজ্যের প্রতিষ্ঠাতা ও প্রথম সম্রাট।
৯০৮  –  আল-মুক্তাফি, আব্বাসীয় খলিফা।
১৭৯৫ – অহল্যাবাঈ হোলকার, ভারতের মারাঠা মালওয়া রাজ্যের হোলকর রাণী।
১৮৬৩ – ওজেন দ্যলাক্রোয়া, উনিশ শতকের প্রখ্যাত ফরাসি চিত্রকর।
১৮৬৫ – ইগনাৎস জেমেলভাইস, হাঙ্গেরীয় চিকিৎসক ও হাত ধোয়া ব্যবস্থার প্রবর্তক।
১৯১০ – ফ্লোরেন্স নাইটিঙ্গেল, আধুনিক নার্সিং সেবার অগ্রদূত, লেখক ও পরিসংখ্যানবিদ।
১৯১৩ – জার্মান সোশ্যাল ডেমোক্র্যাটিক পার্টির অন্যতম প্রতিষ্ঠাতা ও আন্তর্জাতিক শ্রমিক আন্দোলনের বিশিষ্ট নেতা আগস্ট বেবেল।
১৯১৭ – এডুয়ার্ড বুখনার, জার্মান রসায়নবিদ।
১৯৩২ – কৃষ্ণকমল ভট্টাচার্য বাঙালি পণ্ডিত, সাহিত্যিক ও শিক্ষাবিদ।
১৯৩৬ – মাদাম কামা, ভারতের স্বাধীনতা সংগ্রামী ভারতের বিপ্লববাদের জননী হিসেবে পরিচিতা।
১৯৪৬ – হারবার্ট জর্জ ওয়েলস, একজন ইংরেজ লেখক।
১৯৬৩ – শিশির কুমার মিত্র, ভারতীয় বাঙালি পদার্থবিজ্ঞানী।
১৯৬৫ – হায়াতো ইকদা, জাপানের আইনজীবী এবং রাজনীতিবিদ, জাপানের ৫৮তম প্রধানমন্ত্রী।
১৯৬৮ – ভারতের ভারতের স্বাধীনতা সংগ্রামের কর্মী অন্নদাপ্রসাদ চক্রবর্তী।
১৯৭৭ – নাট্যসম্রাজ্ঞী মলিনা দেবী।
১৯৮৪ – তিগ্রেন পেত্রোসিয়ান, সোভিয়েত-আর্মেনীয় গ্র্যান্ডমাস্টার।
১৯৯৬ – অ্যান্টোনিও ডি স্পিনোলা, পর্তুগিজ সামরিক কর্মকর্তা, লেখক এবং রক্ষণশীল রাজনীতিবিদ।
১৯৯৮ – অ্যাডওয়ার্ড লিওনার্ড গিঞ্জটন, একজন ইউক্রেনীয়-মার্কিন পদার্থবিজ্ঞানী।
১৯৯৯ – হাইমে গারসোন, কলম্বীয় সাংবাদিক, কমেডিয়ান, আইনজীবী, শান্তিবাদী ও রাজনৈতিক বিদ্রুপাত্মক ছিলেন।
২০০০ – নাজিয়া হাসান, পাকিস্তানি গায়ক ও গীতিকার।
২০১১ – তারেক মাসুদ, বাংলাদেশ বিশিষ্ট চলচ্চিত্র পরিচালক ও গীতিকার। মিশুক মুনীর, সম্প্রচার সাংবাদিকতার রূপকার, চিত্রগ্রাহক ও গণমাধ্যম ব্যক্তিত্ব।
২০১৮ – সোমনাথ চট্টোপাধ্যায়, ভারতীয় বাঙালি রাজনীতিবিদ ও সাবেক লোকসভার অধ্যক্ষ।"
2024/08/13,শেকৃবির ছাত্রলীগ নেতাদের বেধড়ক মারধর,Unknown,"রাজধানীর শেরেবাংলা কৃষি বিশ্ববিদ্যালয়ের আলতাবুর রহমান নামে এক ছাত্রলীগ নেতাকে ধরে বেধড়ক মারধর করেছেন সাধারণ শিক্ষার্থীরা। এরপর মাথার চুল কেটে দিয়ে জুতার মালা পরিয়ে তাকে পুরো ক্যাম্পাসে ঘুরানো হয়। সরকার পতনের পর থেকে কোনো ছাত্রলীগ নেতাকে ক্যাম্পাসে ঢুকতে দেয়নি বৈষম্যবিরোধী ছাত্র আন্দোলনের শিক্ষার্থীরা। গত ১২ আগস্ট সাধারণ শিক্ষার্থীরা ছাত্রলীগের সঙ্গে সম্পৃক্ত ও বৈষম্যবিরোধী ছাত্রদের বিরুদ্ধে অবস্থানকারী নেতাদের রুম থেকে তাদের বেড ও জিনিসপত্র হল থেকে বের করে দেয়। এ সময় তাদের রুমে বিভিন্ন অস্ত্র ও মাদকদ্রব্য পাওয়া যায়। মঙ্গলবার ক্যাম্পাসে প্রবেশ করলে সাধারণ শিক্ষার্থীরা আলতাবুর রহমানকে পাকড়াও করেন। কোটাবিরোধী আন্দোলনের সময় আলতাবুরকে সরাসরি অস্ত্র হাতে শিক্ষার্থীদের বিরুদ্ধে অবস্থান করতে দেখা যায়। এছাড়াও আরও এক সাবেক ছাত্রলীগ নেতা ও বর্তমান বিশ্ববিদ্যালয়ের সেকশন অফিসার তারিখ রহমান রুদ্রকে গণধোলাই দেয় শিক্ষার্থীরা। বিশ্ববিদ্যালয়ের শেরেবাংলা হলের সাবেক সভাপতি উজ্জ্বলকেও মারধর করে ক্যাম্পাস থেকে বের করে দেয় সাধারণ শিক্ষার্থীরা। এ বিষয়ে শেরেবাংলা কৃষি বিশ্ববিদ্যালয়ের বৈষম্যবিরোধী ছাত্ররা বলছেন, একটা চক্র স্বার্থ হাসিলের জন্য বৈষম্যবিরোধী ছাত্রদের বিতর্কিত করতে চক্রান্ত করছে। নৈরাজ্য সৃষ্টি করার চেষ্টা করছে। এসব কাজের সঙ্গে বৈষম্যবিরোধী শিক্ষার্থীদের কোনো সম্পর্ক নেই। কারো সংশ্লিষ্টতা পাওয়া গেলে তাদের বিরুদ্ধে ব্যবস্থা নেওয়া হবে।"
2024/08/13,আ.লীগের ‘ষড়যন্ত্র’ রুখতে রাজশাহীতে রেজিস্ট্যান্স উইক-রোডমার্চ,Unknown,"আওয়ামী লীগের সব ধরনের ‘ষড়যন্ত্র’ রুখে দিতে চার দফা দাবিতে রাজশাহীতে রেজিস্ট্যান্স উইক ও রোডমার্চ কর্মসূচি পালন করেছেন বৈষম্যবিরোধী ছাত্র আন্দোলনের শিক্ষার্থীরা। মঙ্গলবার বিকালে প্রায় দুই ঘণ্টাব্যাপী এ কর্মসূচি অনুষ্ঠিত হয়। এর আগে বিকাল ৩টার দিকে নগরের তালাইমারি মোড়ে অবস্থান নিয়ে বিক্ষোভ শুরু করেন আন্দোলনকারীরা। সেখানে প্রায় ৫০ মিনিট অবস্থান করেন তারা। পরে কর্মসূচির অংশ হিসেবে রাজশাহীতে বৈষম্যবিরোধী ছাত্র আন্দোলনে শহীদ আলী রায়হান এবং শাকিল যে জায়গায় শহীদ হয়েছেন, সেই পয়েন্ট অভিমুখে রোডমার্চ কর্মসূচি পালন করেন। এই দুই পৃথক স্থানে জড়ো হয়ে তারা এক মিনিট নীরবতা পালন এবং শহিদদের স্মরণে দোয়া ও প্রার্থনা করেন। পরে বিকাল ৫টার দিকে এই কর্মসূচি শেষ হয়। এ সময় শিক্ষার্থীরা ‘অ্যাকশন, অ্যাকশন, ডাইরেক্ট অ্যাকশন’, ‘হৈ হৈ রই রই, শেখ হাসিনা গেলি কই’, ‘জ্বালো রে জ্বালো, আগুন জ্বালো’, ‘খুনি এখন দিল্লিতে, তোমার আমার জান নিতে’, ‘স্বৈরাচারের বিরুদ্ধে, ডাইরেক্ট অ্যাকশন’, ‘হিন্দু, মুসলিম ভাই ভাই, স্বৈরাচারের ঠাঁই নাই’, ‘রক্তের বন্যায়, ভেসে যাবে অন্যায়’, ‘আওয়ামী লীগের দালালেরা, হুঁশিয়ার, সাবধান’, ‘লড়াই লড়াই চাই, লড়াই করে বাঁচতে চাই’ প্রভৃতি স্লোগান উচ্চারণ করেন। কর্মসূচিতে বৈষম্যবিরোধী ছাত্র আন্দোলনের কেন্দ্রীয় সমন্বয়ক গোলাম কিবরিয়া মো. মেশকাত চৌধুরী বলেন, ৫ আগস্ট শেখ হাসিনা পালিয়েছে কিন্তু আমাদের বিজয় এখনো আসেনি। আমাদের এখনো ঘরে ফিরে যাওয়ার সময় আসেনি। গণভবন থেকে একটা শেখ হাসিনা পালালেও বাংলার গ্রামে-গঞ্জে, পাড়ায়-মহল্লায় একটা করে শেখ হাসিনা রয়ে গেছে। তারা এখনো স্বপ্ন দেখে আমাদের রক্ত ঝরাবে এবং রক্তের ওপর দিয়ে ক্ষমতায় আসবে; কিন্তু সেটি আমাদের প্রতিহত করতে হবে। তিনি আরও বলেন, গত ৫৩ বছরে একটার পর একটা ফ্যাসিবাদী কাঠামো তৈরি হয়েছে। কেউ আমাদের মুক্তিযুদ্ধের চেতনা বাস্তবায়ন করেনি। মুক্তিযুদ্ধের চেতনার সঙ্গে বারবার বেইমানি করা হয়েছে। কিন্তু ২০২৪ সালের জুলাই-আগস্টের যে বিপ্লব তা এখন দক্ষিণ এশিয়ার দেশে দেশে ছড়িয়ে পড়ছে। যেখানেই কোনো স্বৈরাচার মাথাচাড়া দিয়ে উঠবে বাংলার ছাত্র-জনতা বিপ্লবের এই অভিজ্ঞতাকে কাজে লাগিয়ে ফ্যাসিস্টদের মসনদ থেকে টেনেহিঁচড়ে নামাতে বাধ্য করবে। রাষ্ট্র সংস্কার না হওয়া পর্যন্ত রাজপথে থাকবেন মন্তব্য করে বৈষম্যবিরোধী ছাত্র আন্দোলনের সমন্বয়ক মাসুদ রানা বলেন, এখন আমাদের কাজ রাষ্ট্র সংস্কার করা। এই সিস্টেমের রন্ধ্রে রন্ধ্রে ভূত। আমরা স্বাস্থ্য খাত, বিচার বিভাগ ও সেবা খাতসহ প্রত্যেকটি খাত সংস্কার করব। এসব সংস্কার  যতদিন না পর্যন্ত হবে, ততদিন পর্যন্ত আমরা মাঠ ছাড়ব না। আজকে সংখ্যালঘুদের ওপর আওয়ামী সন্ত্রাসীরা হামলা চালিয়ে আমাদের আন্দোলনকে প্রশ্নবিদ্ধ করতে চাচ্ছে। কিন্তু আমরা ছাত্র-জনতা এটি রুখে দিয়েছি। বাংলার অলিতে-গলিতে আজকে সম্প্রীতির সুবাতাস। যে চার দফা দাবিতে রেজিস্ট্যান্স উইক কর্মসূচি পালিত হচ্ছে সেগুলো হলো— ফ্যাসিবাদী কাঠামো ব্যবহার করে ফ্যাসিস্ট শেখ হাসিনা এবং তার দল ও সরকার যে হত্যাযজ্ঞ চালিয়েছে সেগুলোর দ্রুত বিচার নিশ্চিত করতে বিশেষ ট্রাইব্যুনাল গঠন; সংখ্যালঘুদের ওপর আওয়ামী লীগ ও এর সহযোগী মহাজোটের শরিক দলগুলোর পরিকল্পিত হত্যা-ডাকাতি-লুণ্ঠনের মাধ্যমে গণঅভ্যুত্থানকে বিতর্কিত করার অপচেষ্টায় অংশগ্রহণ করা ব্যক্তিদের দ্রুত বিচারের আওতায় আনা ও সংখ্যালঘুদের ন্যায্য দাবি মেনে নেওয়া; প্রশাসন ও বিচার বিভাগে যারা ছাত্র-জনতার অভ্যুত্থানকালে হামলা-মামলা-হত্যাযজ্ঞ বৈধতা দিয়েছেন ও ফ্যাসিবাদী ব্যবস্থা বারবার কায়েমের চেষ্টা করছেন তাদের দ্রুততম সময়ে অপসারণ ও নতুন সরকারে তাদের নিয়োগ বাতিল করে বিচারের আওতায় আনা; প্রশাসন ও বিচার বিভাগে যারা এতদিন বৈষম্যের শিকার হয়েছেন, তাদের জন্য দ্রুততম সময়ে সুযোগের সমতা নিশ্চিত করা।"
2024/08/13,জাবির বঙ্গবন্ধু হলে ছাত্রলীগ নেতাকর্মীদের কক্ষ থেকে দেশীয় অস্ত্র উদ্ধার,Unknown,"জাহাঙ্গীরনগর বিশ্ববিদ্যালয়ের (জাবি) বঙ্গবন্ধু শেখ মুজিবুর রহমান হলে ছাত্রলীগ নেতাকর্মীদের কক্ষে অভিযান চালিয়ে বিপুল পরিমাণ দেশীয় অস্ত্র ও মদের বোতল উদ্ধার করা হয়েছে। মঙ্গলবার দুপুরে হল প্রশাসন ও শিক্ষার্থীদের উদ্যোগে এ অভিযান চালানো হয়। শিক্ষার্থীরা জানান, কোটা সংস্কার আন্দোলনকে কেন্দ্র করে গত ১৫ জুলাই রাতে উপাচার্যের বাসভবনের সামনে আন্দোলনরত শিক্ষার্থীদের ওপর হামলায় বঙ্গবন্ধু হল ছাত্রলীগের অনেক নেতাকর্মী অংশ নেয়। সেদিন রাতে হামলায় ব্যবহৃত অস্ত্র ছাত্রলীগ নেতাকর্মীদের কক্ষে রয়েছে এমন সন্দেহে হল প্রশাসনের কাছে অভিযানের দাবি জানায় শিক্ষার্থীরা। এর পরিপ্রেক্ষিতে অভিযান পরিচালনা করা হয়। এদিকে আওয়ামী লীগ সরকার পতনের পর শিক্ষার্থীদের তোপের মুখে হলের প্রাধ্যক্ষ, ওয়ার্ডেন ও আবাসিক শিক্ষকরা দায়িত্ব থেকে পদত্যাগ করেছেন। বর্তমানে হলে এই পদগুলোতে কোনো শিক্ষক না থাকায় প্রশাসনিক কর্মকর্তা ও কর্মচারীরা শিক্ষার্থীদের নিয়ে সাংবাদিকদের উপস্থিতিতে এ অভিযান পরিচালনা করেন। অভিযানে হলের তিনতলার দুইটি ব্লকের ছাত্রলীগ নেতাকর্মীদের কক্ষ থেকে রামদা, চাপাতি, ছুরি, লোহার পাইপ, মদের খালি বোতল ও জন্মনিয়ন্ত্রক সামগ্রী উদ্ধার করা হয়। উদ্ধার হওয়া অস্ত্রগুলো হল অফিসে রাখা হয়েছে। হলের প্রশাসনিক কর্মকর্তা জালাল উদ্দিন বলেন, শিক্ষার্থীরা এসে আমাদের অভিযান পরিচালনা করার কথা জানায়। এর পরিপ্রেক্ষিতে সাংবাদিকদের উপস্থিতিতে শিক্ষার্থীদের নিয়ে আমরা অভিযান পরিচালনা করি। তিন তলার কক্ষগুলো থেকে অস্ত্রশস্ত্র উদ্ধার করি। অস্ত্রগুলো হল অফিসে রাখা আছে। আমি আমার ঊর্ধ্বতন কতৃর্পক্ষকে জানিয়েছি। উনারা পরবর্তী ব্যবস্থা নেবেন। অভিযানের সময় শাখা ছাত্রলীগের সাধারণ সম্পাদক হাবিবুর রহমান লিটনের রুম থেকে প্রাইমারিতে সহকারী শিক্ষক পদে আবেদন করা দুইজন, জাবিতে অফিস সহকারী কাম-কম্পিউটার টাইপিস্ট পদে আবেদন করা একজন ও পাবলিক হেলথ অ্যান্ড ইনফরমেট্রিক্স বিভাগে প্রভাষক পদে একজনের আবেদনপত্র উদ্ধার করা হয়।"
2024/08/13,রাবির এসএম হলে ছাত্রলীগ নেতাদের কক্ষ থেকে অস্ত্র-মাদক উদ্ধার,Unknown,"রাজশাহী বিশ্ববিদ্যালয়ের (রাবি) শাহ মখদুম (এসএম) হলে ছাত্রলীগ নেতাদের কক্ষ থেকে অস্ত্র ও মাদক উদ্ধার করেছে বৈষম্যবিরোধী ছাত্র আন্দোলনের শিক্ষার্থীরা। মঙ্গলবার বেলা ১১টা থেকে দুপুর ১টা পর্যন্ত হল প্রশাসনকে সঙ্গে নিয়ে ছাত্রলীগ নেতাদের কক্ষে তল্লাশি চালায় শিক্ষার্থীরা। এ সময় শিক্ষার্থীরা হলের ২০৯ থেকে ২৫২নং কক্ষ পর্যন্ত তল্লাশি চালিয়ে চাকু, রড, লোহার পাইপ, বিদেশি মদের বোতল, গাঁজা, কয়েকটি মোবাইল ফোনসহ দেশীয় অস্ত্র ও মাদক উদ্ধার করেন। সেখানে উপস্থিত শিক্ষার্থীরা জানান, ইতোপূর্বে ছাত্রলীগের সন্ত্রাসীরা তুচ্ছ ঘটনায় সাধারণ শিক্ষার্থীদের কক্ষে ডেকে নিয়ে এসব অস্ত্র দিয়ে হত্যার হুমকি দিত, অত্যাচার করত। রাবির বৈষম্যবিরোধী ছাত্র আন্দোলনের সমন্বয়ক সালাহউদ্দিন আম্মার বলেন, আমরা ক্যাম্পাসকে অস্ত্রমুক্ত করার লক্ষ্যে হলগুলোতে অভিযান চালাচ্ছি। এক সময় ছাত্রলীগের সন্ত্রাসীরা এগুলো দিয়ে আমাদের ভাইদের ওপর অত্যাচার করত। এখন থেকে শাহ মখদুম হল অস্ত্র ও সন্ত্রাসমুক্ত। এভাবে আমরা সব হলে অভিযান চালিয়ে হলগুলোকে অস্ত্রমুক্ত করব। অভিযান শেষে শাহ মখদুম হলের প্রাধ্যক্ষ ড. মো. রুহুল আমিন গণমাধ্যমকে বলেন, শিক্ষার্থীরা আমাকে হল তল্লাশির বিষয়টি জানানোর পর আমি তাদের সঙ্গে একমত হয়েছি। শিক্ষার্থীদের এই কার্যক্রমকে আমি সাধুবাদ জানাই। এই অস্ত্রগুলো আপাতত আমাদের কাছেই জমা থাকবে। এরপর আমরা এগুলো সেনাবাহিনীর কাছে হস্তান্তর করব।"
2024/08/13,পদত্যাগ করলেন রাবির শহীদ হবিবুর রহমান হলের প্রাধ্যক্ষ ও আবাসিক শিক্ষকরা,Unknown,"পদত্যাগ করেছেন রাজশাহী বিশ্ববিদ্যালয়ের (রাবি) শহীদ হবিবুর রহমান হলের প্রাধ্যক্ষ ও আবাসিক শিক্ষকরা। মঙ্গলবার রেজিস্ট্রার বরাবর পদত্যাগপত্র জমা দিয়েছেন বলে নিশ্চিত করেছেন ওই প্রাধ্যক্ষ অধ্যাপক ড. মো. শরিফুল ইসলাম। তিনি বলেন, আমরা অধিকাংশ হলের প্রাধ্যক্ষ ও আবাসিক শিক্ষকরা গত রোব-সোমবারের মধ্যেই পদত্যাগ করব বলে সিদ্ধান্ত নিয়েছিলাম। কিন্তু গত শনিবার বৈষম্যবিরোধী ছাত্র আন্দোলনকারীদের সমন্বয়করা আমাদের অনুরোধ করেছিলেন, আমরা যেন এখনই পদত্যাগ না করি। কারণ প্রাধ্যক্ষ ও হাউস টিউটররা এখনই পদত্যাগ করলে হলে নিরাপত্তাহীনতাসহ বিভিন্ন সমস্যা দেখা দিতে পারে। তাদের অনুরোধের পরিপ্রেক্ষিতে আমরা কিছুদিন পদে থাকতে সম্মত হয়েছিলাম। তিনি আরও বলেন, কিন্তু পদত্যাগ না করার এ খবর প্রকাশ হওয়ার পর থেকে সাধারণ শিক্ষার্থীদের অনেকে ফেসবুকে নানারকম বাজে কথা লিখছে। তাদের লেখা পড়ে আমার কাছে মনে হয়েছে, তারা যেহেতু এখন ক্ষুব্ধ, সেহেতু যেকোনো সময় আমাদের হেনস্তাও করতে পারে। তাই সম্মানটা অন্তত বজায় রেখে আমি ও আমার হলের আবাসিক শিক্ষকরা আজই পদত্যাগপত্র জমা দিয়েছি। পদত্যাগ করা শহীদ হবিবুর রহমান হলের প্রাধ্যক্ষ অধ্যাপক মো. শরিফুল ইসলাম ইনফরমেশন সায়েন্স অ্যান্ড লাইব্রেরি ম্যানেজমেন্ট বিভাগের শিক্ষক। আবাসিক শিক্ষকরা হলেন- ফলিত রসায়ন ও রসায়ন প্রকৌশল বিভাগের সহযোগী অধ্যাপক ড. মো. সাইফুল ইসলাম, মনোবিজ্ঞান বিভাগের সহযোগী অধ্যাপক ড. মোহা. আশিক শাহরিয়ার, আরবি বিভাগের সহযোগী অধ্যাপক ছালেকুজ্জামান খান এবং ইনফরমেশন সায়েন্স অ্যান্ড লাইব্রেরি ম্যানেজমেন্ট বিভাগের সহকারী অধ্যাপক মো. আরমান হোসেন। তবে ওই হলের আবাসিক শিক্ষক ও বাংলা বিভাগের সহযোগী অধ্যাপক ড. গৌতম দত্ত দেশের বাইরে থাকায় এখনো পদত্যাগপত্র জমা দেননি। শিগগিরই তিনিও পদত্যাগ করবেন বলে জানা গেছে। পদত্যাগের বিষয়ে প্রাধ্যক্ষ পরিষদের আহবায়ক এএইচএম মাহবুবুর রহমান বলেন, শহীদ হবিবুর রহমান হলের প্রাধ্যক্ষ ও আবাসিক শিক্ষকদের পদত্যাগের বিষয়ে আমি এখনো কিছু জানি না। আন্দোলনকারীদের সমন্বয়কদের অনুরোধের পরিপ্রেক্ষিতে আমরা পদত্যাগ না করার সিদ্ধান্ত নিয়েছিলাম শনিবার। এখন কেউ ব্যক্তিগত কারণে পদত্যাগ করতেই পারেন।"
2024/08/13,জাবিতে জলাশয় ভরাট করে ভবন নির্মাণ বন্ধের দাবিতে মানববন্ধন,Unknown,"জলাশয় ভরাট করে ভবন নির্মাণ ও অতিথি পাখির আশ্রয়স্থলে বহুতল ভবন নির্মাণ বন্ধের দাবিতে ‘পরিবেশ ফোরামের’ ব্যানারে মানববন্ধন করেছেন জাহাঙ্গীরনগর বিশ্ববিদ্যালয়ের (জাবি) শিক্ষক-শিক্ষার্থীরা। মঙ্গলবার দুপুর ১২টার বিশ্ববিদ্যালয়ের শহিদ মিনার সংলগ্ন সড়কে এ মানববন্ধন অনুষ্ঠিত হয়। মানববন্ধন শেষে তারা বিশ্ববিদ্যালয়ের রেজিস্ট্রার (রুটিন দায়িত্ব পালনরত) এবং গাণিতিক ও পদার্থবিষয়ক অনুষদের ডিন বরাবর স্মারকলিপি জমা দেন। সম্প্রতি বিশ্ববিদ্যালয়ে জলাশয় ভরাট করে গাণিতিক ও পদার্থবিষয়ক অনুষদের সম্প্রসারিত ভবন এবং অতিথি পাখির ‘মেইন বার্ডস’ লেক আশ্রয়স্থলে চারুকলা অনুষদের ছয়তলা বিশিষ্ট বহুতল ভবন এবং কলা ও মানবিক অনুষদের সম্প্রসারিত ভবন নির্মাণের কার্যক্রম শুরু করেছে প্রশাসন। এ অপরিকল্পিত স্থাপনা বিশ্ববিদ্যালয়ের প্রাকৃতিক পরিবেশ, জীববৈচিত্র্যের ও পরিযায়ী পাখির জন্য হুমকি বলে উল্লেখ করা হয়। দ্রুততম সময়ে মাস্টারপ্ল্যান প্রণয়নের মাধ্যমে পরিকল্পিত ভবন নির্মাণে আহ্বান করা হয়েছে। মানববন্ধনে পরিবেশ বিজ্ঞানের স্নাতকোত্তর শ্রেণীর শিক্ষার্থী মো. আব্দুল্লাহ বলেন, বিশ্ববিদ্যালয় কর্তৃপক্ষের ভবন নির্মাণের এ পদক্ষেপ শুধুমাত্র পরিবেশগত ঝুঁকি সৃষ্টি করে না, এটা পুরো অঞ্চলটির বাস্তুতন্ত্রের ওপর নেতিবাচক প্রভাব ফেলবে। জলাশয়গুলো ভরাট করলে বৃষ্টির পানি জমে থাকার মতো প্রাকৃতিক প্রক্রিয়া বাধাগ্রস্ত হয়, যা পরবর্তীতে বন্যা, খরা এবং ভূমিক্ষয়ের মতো দুর্যোগের ঝুঁকি বাড়িয়ে তোলে। এছাড়াও জলাশয়ে বসবাসকারী প্রাণী এবং উদ্ভিদকুলের অস্তিত্ব বিপন্ন হয়ে পড়ে, যার ফলে জীববৈচিত্র্য ক্ষতিগ্রস্ত হয়। তিনি আরও বলেন, প্রাকৃতিক সৌন্দর্য্যর জন্য আমাদের ক্যাম্পাস সকলের কাছে পরিচিত। শীতের শুরুতে প্রতিবছরই আমাদের ক্যাম্পাসে পরিযায়ী পাখি আসে তবে বিগত কয়েক বছরে তার পরিমাণ অনেক কমেছে। আমরা চাই ভবন নির্মাণ হোক তবে সেটা অবশ্যই পরিবেশবান্ধব। রসায়ন বিভাগের চতুর্থ বর্ষের শিক্ষার্থী রাকিবুল হাসান বলেন, জলাশয় ভরাট করে ভবন এবং পরিযায়ী পাখির আবাসস্থলে বহুতল ভবন নির্মাণের কাজ বন্ধ করতে হবে। বিশ্ববিদ্যালয়ের প্রাণ-প্রকৃতি ও জীববৈচিত্র্য ধ্বংস করে কোনো কাজই করা হবে না। একটি মাস্টারপ্ল্যান করে পরিকল্পিতভাবে ভবন নির্মাণ করতে হবে। বিভিন্ন বিভাগের শিক্ষার্থীদের ক্লাস রুম সংকট রয়েছে, আমরা তাদের ক্লাস রুম চাই, তাদের জন্য ভবন চাই তবে সেটা অবশ্যই মাস্টারপ্ল্যানের আওতায়। এ সময় বিশ্ববিদ্যালয়ের রসায়ন বিভাগের সভাপতি অধ্যাপক মো.এনামউল্যা বলেন, জাহাঙ্গীরনগর বিশ্ববিদ্যালয় সব সময় তার জীববৈচিত্র্য ও সৌন্দর্যকে সংরক্ষণ করে কিন্তু অধিকতর উন্নয়ন প্রকল্পের নামে আনা টাকাগুলা হজম করার জন্য দ্রুত সময়ের মধ্যে বিশ্ববিদ্যালয়ে নানা ধরনের অপরিকল্পিত স্থাপনা তৈরি করে যা জীববৈচিত্র্য ধ্বংস করেছে। বর্তমানে লেক ভরাট করে যে ভবন নির্মাণ করা হচ্ছে সেটি সর্বপ্রথম ভিন্ন জায়গায় হওয়ার নির্মাণের সিদ্ধান্ত নিলেও পরে প্রভাবশালী শিক্ষকদের নেতৃত্বে জলাশয়ের ওপর নির্মাণ করার সিদ্ধান্ত নেয়া হয়েছিল। স্বল্পবৃষ্টিতেই মুক্তমঞ্চ সংলগ্ন এলাকায় জলাবদ্ধতা সৃষ্টি হয় এবং শিক্ষার্থীদের দুর্ভোগ পোহাতে হয়। পরিবেশ বিজ্ঞান বিভাগের অধ্যাপক মোহাম্মদ আমির হোসেন ভূঁইয়া বলেন, প্রাকৃতিক পরিবেশ ও সৌন্দর্যকে কেন্দ্র করে এই জায়গায় বিশ্ববিদ্যালয় গড়ে উঠেছিল যাতে শিক্ষার্থীরা লেখাপড়ার জন্য একটি সুন্দর পরিবেশ পায়। এখানে বেশ কয়েকটি লেক ছিল কিন্তু সময়ের সাথে সাথে সেই লেকগুলোকে ভরাট করার পরিকল্পনা করে স্থাপনা তৈরি হচ্ছে। অধিকতর উন্নয়ন প্রকল্পে প্রশাসন তাদের খেয়াল খুশি মত যত্রতত্র ভবন নির্মাণ করেছে। জলাশয়ে ভবন নির্মাণের বিষয়ে গাণিতিক ও পদার্থবিষয়ক অনুষদের ডিন অধ্যাপক মো. আবদুর রব বলেন, স্থাপনা তৈরির জন্য বিশ্ববিদ্যালয়ে কোনো মাস্টারপ্ল্যান ছিল না। মাস্টারপ্ল্যানের মাধ্যমেই কাজ হওয়া উচিত। যেহেতু আমাদের উপাচার্য পদত্যাগ করেছেন, নতুন উপাচার্য না আসা পর্যন্ত আমরা পরামর্শ করতে পারছি না। তবে আমরা এর একটি সমাধান বের করার চেষ্টা করব। এ সময় অন্যদের মধ্যে পরিবেশ বিজ্ঞান বিভাগের অধ্যাপক এএনএম ফখরুদ্দিন এবং বিভিন্ন বিভাগের শিক্ষার্থীরা উপস্থিত ছিলেন।"
2024/08/13,"রাজনীতিমুক্ত ক্যাম্পাসের দাবি বাকৃবি শিক্ষার্থীদের, ছাত্রদল সন্দেহে আটক ৩",Unknown,"বাংলাদেশ কৃষি বিশ্ববিদ্যালয়ে (বাকৃবি) লেজুড়বৃত্তিক রাজনীতি বন্ধ এবং দলীয় রাজনীতির ব্যানারে নির্যাতন নিপীড়নকারীদের বিচারের দাবিতে বিশ্ববিদ্যালয়ের ডিন কাউন্সিলের আহবায়কসহ ডিনদের সঙ্গে আলোচনা করেছেন আন্দোলনকারী শিক্ষার্থীরা। আন্দোলনপরবর্তী সন্দেহবশত ৩ জন বহিরাগত ছাত্রদল সমর্থককে আটক করেন শিক্ষার্থীরা। শিক্ষার্থীরা যখন রাজনীতিমুক্ত ক্যাম্পাসের জন্য আন্দোলন করছেন, তখন ক্যাম্পাসে তাদের প্রবেশে শিক্ষার্থীদের মধ্যে উত্তেজনাকর পরিস্থিতি তৈরি হয়। পরিস্থিতি স্বাভাবিক হলে তাদের বিশ্ববিদ্যালয়ের নিরাপত্তা শাখায় দেওয়া হয়। মঙ্গলবার দুপুর ২টায় বিশ্ববিদ্যালয়ের কৃষি অর্থনীতি ও গ্রামীণ সমাজবিজ্ঞান অনুষদের সম্মেলন কক্ষে ওই আলোচনা সভা অনুষ্ঠিত হয়েছে। এ সময় উপস্থিত ছিলেন বাকৃবি ডিন কাউন্সিলের আহবায়ক এবং কৃষি অর্থনীতি ও গ্রামীণ সমাজবিজ্ঞান অনুষদের ডিন অধ্যাপক ড. খন্দকার মো. মোস্তাফিজুর রহমান, পশুপালন অনুষদের ডিন অধ্যাপক ড. মো. রুহুল আমিন, মাৎস্যবিজ্ঞান অনুষদের ডিন অধ্যাপক ড. মো. রফিকুল ইসলাম সরদার এবং ভেটেরিনারি অনুষদের ভারপ্রাপ্ত ডিন অধ্যাপক ড. মো. বাহানুর রহমানসহ অনেকে। জানা যায়, বেলা সাড়ে ১১টার দিকে শিক্ষার্থীরা রাজনীতি বন্ধের জন্য একটি বিক্ষোভ মিছিল করেন। বিক্ষোভ মিছিল শেষে তারা প্রশাসনিক ভবনের ভেতরে ঢুকে ভিতর থেকেই তালা মেরে দেয়। পরে তারা প্রশাসনিক বিভিন্ন শাখার প্রধান কর্মকর্তাদের সঙ্গে রেজিস্ট্রার অফিসে আলোচনায় বসে। সেখানে ফলপ্রসূ কোনো উত্তর না পাওয়ায় তারা ডিন কাউন্সিলের আহবায়কের সঙ্গে কৃষি অর্থনীতি ও গ্রামীণ সমাজবিজ্ঞান অনুষদের ডিন অফিসের সম্মেলন কক্ষে শিক্ষার্থীদের সঙ্গে ডিনদের আলোচনা হয়। প্রায় ২ ঘণ্টা শিক্ষার্থীদের সঙ্গে আলোচনা করেন ডিন ও শিক্ষকরা। মূলত শিক্ষার্থীরা ডিনদের কাছ থেকে ক্যাম্পাসে রাজনীতি বন্ধের জন্যে লিখিত চেয়েছিল; কিন্তু ডিনরা এ বিষয়ে বলেন, এটি তাদের এখতিয়ারের বাইরে। এ বিষয়ে ডিন কাউন্সিলের আহবায়ক অধ্যাপক ড. খন্দকার মোস্তাফিজুর রহমান বলেন, আমি শিক্ষার্থীদের দাবির সঙ্গে শতভাগ একমত। ক্যাম্পাসে রাজনীতি আমিও চাই না। কিন্তু এখন ক্যাম্পাসে কোনো প্রশাসন নেই। উপাচার্য, রেজিস্ট্রার সবাই পদত্যাগ করেছেন। আগামী সপ্তাহের মধ্যে উপাচার্য নিয়োগ হলে প্রথমে জরুরি মিটিং ডেকে বিশ্ববিদ্যালয় খুলে দেওয়া হবে। পরে সিন্ডিকেট ডেকে আমরা রাজনীতি বন্ধের বিষয়ে আলোচনা করবো। আমি ডিন কাউন্সিলের আহবায়ক হিসেবে বিষয়টি লিখিত আকারে সিন্ডিকেটে তুলে ধরব। আলোচনা শেষে বিকাল ৪টার দিকে শিক্ষার্থীরা ডিন অফিসের সামনে আসলে সন্দেহবশত বহিরাগত ৩ জনকে আটক করে। পরে তাদের জিজ্ঞাসাবাদ এবং মোবাইল ফোন যাচাই করে তারা নিশ্চিত হয় যে তারা বিএনপির বিভিন্ন অঙ্গ সংগঠনের সঙ্গে যুক্ত। আটকদের মধ্যে রিফাতের বাড়ি বাকৃবির করিম ভবনের কাছে এবং তিনি শহরের ছাত্রদলকে সমর্থন করে বলে জানিয়েছে। তৈয়ব এবং হিরা নামের দুজনের বাড়ি বাকৃবির ফিশারিজের মোড়ে এবং তারাও ময়মনসিংহ শহরে ছাত্রদলের সঙ্গে জড়িত বলে তাদের মোবাইল ফোনের ফেসবুক গ্রুপ থেকে শিক্ষার্থীরা নিশ্চিত হয়। তাদের আটকের পর শিক্ষার্থীদের মধ্যে একটি উত্তেজনাকর পরিস্থিতি তৈরি হয়। পরে উপস্থিত শিক্ষকরা পরিস্থিতি নিয়ন্ত্রণের চেষ্টা করেন। পরিস্থিতি শান্ত হলে শিক্ষার্থীরা ওই আটকদের বিশ্ববিদ্যালয়ের নিরাপত্তা শাখায় শিক্ষকদের উপস্থিতিতে হস্তান্তর করেন। সন্দেহবশত আটক ছাত্রদল সমর্থিতদের সঙ্গে বাংলাদেশ কৃষি বিশ্ববিদ্যালয় (বাকৃবি) শাখা ছাত্রদলের কোনো সম্পর্ক নেই বলে জানান বাকৃবি শাখা ছাত্রদলের আহবায়ক মো. আতিকুর রহমান।"
2024/08/13,জবিতে বাতিল হলো ছাত্র-শিক্ষক-কর্মকর্তাদের রাজনীতি,Unknown,"জগন্নাথ বিশ্ববিদ্যালয় ক্যাম্পাসে সব ধরনের ছাত্র-শিক্ষক-কর্মকর্তাদের রাজনীতি বাতিল ঘোষণা করা হয়েছে। মঙ্গলবার দুপুর ১২টায় বিশ্ববিদ্যালয়ের উপাচার্যের সভাকক্ষে ট্রেজারার, অনুষদের ডিন, বিভাগের চেয়ারম্যানদের সঙ্গে শিক্ষার্থীদের বৈঠকে এ ঘোষণা দেন ট্রেজারার অধ্যাপক ড. মো. হুমায়ুন কবীর চৌধুরী। এদিন সকাল ৯টা থেকে দুপুর ১২টা পর্যন্ত চলা এ বৈঠকে শিক্ষার্থীরা তাদের বিভিন্ন দাবি তুলে ধরেন। এ সময় শিক্ষার্থীরা তাদের পূর্বঘোষিত ১৩ দফা দাবি উত্থাপন করেন। এর মধ্যে ৫টি দাবি বাস্তবায়নে আগামীকাল বুধবার বিকাল ৩টা পর্যন্ত আলটিমেটাম দেন শিক্ষার্থীরা। এই ৫ দাবির মধ্যে বিশ্বিবদ্যালয়ের ছাত্র, শিক্ষক ও কর্মকর্তাদের সব ধরনের রাজনীতি বাতিলের ঘোষণা দেন ট্রেজারার অধ্যাপক ড. হুমায়ুন কবীর চৌধুরী। এতে সম্মতি জানান বৈঠকে উপস্থিত সব অনুষদের ডিন, বিভাগের চেয়ারম্যান ও ছাত্রকল্যাণ উপদেষ্টারা। এছাড়া ২০ সেপ্টেম্বরের মধ্যে জকসু (ছাত্র সংসদ) নির্বাচন আয়োজনের ব্যাপারে একটি কমিটি গঠন করা হবে বলে জানান ট্রেজারার। এরই সঙ্গে আগামী ১৮ আগস্টের মধ্যে ক্লাস শুরুর বিষয়ে প্রয়োজনীয় ব্যবস্থা গ্রহণের জন্য শিক্ষকদের নির্দেশনা দেওয়া হয়েছে। বাকি ৪টি দাবি শিক্ষার্থীদের দেওয়া নির্দিষ্ট সময়ের মধ্যে মেনে নেওয়ার আশ্বাস দেন।"
2024/08/13,কবে শুরু হতে পারে এইচএসসি পরীক্ষা,Unknown,"আগামী ১০ থেকে ১২ সেপ্টেম্বরের মধ্যে শুরু হতে পারে এইচএসসি ও সমমান পরীক্ষা। অন্তর্বর্তী সরকারের কাছে পরীক্ষা শুরুর এমন প্রস্তাব দিয়েছে শিক্ষা বোর্ড। ঢাকা শিক্ষা বোর্ডের চেয়ারম্যান তপন কুমার সরকার মঙ্গলবার সন্ধ্যায় যুগান্তরকে এ তথ্য জানান। তিনি বলেন, মাসখানেকের মধ্যেই আমরা পরীক্ষার কার্যক্রম শুরু করব। প্রশ্নপত্র ছাপানোর কাজও শুরু হচ্ছে। খুব শিগগিরই রুটিন প্রকাশ হবে। কোটা সংস্কার আন্দোলনের কারণে উদ্ভূত পরিস্থিতিতে কয়েক দফায় এইচএসসি ও সমমানের পরীক্ষা স্থগিত করা হয়। প্রথমে গত ১৮ জুলাইয়ের পরীক্ষা স্থগিত করা হয়। তারপর একসঙ্গে ২১, ২৩ ও ২৫ জুলাইয়ের পরীক্ষা স্থগিত করা হয়। এর পর ২৮ জুলাই থেকে ১ আগস্ট পর্যন্ত পরীক্ষা স্থগিত করা হয়। পরে সিদ্ধান্ত হয় ১১ আগস্ট থেকে নতুন সময়সূচিতে এইচএসসি ও সমমানের পরীক্ষা নেওয়া হবে। তবে ৭ আগস্ট ঢাকা শিক্ষা বোর্ডের পরীক্ষা নিয়ন্ত্রক মো. আবুল বাশারের সই করা বিজ্ঞপ্তিতে জানানো হয়, ১১ আগস্ট পরীক্ষা হচ্ছে না। অনিবার্য কারণে পরীক্ষা স্থগিত করা হয়েছে।"
2024/08/13,শহিদ শিক্ষার্থীদের স্মরণে রায়েরবাজার বধ্যভূমিতে মোমবাতি প্রজ্বালন,Unknown,"কোটা সংস্কার আন্দোলনে শহিদ সব শিক্ষার্থীদের স্মরণে রাজধানীর মোহাম্মদপুর রায়েরবাজার বধ্যভূমিতে মোমবাতি প্রজ্বালন করেছেন বিভিন্ন বিশ্ববিদ্যালয়, কলেজ ও স্কুলের শিক্ষার্থী এবং অভিভাবকরা। মঙ্গলবার সন্ধ্যায় মোমবাতি প্রজ্বালনের মধ্য দিয়ে শহিদদের স্মরণ করা হয়। শিক্ষার্থীরা বলেন, ‘আমাদের ন্যায্য একটা দাবিতে আন্দোলনে তৎকালীন স্বৈরাচার সরকার যেভাবে হত্যাকাণ্ড চালিয়েছে, তা বাংলাদেশের ইতিহাসে বিরল। ভাষা আন্দোলন থেকে শুরু করে স্বাধীনতাযুদ্ধেও এত শিক্ষার্থীর প্রাণ দিতে হয়নি। আমরা সাধারণ শিক্ষার্থী ও এই আন্দোলনে যোগ দিয়ে যারা শহিদ হয়েছেন, সেসব শহিদদের রূহের মাগফিরাত কামনাসহ হত্যাকাণ্ডের সঙ্গে জড়িত সেই স্বৈরশাসক ও তার সহযোগীদের সবার বিচার চাই। এ বাংলার মাটিতে এনে যেন তাদের সবার বিচার করা হয়। তাহলে আন্দোলনে শহিদ হওয়া সব শিক্ষার্থী ও জনতার আত্মা শান্তি পাবে।’ বেসরকারি বিশ্ববিদ্যালয়ের শিক্ষার্থী আকবর হোসেন বলেন, ‘আজকে আমরা মোমবাতি প্রজ্বালনের মধ্য দিয়ে আমাদের সব শহিদ ভাইদের স্মরণ করেছি৷ স্বৈরাচারের বিদায়ের মধ্য দিয়ে আমাদের ছাত্র-জনতার যেভাবে জয় হয়েছে, আমরা চাই ঠিক সেভাবে আমাদের সব ভাইদের হত্যাকারীদের দেশে এনে যেন সুষ্ঠু বিচার করা হয়। আমরা আমাদের সব শহিদ ভাইদের হত্যার বিচার চাই।’ আরেক শিক্ষার্থী নাজনীন বলেন, ‘আমরা আমাদের জন্মভূমিতে স্বৈরাচারের বিচার করব। আমরা চাই আমাদের দেশে স্বৈরাচার সরকারের আমলে ঘটে যাওয়া সব হত্যাকাণ্ড, গুম ও খুনের বিচার নিশ্চিত করতে হবে। তাহলেই আমাদের দেশের সব গ্লানি মুছে যাবে।’ এ প্রজ্বালনে মোহাম্মদপুর, তেজগাঁও ও ধানমন্ডিসহ আশপাশের এলাকার বিভিন্ন স্কুল, কলেজ ও বিশ্ববিদ্যালয়ের শিক্ষার্থী এবং অভিভাবকরা অংশগ্রহণ করেন।"
2024/08/13,রেজিস্ট্যান্স উইক: শেখ হাসিনার ফাঁসি দাবি বৈষম্যবিরোধী ছাত্র আন্দোলনের,Unknown,"আওয়ামী লীগের প্রতিবিপ্লব ঠেকাতে ঘোষিত ‘রেজিস্ট্যান্স উইক’ কর্মসূচির প্রথম দিনে শেখ হাসিনার ফাঁসির দাবি তুলেছে বৈষম্যবিরোধী ছাত্র আন্দোলন। মঙ্গলবার বিকাল ৩টায় টিএসসির রাজু ভাস্কর্যের পাদদেশে জড়ো হয়ে আন্দোলনকারীরা এ স্লোগান দেন। এর আগে আজ (মঙ্গলবার) ভোরে ৪ দফা দাবিতে আগামী এক সপ্তাহ মাঠে থাকার ‘রেজিস্ট্যান্স উইক’ কর্মসূচি করেন ছাত্র আন্দোলনের অন্যতম সমন্বয়ক আবু বাকের মজুমদার। কর্মসূচির অংশ হিসেবে আজ প্রথম দিন সারা দেশে যেসব স্থানে আন্দোলনকারীরা শহিদ হয়েছেন, সেসব স্থান অভিমুখে ‘রোডমার্চ’ কর্মসূচি পালন করা হচ্ছে। আন্দোলনকারীদের ৪ দফা দাবি হলো- ১. ফ্যাসিবাদী কাঠামোকে ব্যবহার করে ‘ফ্যাসিস্ট’ শেখ হাসিনা এবং তার দল ও সরকার‍ যে হত্যাযজ্ঞ চালিয়েছে, সেগুলোর দ্রুত বিচার নিশ্চিত করতে বিশেষ ট্রাইব্যুনাল গঠন করতে হবে। ২. সংখ্যালঘুদের ওপর ‘আওয়ামী লীগ ও এর শরিক দলগুলোর’ পরিকল্পিত হত্যা, ডাকাতি ও লুণ্ঠনের মাধ্যমে গণঅভ্যুত্থানকে বিতর্কিত করার প্রচেষ্টায় অংশগ্রহণকারীদের দ্রুত বিচারের আওতায় আনতে হবে এবং সংখ্যালঘুদের ন্যায্য দাবি মেনে নিতে হবে। ৩. প্রশাসন ও বিচার বিভাগে যারা ছাত্র-জনতার অভ্যুত্থানে হামলা, মামলা এবং হত্যাযজ্ঞকে বৈধতা দিয়েছে এবং ফ্যাসিবাদী ব্যবস্থা বারবার কায়েমের চেষ্টা করছে, তাদের দ্রুত অপসারণ এবং বিচারের আওতায় আনতে হবে। ৪. প্রশাসন ও বিচার বিভাগে যারা এতদিন বৈষম্যের শিকার হয়েছে, তাদের জন্য দ্রুত সমতা নিশ্চিত করতে হবে।"
2024/08/13,মারা গেলেন গুলিবিদ্ধ পোশাক শ্রমিক শাহ আলম,Unknown,"কোটা সংস্কার আন্দোলনে গত ১৮ জুলাই আইনশৃঙ্খলা বাহিনীর গুলিতে আহত পোশাক শ্রমিক শাহ আলম (৪০) মারা গেছেন। সোমবার দিবাগত রাত ৩টার দিকে ঢাকা মেডিকেল কলেজ হাসপাতালের (ঢামেক) বার্ন ইউনিটের আইসিইউতে চিকিৎসাধীন অবস্থায় মৃত্যু হয় তার। গত ১৮ জুলাই কারখানা থেকে ফেরার পথে বাড্ডায় গুলিবিদ্ধ হন শাহ আলম। শাহ আলমের ভাই আবু তাহের জানান, তাদের বাড়ি কুমিল্লার হোমনা উপজেলার অনন্তপুর গ্রামে। বাবার নাম রেনু মিয়া। শাহ আলম রামপুরা ওয়াপদা রোডে স্ত্রী শিল্পি আক্তার ও তিন সন্তানকে নিয়ে ভাড়া থাকতেন। আবু তাহের জানান, গত ১৮ জুলাই দুপুরে উত্তর বাড্ডায় পোশাক কারখানা থেকে ফেরার সময় বিক্ষোভকারী ও আইনশৃঙ্খলা বাহিনীর মধ্যে চলা ধাওয়া-পলটাধাওয়ার মধ্যে পড়ে যান শাহ আলম। এ সময় আইনশৃঙ্খলা রক্ষাকারী বাহিনীর ছোড়া গুলি লাগে তার বুকে। এতে তার ফুসফুস ফুটো হয়ে যায়। তাকে উদ্ধার করে ঢাকা মেডিকেলে ভর্তি করা হয়। সোমবার দিবাগত রাতে মারা যান শাহ আলম। ঢামেক পুলিশ ক্যাম্পের ইনচার্জ (পরিদর্শক) মো. বাচ্চু মিয়া মৃত্যুর বিষয়টি নিশ্চিত করে জানান, শাহ আলমের মরদেহ ময়নাতদন্ত ছাড়াই স্বজনদের কাছে হস্তান্তর করা হয়েছে।"
2024/08/13,ভিকারুননিসার নতুন অধ্যক্ষ মাজেদা বেগম,Unknown,"ছাত্রীদের আন্দোলনের মুখে সাবেক অধ্যক্ষ কেকা রায় চৌধুরী পদত্যাগের পর নতুন অধ্যক্ষ পেয়েছে রাজধানীর ভিকারুননিসা নূন স্কুল অ্যান্ড কলেজ। ভারপ্রাপ্ত অধ্যক্ষ হিসেবে দায়িত্ব পেয়েছেন প্রতিষ্ঠানটির জ্যেষ্ঠ শিক্ষিকা মাজেদা বেগম। তিনি কলেজ শাখার জীববিজ্ঞানের সহকারী অধ্যাপক। সোমবার (১২ আগস্ট) ঢাকা মাধ্যমিক ও উচ্চমাধ্যমিক শিক্ষা বোর্ডের এক বিজ্ঞপ্তিতে তাকে এ দায়িত্ব দেওয়ার কথা বলা হয়। বিজ্ঞপ্তিতে বলা হয়েছে, ভিকারুননিসা নূন স্কুল অ্যান্ড কলেজের ভারপ্রাপ্ত অধ্যক্ষ কেকা রায় চৌধুরী পদত্যাগ করায় প্রতিষ্ঠানের জ্যেষ্ঠ শিক্ষক, জীববিদ্যার সহকারী অধ্যাপক মাজেদা বেগমকে দায়িত্ব প্রদান করা হলো। এর আগে গতকাল রোববার (১১ আগস্ট) শিক্ষার্থীদের আন্দোলনের মুখে পদত্যাগ করেন ভারপ্রাপ্ত অধ্যক্ষ কেকা রায় চৌধুরী ও পদার্থবিজ্ঞান বিষয়ের শিক্ষক ফারহানা খানম। তাদের বিরুদ্ধে কোটা সংস্কার আন্দোলনে যোগ দেওয়া শিক্ষার্থীদের হেনস্তা ও টিসি দিয়ে দেওয়ার হুমকির অভিযোগ তোলেন শিক্ষার্থীরা। পাশাপাশি তাদের বিরুদ্ধে দুর্নীতির অভিযোগ রয়েছে বলেও জানান তারা।"
2024/08/13,গণভবন থেকে লুট হওয়া ৮ লাখ টাকা উদ্ধার,Unknown,"গণভবন থেকে লুটপাট করে নেওয়া ৮ লাখ টাকা উদ্ধার করেছে বাংলাদেশ সেনাবাহিনী। সোমবার দিবাগত রাত সাড়ে ১০টার দিকে রাজধানীর মোহাম্মদপুর তিন রাস্তার মোড় এলাকা থেকে এ টাকা উদ্ধার করা হয়। প্রত্যক্ষ্যদর্শীরা জানান, রাত সাড়ে ১০টার দিকে এক লোক সেনাবাহিনীকে খবর দিয়ে বলে যে, তার বাসার পাশে একটি ব্যাগে আট লাখ টাকা পাওয়া গেছে। সে সময় আমরা ঘটনাস্থলে গিয়ে জানতে পারি, একজন গণভবন থেকে টাকাগুলো নিয়ে এসেছিল। পরে সে ভয়ে টাকাগুলো রেখে পালিয়ে গেলে তার স্বজনরা সেনাবাহিনীকে কল করে জানায়। পরে স্থানীয়রা দায়িত্বরত সেনাবাহিনীর টহল টিমকে মোবাইল ফোনে জানালে, তারা ঘটনাস্থলে এসে স্থানীয় গণ্যমান্য কয়েকজন ব্যক্তির উপস্থিতিতে টাকাগুলো বুঝে নেয়। এ ঘটনায় মোহাম্মদপুর এলাকায় টহল টিমের দায়িত্বে থাকা সেনাবাহিনীর ক্যাপ্টেন সাদির জানান, আমরা খবর পেয়ে ঘটনাস্থলে গিয়ে আট লাখ টাকা উদ্ধার করি। পরে সেগুলো স্থানীয় গণ্যমান্য কয়েকজন ব্যক্তির উপস্থিতে টাকাগুলো আমরা বুঝে নিই।"
2024/08/13,আয়নাঘরের প্রস্তাব ফিরিয়ে দিলেন পায়েল,Unknown,"গত ৫ আগস্ট শেখ হাসিনার সরকারের পদত্যাগের পর ফের আলোচনায় আসে ‘আয়নাঘর’। গুমের শিকার রাজনৈতিক কর্মী, সংগঠক ও বিভিন্ন পেশাজীবীদের ওই ঘরে (আয়নাঘর) আটকে রাখা হতো বলে জানা যায় গণমাধ্যম সূত্রে। ‘আয়নাঘর’ নামে সিনেমা বানাবেন জয় সরকার। এ সিনেমার অভিনয়শিল্পীদের নাম না জানালেও নায়িকা হিসেবে নির্মাতার পছন্দ ছোট পর্দার নিয়মিত মুখ কেয়া পায়েলকে। জয় সরকার বলেন, ‘আমার প্রথম সিনেমা ‘ইন্দুবালার’ নায়িকা ছিলেন কেয়া পায়েল। তাকে নিয়েই এবারের সিনেমাটি বানাতে চাই। এ ছাড়া আরও তারকা অভিনয়শিল্পীদের দেখা যাবে।’ তিনি আরও বলেন, ‘এখনো কেয়া পায়েলের সঙ্গে কথা হয়নি। সিনেমার চিত্রনাট্য নিয়ে ব্যস্ত সময় পার করছি। আয়নাঘরের কয়েকজনের সঙ্গে কথা বলে গল্প সাজাতে চাই। আমি চাই, সত্যটা উঠে আসুক। শিগগির অভিনেত্রীর সঙ্গে আলোচনায় বসব শিডিউল নিতে।’ এ বিষয়ে পায়েল জানান, এই মুহূর্তে সিনেমা নিয়ে কোনো পরিকল্পনা নেই তার। অভিনেত্রী বলেন, ‘আমিও কয়েকজনের কাছে সিনেমার খবরটি শুনেছি। কিন্তু এ বিষয় নিয়ে আমার সঙ্গে পরিচালক বা প্রযোজক কারও আলোচনা হয়নি। আমি এখন নাটক নিয়েই ব্যস্ত সময় পার করছি। আগামী কয়েক মাসের শিডিউল দেওয়া আছে নির্মাতাদের। কদিন পরেই নাটকের শুটিং করতে দেশের বাইরে যাওয়ার কথা রয়েছে।’ এই অভিনেত্রী আরও জানান, আগামী মাসে তিনটি নাটকের শুটিংয়ে যুক্তরাষ্ট্রে যাবেন তিনি। সব কটি নাটক পরিচালনা করবেন ওসমান মিরাজ, সহশিল্পী ফারহান আহমেদ জোভান। দেশে ফেরার পরেই আরও কয়েকটি নাটকের শুটিং করার জন্য শিডিউল দেওয়া আছে পায়েলের। আয়নাঘর সিনেমার গল্প ও চিত্রনাট্য পছন্দ হলে অভিনয় করবেন কি না, এমন প্রশ্নের জবাবে পায়েলের উত্তর, ‘এই মুহূর্তে সিনেমা নিয়ে আমার কোনো পরিকল্পনা নেই। ছোট পর্দাতেই ভালো সময় পার করছি।’"
2024/08/13,যেমন ছিল প্রিয় নবীর কুরআন তিলাওয়াত,Unknown,"নবীজী (সা.) অত্যন্ত গুরুত্বের সঙ্গে কুরআন মাজীদ তিলাওয়াত করতেন। হাদিস ও সিরাতের কিতাবে এর বিশদ বিবরণ পাওয়া যায়। নামাজে, নামাজের বাইরে, রাতের আঁধারে, দিনের আলোতে সর্বাবস্থায় তিনি কুরআন তিলাওয়াত করতেন। উম্মুল মুমিনীন হজরত আয়েশা সিদ্দীকা (রা.) বলেন, নামাজে দাঁড়িয়ে দাঁড়িয়ে নবীজী (সা.) এত দীর্ঘ সময় তিলাওয়াত করতেন যে, তার পা মুবারক ফুলে যেত। (সহিহ মুসলিম, হাদীস ২৮১৯, ২৮২০) এছাড়াও রমজান মাসে হজরত জিবরীলকে (আ.) নবী কারিম (সা.) পূর্ণ কুরআন শোনাতেন এবং জিবরীল (আ.) থেকেও পূর্ণ কুরআন শুনতেন। (সহিহ বুখারি, হাদিস ৬) রাসুল (সা.) যেভাবে নিজে কুরআন তিলাওয়াত করতেন তেমনি সাহাবীদের থেকেও কুরআন তিলাওয়াত শুনতেন। একবার নবী কারিম (সা.) আবদুল্লাহ ইবনে মাসউদকে (রা.) বললেন, তুমি আমাকে একটু তিলাওয়াত করে শোনাও তো। আবদুল্লাহ ইবনে মাসউদ (রা.) বললেন, ইয়া রাসুলুল্লাহ! আমি আপনাকে তিলাওয়াত শোনাব? আপনার উপরই তো কুরআন নাযিল হয়েছে! প্রিয় নবি বললেন, আমার মনে চাচ্ছে, কারো থেকে একটু তিলাওয়াত শোনি! এ শুনে আবদুল্লাহ ইবনে মাসউদ (রা.) সুরা নিসা তিলাওয়াত করতে শুরু করলেন। পড়তে পড়তে যখন এ আয়াত পর্যন্ত আসলেন—সুতরাং (তারা ভেবে দেখুক) সেই দিন (তাদের অবস্থা) কেমন হবে, যখন আমি প্রত্যেক উম্মত থেকে একজন সাক্ষী উপস্থিত করব এবং (হে নবী), আমি আপনাকে ওইসব লোকের বিরুদ্ধে সাক্ষীরূপে উপস্থিত করব। (সূরা নিসা  : ৪১) আবদুল্লাহ ইবনে মাসউদ (রা.) বলেন, রাসুল (সা.) ইরশাদ করেন-যে ব্যক্তি কুরআনের একটি হরফ পড়ল তার জন্য রয়েছে একটি নেকী। আর একটি নেকী দশ নেকী সমতুল্য। নবীজী বলেন, আমি বলছি না যে, আলিফ লাম মীম- একটি হরফ। বরং আলিফ একটি হরফ, লাম একটি হরফ এবং মীম একটি হরফ। (জামে তিরমিযী, হাদিস নং: ২৯১০) যেসব আমলে সংসারে বরকত হয় কুরআন শরীফ আমাদের ঘরের বুক সেলফের এক কোণে মলাটবদ্ধ  হয়ে পড়ে থাকে। তা খুলে দেখার সময় আর আমাদের আর হয়ে ওঠে না। অথচ কুরআনের হক হচ্ছে তা পাঠ করা। প্রিয় নবী (সা.) বলেন — যে ব্যক্তি ইহকালীন জীবনে কুরআনে কারীমকে নিজের সঙ্গী বানাবে কিয়ামতের দিন কুরআন তাকে ভুলবে না। কিয়ামতের সেই বিভীষিকাময় মুহূর্তে কুরআন তাকে সঙ্গ দেবে এবং তার জন্য সুপারিশ করবে। আবু উমামা বাহেলী (রা.) থেকে বর্ণিত, রাসুল (সা.) ইরশাদ করেছেন-তোমরা কুরআন পড়। কেননা কিয়ামতের দিন কুরআন তার ‘ছাহিবের’ জন্য সুপারিশ করবে। (সহিহ মুসলিম, হাদিস ৮০৪) সুতরাং কিয়ামতের দিন সুপারিশ পাওয়ার জন্য  বেশি পরিমাণে কুরআন পড়ার বিকল্প নেই। হাদিস শরিফে আরও বিবৃত হয়েছে যে, যাদেরকে হাদিসের ভাষায় আল্লাহ তায়ালার পরিবার- পরিজন বলে অভিহিত করা হয়েছে—আনাস ইবনে মালেক (রা.) থেকে বর্ণিত তিনি বলেন, রাসুল (সা.) বলেছেন, কতক লোক আল্লাহর পরিবার-পরিজন। সাহাবায়ে কেরাম জিজ্ঞেস করলেন ইয়া রাসুলুল্লাহ! তারা কারা? তিনি বললেন কুরআন তিলাওয়াতকারীরাই আল্লাহর পরিবার-পরিজন এবং তার বিশেষ বান্দা। (ইবনে মাজাহ, হাদিস: ২১৫) লেখক: শিক্ষক, প্রাবন্ধিক"
2024/08/13,দুইবার তাশাহুদ পড়ে ফেললে নামাজ হবে?,Unknown,"প্রশ্ন: আমি জোহরের সুন্নত পড়ছিলাম। শেষ বৈঠকে তাশাহহুদ পড়ার পর বেখেয়াল হয়ে যাই। ফলে আমি আবার তাশাহুদ পড়ি। স্বাভাবিক নিয়মে নামাজ শেষ করি, সাহু সিজদা করিনি। এখন জানতে চাচ্ছি, আমার এ নামাজ কি সহিহ হয়েছে? তাছাড়া মাঝে মাঝে কখনো একই বৈঠকে ভুলে দুইবার তাশাহহুদ পড়া হয়ে যায়। সেক্ষেত্রে আমার করণীয় কী? উত্তর: জী, আপনার এই নামাজ সহিহ হয়ে গেছে। এক্ষেত্রে সাহু সিজদা ওয়াজিব হয়নি। কেননা শেষ বৈঠকে দুইবার তাশাহহুদ পড়লেও সাহু সিজদা ওয়াজিব হয় না। যদিও তা নিয়মসম্মত নয়। তাই ইচ্ছাকৃত এমনটি করা যাবে না। তবে উল্লেখ্য, প্রথম বৈঠকে ভুলে দুইবার তাশাহহুদ পড়লে সাহু সিজদা ওয়াজিব হয়। তাই প্রথম বৈঠকে ভুলবশত দুইবার তাশাহহুদ পড়া হলে সাহু সিজদা করতে হবে। সাহু অর্থ ভুল। সালাতের মধ্যে ভুল হলে সেই ভুল সংশোধনের জন্য যে সিজদা করা হয়, তাকেই সিজদা সাহু বলা হয়। সালাতের মধ্যে ইচ্ছাকৃতভাবে কোন ওয়াজিব ছেড়ে দিলে সালাত হয় না। এ সালাত আবার পড়তে হয়। তবে ভুলক্রমে ওয়াজিব কাজগুলোর যে কোনো একটি বাদ পড়লে সে ভুল সংশোধনের উপায় আছে, এ উপায়ই সিজদা সাহু। সালাতের শেষে বৈঠকে তাশাহুদ পড়ার পরে ডানদিকে সালাম ফিরাবে। তার পর আল্লাহু আকবার বলে সালাতের সিজদার ন্যায় দুটি সিজদা করে তাশাহুদ, দুরুদ, দোয়া মাছুরা পড়বে। তারপর দু’দিকে সালাম ফিরিয়ে সালাত শেষ করবে। সালাতের ওয়াজিব ভুলক্রমে বাদ পড়ে গেলে সিজদা সাহু করা অতীব জরুরি, তবে মনোযোগের সঙ্গে সালাত আদায় করা প্রত্যেক মুসলমানদের কর্তব্য। সূত্র: উয়ূনুল মাসায়িল, পৃ. ২৫, আলআজনাস, নাতিফী ১/১০৮; ফাতাওয়া খানিয়া ১/১২১; খুলাসাতুল ফাতাওয়া ১/১৭৭; হালবাতুল মুজাল্লী ২/৪৪৫; ফাতাওয়া হিন্দিয়া ১/১২৭ ফরজ নামাজে এক রাকাতে একাধিক সুরা পড়া যাবে?"
2024/08/13,মুক্তিযুদ্ধ মন্ত্রণালয়ের দায়িত্ব পেলেন ফারুক-ই-আজম,Unknown,নোবেলজয়ী অর্থনীতিবিদ ড. মুহাম্মদ ইউনূসের নেতৃত্বাধীন অন্তর্বর্তীকালীন সরকারের উপদেষ্টা নিয়োগ পাওয়া ফারুক-ই-আজম (বীর প্রতীক) মুক্তিযুদ্ধবিষয়ক মন্ত্রণালয়ের দায়িত্ব পেয়েছেন। মঙ্গলবার মন্ত্রিপরিষদ বিভাগ থেকে এ সংক্রান্ত প্রজ্ঞাপন জারি করা হয়েছে। এর আগে সকালে বঙ্গভবনে রাষ্ট্রপতি মো. সাহাবুদ্দিনের কাছে শপথ নেন এ উপদেষ্টা। প্রধান উপদেষ্টার অধীনে ২৫টি মন্ত্রণালয় এবং বিভাগ ছিল। এখন আরও একটি মন্ত্রণালয়ে উপদেষ্টা নিয়োগ দেওয়ায় প্রধান উপদেষ্টার অধীনে মন্ত্রণালয় এবং বিভাগের সংখ্যা হলো ২৪টি। গত ৫ আগস্ট বৈষম্যবিরোধী ছাত্র আন্দোলনের মুখে প্রধানমন্ত্রীর পদ থেকে পদত্যাগ করে দেশ ছাড়েন শেখ হাসিনা। এরপরই বিলুপ্ত হয় মন্ত্রিসভা। পরদিন (৬ আগস্ট) ভেঙে দেওয়া হয় দ্বাদশ জাতীয় সংসদ। এরপর ৮ আগস্ট শপথ নেয় অন্তর্বর্তী সরকার। পরে ৯ আগস্ট শপথ নেওয়া প্রধান উপদেষ্টা এবং অন্য উপদেষ্টাদের দপ্তর বণ্টন করে প্রজ্ঞাপন জারি করে মন্ত্রিপরিষদ বিভাগ। অন্তর্বর্তী সরকারের প্রধান উপদেষ্টা হয়েছেন ড. মুহাম্মদ ইউনূস।উপদেষ্টা পরিষদে রয়েছেন ১৬ জন। তবে ১৬ উপদেষ্টার মধ্যে ৮ আগস্ট ফারুক-ই-আজমসহ তিনজন ঢাকা ও দেশের বাইরে থাকায় শপথ নিতে পারেননি। তাদের মধ্যে গত রোববার উপদেষ্টা সুপ্রদীপ চাকমা ও বিধান রঞ্জন রায় শপথ নেন। আর ফারুক-ই-আজম বিদেশ থেকে ফিরে আজ (মঙ্গলবার) শপথ নিলেন।
2024/08/13,আমাদের সবকিছু পচে গেছে: প্রধান উপদেষ্টা,Unknown,"অন্তর্বর্তীকালীন সরকারের প্রধান উপদেষ্টা ড. ইউনূস বলেছেন, ‘আমাদের গণতান্ত্রিক যে আকাঙ্খা সেখানে আমরা মুসলমান হিসেবে নয়, হিন্দু হিসেবে নয়, বৌদ্ধ হিসেবে নয়, মানুষ হিসেবে আমাদের অধিকারগুলো নিশ্চিত হোক। সমস্ত সমস্যার গোড়া হলো আমরা যত প্রাতিষ্ঠানিক আয়োজন করেছি, সবকিছু পচে গেছে। এই কারণে এই গোলমালগুলো হচ্ছে।’ মঙ্গলবার ঢাকেশ্বরী মন্দির পরিদর্শন শেষে এ কথা বলেন তিনি। প্রাতিষ্ঠানিক আয়োজনগুলো ঠিক করার ওপর গুরুত্বারোপ করে প্রধান উপদেষ্টা আরও বলেন, ‘আমাদের প্রাতিষ্ঠানিক আয়োজনগুলো ঠিক করতে হবে। সেটা হলো ন্যায়বিচার। ন্যায় বিচার হলে কে বিচার পাবেন না বলেন? আমি কি দেখতেছি এটা কোন ধর্মের, কোন জাতির?  এটা কি আইনে বলা আছে এই সম্প্রদায় হলে ওই আদালতে, ওই সম্প্রদায় হলে ওই আদালতে। আইন একটা। কার সাধ্য আছে সেটা বিভেদ করা। এটা হতে পারে না। এটা এমন রোগ যে মূলে যেতে হবে। আপনারা যদি বলেন-আমাদের সংখ্যালঘু হিসেবে বলছে, এটা হলো মূল সমস্যা থেকে আমরা দূরে চলে যাচ্ছি। আমাদেরকে বলতে হবে, আমাদের গণতান্ত্রিক অধিকার প্রতিষ্ঠিত করতে হবে। সেটা হলে আমাদের বাক স্বাধীনতা প্রতিষ্ঠিত হবে।’ তিনি বলেন, ‘বড় রকমের একটা বিভেদের আওয়াজ শুনছি। বিমানবন্দনে নেমেই যেটা বললাম। এমন বাংলাদেশ আমরা গড়তে চাচ্ছি আমরা এক পরিবার। এটাই হলো মূল জিনিস। পরিবারের মধ্যে কোনো পার্থক্য করা বিভেদ করা এটার কোনো প্রশ্নই আসে না। আমরা বাংলাদেশের মানুষ এটাই নিশ্চিত করতে চাই। সনাতন ধর্মাবলম্বীদের উদ্দেশ তিনি বলেন, ‘আপনার বলুন আমরা মানুষ, আমি বাংলাদেশের মানুষ। আমার সাংবিধানিক অধিকার এই। আমাকে দিতে হবে। সব সরকারের কাছে এটাই চাইবেন আর কিছুই চাইবেন না।’ ড. ইউনূস বলেন, ‘আমার সঙ্গে অনেকেরই পরিচয় আছে। আজকে নতুন পরিচয় নয়। আমরা যখন আমাদের গ্রামীণ ব্যাংকের কাজ শুরু করি, তখন আমরা গরিব মেয়েদের নিয়ে কাজ শুরু করি। কেউ বলেছেন-না মুসলমান মেয়ে যাওয়া যাবে না। আমরা বলেছি-তার টাকা দরকার আছে। টাকা দিলে দুটো মুরগি কিনবে, ডিম পাড়বে, দুটো খেতে পারবে। পাশের পাড়া হলো হিন্দু পাড়া, আপনি হিন্দু পাড়ায় যাবেন? না হিন্দু পাড়ায় কেউ যায়নি। আপনি কেন যাবেন। আমি বললাম-আমি তো হিন্দু পাড়া, মুসলমান পাড়ার জন্য আসিনি। গরিব মেয়ের জন্য এসেছি। আপনি শুনবেন না আমাদের গ্রামীণ ব্যাংকের ইতিহাসে হিন্দু পাড়া বলে বাদ দিয়ে গেছি, মুসলমান পাড়ায় গেছি। হয়নি কোনোদিন। একসঙ্গে গেছি একভাবে গেছি।’"
2024/08/13,মূল্যস্ফীতির প্রকৃত তথ্য প্রকাশ করা হবে: অর্থ উপদেষ্টা,Unknown,"অর্থ ও পরিকল্পনা উপদেষ্টা ড. সালেহউদ্দিন আহমেদ বলেছেন, ‘এখন থেকে প্রকৃত মূল্যস্ফীতি এবং মোট দেশজ উৎপাদন বা জিডিপির তথ্য প্রকাশ করা হবে। পাশাপাশি মূল্যস্ফীতি নিয়ন্ত্রণকেই সবোর্চ্চ গুরুত্ব দেওয়া হবে।’ মঙ্গলবার রাজধানীর শেরেবাংলা নগরের এনইসি সম্মেলন কক্ষে পরিকল্পনা মন্ত্রণালয় ও কমিশনের ঊর্ধ্বতন কর্মকর্তাদের সঙ্গে বৈঠক শেষে এ তথ্য জানান তিনি। ড. সালেহউদ্দিন আহমেদ বলেন, ‘কয়েকদিনের স্থবিরতার কারণে ভেঙে পড়েছে সরবরাহ শৃঙ্খল। যার প্রভাবে বেড়েছে জীবনযাত্রার ব্যয়। তবে এখন বাজারে কিছু পণ্যের দাম কমেছে। সবকিছু স্বাভাবিক হলে দাম আরও কমে আসবে।’ অর্থ উপদেষ্টা বলেন, ‘শুধু জরুরি প্রকল্প ব্যয়ে অর্থের যোগান দেওয়া হবে। স্থবিরতার যেন সৃষ্টি না হয়, সেদিকে দৃষ্টি দেওয়া হবে। কম টাকা ব্যয় করে বেশি সুফল মেলে এমন সব প্রকল্পে অর্থ ছাড় করা হবে বেশি। অর্থনৈতিক নানান সূচকে তথ্যের গরমিল এখন থেকে আর হবে না। পরিসংখ্যান ব্যুরো যাতে আরও সঠিকভাবে কাজ করতে পারে, সেদিকে নজর দিতে হবে।’"
2024/08/13,শপথ নিলেন উপদেষ্টা ফারুক-ই-আজম,Unknown,অন্তর্বর্তীকালীন সরকারের উপদেষ্টা হিসেবে শপথ নিয়েছেন বীর মুক্তিযোদ্ধা ফারুক-ই-আজম বীরপ্রতীক। মঙ্গলবার বেলা ১১টায় বঙ্গভবনে এক অনুষ্ঠানে রাষ্ট্রপতি মো. সাহাবুদ্দিন তাকে শপথ বাক্য পাঠ করান। বঙ্গভবনের দরবার হলে জাতীয় সংগীতের মধ্যে দিয়ে এই শপথ অনুষ্ঠান শুরু হয়। এরপর কোটা সংস্কার আন্দোলনে নিহতদের স্মরণে দাঁড়িয়ে এক মিনিট নীরবতা পালন করা হয়। ধর্মগ্রন্থ থেকে পাঠের পর শুরু হয় শপথগ্রহণ পর্ব। অনুষ্ঠান পরিচালনা করেন মন্ত্রিপরিষদ সচিব মো. মাহবুব হোসেন। নিয়ম অনুযায়ী প্রথমে উপদেষ্টা হিসেবে দায়িত্ব পালনের এবং পরে গোপনার শপথ নেন ফারুক-ই-আজম। শপথ গ্রহণ শেষে শপথ বইয়ে সই করেন নতুন উপদেষ্টা।
2024/08/13,নতুন আইন হচ্ছে রাজনৈতিক দলগুলোর জন্য,Unknown,"গত ৫ আগস্ট পতন হয় দীর্ঘকাল ক্ষমতায় থাকা শেখ হাসিনা সরকারের।  দেশের কান্তিকালে বৃহস্পতিবার রাতে অন্তর্বর্তী সরকারের প্রধান উপদেষ্টা হিসেবে শপথ নেন ড. মুহাম্মদ ইউনূস। তার সরকার দেশের রাজনৈতিক দলগুলোর জন্য নতুন একটি আইন প্রণয়ন করতে যাচ্ছে। এরই মধ্যে ‘পলিটিক্যাল পার্টিস অ্যাক্ট’ নামে ওই আইনের খসড়া তৈরির কাজ শুরু হয়েছে বলে জানিয়েছেন স্বরাষ্ট্র উপদেষ্টা অবসরপ্রাপ্ত ব্রিগেডিয়ার জেনারেল (অব.) এম সাখাওয়াত হোসেন। ‘পলিটিক্যাল পার্টিস অ্যাক্ট’ হচ্ছে এমন একটি আইন, যার মাধ্যমে একটি দেশের রাজনৈতিক দলগুলোর নিবন্ধন প্রাপ্তি, পরিচালনা ও আয়-ব্যয়ের হিসাবসহ বিভিন্ন ক্ষেত্রে স্বচ্ছ্বতা ও জবাবদিহিতা নিশ্চিত করা হয়। এক্ষেত্রে বেশকিছু নিয়ম-নীতি বেঁধে দেওয়া হয়, যা দলগুলো মেনে চলে। নিয়মের ব্যত্যয় ঘটলে তাদের বিরুদ্ধে আইনানুগ ব্যবস্থা, এমনকি নিবন্ধন বাতিলের মতো কঠোর ব্যবস্থা গ্রহণেরও সুযোগও থাকে। এ ধরনের আইন করার ক্ষেত্রে সাধারণত একটি কমিটি গঠন করা হয়, যারা সার্বিক দিক বিবেচনায় নিয়ে আইনের একটি খসড়া তৈরি করেন। এরপর রাজনৈতিক দলগুলোসহ সংশ্লিষ্ট পক্ষগুলোর সঙ্গে আলোচনা ও পরামর্শ করে খসড়াটি চূড়ান্ত করা হয়। কমিটির সুপারিশক্রমে পরবর্তীতে সেটিকে আইনে পরিণত করা হয়। যুক্তরাজ্য, জার্মানিসহ বিশ্বের অনেক দেশেই এ ধরনের আইন রয়েছে বলে জানিয়েছেন বিশ্লেষকরা। নির্বাচন কমিশন সূত্রে জানা যায়, বাংলাদেশে বর্তমানে নিবন্ধিত রাজনৈতিক দলের সংখ্যা ৪৪টি। এর বাইরে, দ্বাদশ জাতীয় সংসদ নির্বাচনের আগে কমপক্ষে ৮০টি রাজনৈতিক দল নতুন নিবন্ধনের জন্য আবেদন করে। যদিও সেগুলোর বেশিরভাগই শেষমেশ নিবন্ধন পায়নি। এতসব রাজনৈতিক দলের গঠন ও পরিচালনাকে একটি সুনির্দিষ্ট আইনি কাঠামোর মধ্যে আনার স্বচ্ছ্বতা ও জবাবদিহিতা নিশ্চিত করার লক্ষ্যে ‘পলিটিক্যাল পার্টিস অ্যাক্ট’ তৈরির উদ্যোগ নেওয়া হয়েছে বলে জানিয়েছে অন্তর্বর্তীকালীন সরকার। ওই আইনের খসড়া প্রস্তুতের প্রক্রিয়াও ইতোমধ্যে শুরু হয়ে গেছে হয়েছে বলে জানিয়েছেন স্বরাষ্ট্র মন্ত্রণালয়ের উপদেষ্টা অবসরপ্রাপ্ত ব্রিগেডিয়ার জেনারেল এম সাখাওয়াত হোসেন। খসড়া তৈরির পর সংশ্লিষ্ট পক্ষগুলোর সঙ্গে আলোচনা করে আইনটি চূড়ান্ত করা হবে। এরপর ওই আইন মেনেই বাংলাদেশে রাজনীতি ও রাজনৈতিক দল পরিচালনা করতে হবে বলে সরকারের তরফ থেকে জানানো হয়েছে। বিবিসি বাংলাকে বলেন স্বরাষ্ট্র উপদেষ্টা বলেন, যারা এই আইন মানবেন না, তারা রাজনীতি করতে পারবেন না। এম সাখাওয়াত হোসেন বলেন, আমি অলরেডি কয়েকজনকে রিকোয়েস্ট (অনুরোধ) করেছি যে, একটা অ্যাক্ট (আইন) তৈরি করে ড্রাফটটা (খসড়াটা) আমার কাছে দেন। এটা নিয়ে আমরা আইনসংক্রান্ত সংশ্লিষ্টদের সঙ্গে আলাপ করব। স্বরাষ্ট্র উপদেষ্টা বলেন, বাচ্চা, বাচ্চা ছেলে-পেলেরা একটা উন্মুক্ত পরিবেশ সৃষ্টি করে দিল। আপনাদের লজ্জা করে না। আপনারা তাদের রক্তের ওপর দিয়ে পলিটিক্স করবেন। তিনি আরও জানিয়েছেন, আইন করে দলগুলোকে এমনভাবে আইনি কাঠামোর মধ্যে আনা হবে যে, সেগুলো যেন ভবিষ্যতে ‘স্বৈরাচার’ হয়ে উঠতে না পারে। তিনি বলেন, পলিটিক্যাল পার্টি অ্যাক্টের মধ্যে যদি থাকেন, পলিটিক্স করতে পারবেন, নাহলে পারবেন না। আপনারা ডিক্টেটোরিয়াল ম্যানার (স্বৈরাচারী আচরণ) করে যাবেন, এটা হবে না। নতুন আইন করার ব্যাপারে সরকারের অবস্থান যে কঠোর, সে বিষয়টিও স্পষ্ট করেছেন উপদেষ্টা। তিনি আরও বলেন, রাজনীতি করতে হলে পলিটিক্যাল পার্টি অ্যাক্ট অনুযায়ী করতে হবে। তাতে কার অসুবিধা হলো, না হলো– সেটা দেখার বিষয় নয়। আমি যতক্ষণ পর্যন্ত আছি, আমি এটা করে ছাড়ব। বাংলাদেশের আইন অনুযায়ী, কোনো রাজনৈতিক দল নিজেদের নাম ও প্রতীক নিয়ে নির্বাচনে অংশগ্রহণ করতে চাইলে তাকে বাধ্যতামূলকভাবে নিবন্ধন করতে হয়। এক্ষেত্রে কারা নির্বাচন কমিশনে আবেদন করতে পারবেন এবং কী ধরনের শর্ত পূরণ করলে নিবন্ধন দেওয়া হবে, সে বিষয়ে বিস্তারিত বলা আছে গণপ্রতিনিধিত্ব আদেশ (আরপিও)-তে। ২০০৮ সালে তৎকালীন তত্ত্বাবধায়ক সরকারের সময়ে ওই আদেশ সংশোধন করে এ সংক্রান্ত একটি বিধিমালাও তৈরি করা হয়, যা এখনও কার্যকর আছে।"
2024/08/13,জাতীয় শোক দিবস পালন নিয়ে যা বললেন শেখ হাসিনা,Unknown,"১৫ আগস্ট জাতীয় শোক দিবস উপলক্ষ্যে সামাজিক যোগাযোগমাধ্যম ফেসবুকে একটি বার্তা দিয়েছেন সদ্য সাবেক প্রধানমন্ত্রী ও আওয়ামী লীগ সভাপতি শেখ হাসিনা। তার ছেলে সজীব ওয়াজেদ জয় সেই বার্তাটি নিজের ফেসবুক পেজে পোস্ট করেছেন। মঙ্গলবার রাতে জয়ের ভেরিফায়েড ফেসবুক পেজে পোস্ট করা ওই বার্তায় যথাযথ মর্যাদায় ও ভাব গম্ভীর পরিবেশে ১৫ আগস্ট পালনের আহ্বান জানিয়েছেন শেখ হাসিনা। জয়ের পোস্ট করা সেই স্ট্যাটাসটি হুবহু তুলে ধরা হলো- ‘প্রিয় দেশবাসী, আসসালামুয়ালাইকুম, ভাই ও বোনেরা, ১৯৭৫ সালে ১৫ আগস্ট বাংলাদেশের রাষ্ট্রপতি জাতির পিতা বঙ্গবন্ধু শেখ মুজিবুর রহমানকে নির্মমভাবে হত্যা করে। তার প্রতি গভীর শ্রদ্ধা জানাই। একই সঙ্গে আমার মা বেগম ফজিলাতুন্নেসা, আমার তিন ভাই মুক্তিযোদ্ধা ক্যাপ্টেন শেখ কামাল, মুক্তিযোদ্ধা লেফটেন্যান্ট শেখ জামাল, কামাল ও জামালের নবপরিণীতা বধূ সুলতানা কামাল ও রোজী জামাল, আমার ছোট ভাই যার বয়স মাত্র ১০ বছর ছিল শেখ রাসেলকে নির্মমভাবে হত্যা করে। আমার একমাত্র চাচা মুক্তিযোদ্ধা পঙ্গু শেখ নাসের, রাষ্ট্রপতির মিলিটারি সেক্রেটারি ব্রিগেডিয়ার জামিল উদ্দিন, পুলিশ অফিসার সিদ্দিকুর রহমানকে নির্মমভাবে হত্যা করে।শ্রদ্ধা জানাই মুক্তিযোদ্ধা শেখ ফজলুল হক মনি ও তার অন্তঃসত্ত্বা স্ত্রী আরজু মনি, কৃষিমন্ত্রী মুক্তিযোদ্ধা আব্দুর রব সেরনিয়াবাত, তার ১০ বছরের ছেলে আরিফ ১৩ বছরের মেয়ে বেবি, ৪ বছরের নাতি সুকান্ত, ভাইয়ের ছেলে মুক্তিযোদ্ধা সাংবাদিক শহিদ সেরনিয়াবাত, ভাগ্নে রেন্টুসহ অন্যান্য অনেককে নির্মমভাবে ভাবে হত্যা করে। ১৫ আগস্ট যারা শাহাদাত বরণ করেছেন তাদের সবার আত্মার মাগফিরাত কামনা করছি এবং শহিদের প্রতি আমার শ্রদ্ধা জ্ঞাপন করছি। গত জুলাই মাস থেকে আন্দোলনের নামে যে নাশকতা, অগ্নিসন্ত্রাস ও সহিংসতার কারণে অনেকগুলো তাজা প্রাণ ঝরে যাচ্ছে। ছাত্র, শিক্ষক, পুলিশ এমনকি অন্তঃসত্তা নারী পুলিশ, সাংবাদিক, সাংস্কৃতিক সেবী, কর্মজীবী মানুষ, আওয়ামী লীগ ও সহযোগী সংগঠনের নেতাকর্মী, পথচারী এবং বিভিন্ন প্রতিষ্ঠানে কর্মরত যারা সন্ত্রাসী আগ্রাসনের শিকার হয়ে মৃত্যুবরণ করেছেন তাদের প্রতি শোক জ্ঞাপন করছি এবং তাদের আত্মার মাগফিরাত কামনা করছি। স্বজনহারা বেদনা নিয়ে আমার মতো যারা বেঁচে আছেন তাদের প্রতি সহমর্মিতা জানাই। আমি এই হত্যাকাণ্ড ও নাশকতার সঙ্গে জড়িতদের যথাযথ তদন্ত সাপেক্ষে দোষীদের চিহ্নিত করে উপযুক্ত শাস্তিমূলক ব্যবস্থার দাবি জানাচ্ছি। প্রিয় দেশবাসী, ১৯৭৫ সালে ১৫ আগস্ট ধানমন্ডি বঙ্গবন্ধু ভবনে যে নারকীয় হত্যার ঘটনা ঘটেছিল সেই স্মৃতি বহনকারী বাড়িটি আমরা দুই বোন বাংলার মানুষকে উৎসর্গ করেছিলাম। গড়ে তোলা হয়েছিল স্মৃতি জাদুঘর। দেশের সাধারণ মানুষ থেকে শুরু করে দেশ বিদেশের গণ্যমান্য ব্যক্তিবর্গ এই বাড়িতে এসেছেন। স্বাধীনতার স্মৃতিবহনকারী এই জাদুঘরটি। অত্যন্ত দুঃখের বিষয় যে স্মৃতিটুকু বুকে ধারণ করে আপনজন হারাবার সব ব্যথা বেদনা বুকে চেপে রেখে বাংলাদেশের দুখী মানুষের মুখে হাসি ফোটাবার লক্ষ্য নিয়ে প্রিয় দেশবাসী আপনাদের সেবা করে যাচ্ছি। তার শুভ ফল ও আপনারা পেতে শুরু করেছেন। বাংলাদেশ বিশ্বে উন্নয়নশীল দেশের মর্যাদার আসনে অধিষ্ঠিত হয়েছে। আজ তা ধুলিসাৎ হয়ে গেছে। আর যে স্মৃতিটুকু আমাদের বেঁচে থাকার অবলম্বন ছিল তা পুড়িয়ে ছাই করে দেওয়া হয়েছে।  চরম অবমাননা করা হয়েছে জাতির পিতা বঙ্গবন্ধু শেখ মুজিবুর রহমানের প্রতি, যার নেতৃত্বে আমরা স্বাধীন জাতি হিসেবে আত্মমর্যাদা পেয়েছি আত্মপরিচয় পেয়েছি স্বাধীন দেশ পেয়েছি। লাখো শহিদের রক্তের প্রতি অবমাননা করেছে। আমি দেশবাসীর কাছে এর বিচার চাই। ‘প্রিয় দেশবাসী, আপনাদের কাছে আবেদন জানাই যথাযথ মর্যাদার সঙ্গে ভাব গম্ভীর পরিবেশে জাতীয় শোক দিবস ১৫ আগস্ট পালন করুন। বঙ্গবন্ধু ভবনে পুষ্পমাল্য অর্পণ ও দোয়া মোনাজাত করে সবার আত্মার মাগফিরাত কামনা করুন। মহান আল্লাহ রাব্বুল আলামীন বাংলাদেশের মানুষের মঙ্গল করুন। খোদা হাফেজ। জয় বাংলা জয় বঙ্গবন্ধু।
শেখ হাসিনা।’"
2024/08/13,নতুন রাজনৈতিক দল গঠনের বিষয়ে যা ভাবছেন সমন্বয়করা,Unknown,"সরকারি চাকরিতে কোটা সংস্কারের দাবিতে বৈষম্যবিরোধী ছাত্র আন্দোলনের যাত্রা শুরু হলেও ১৫ বছরেরও বেশি সময় ধরে ক্ষমতায় থাকা শেখ হাসিনা সরকারের পতন ঘটিয়েছে তারা এবং অন্তর্বর্তী সরকারের উপদেষ্টা কমিটিতেও রয়েছে তাদের দুজন সমন্বয়ক। এদিকে শেখ হাসিনার নেতৃত্বাধীন আওয়ামী লীগ সরকারের পতনের পর দলটির নেতাকর্মীরা আত্মগোপনে থাকায় রাজনীতির মাঠে হঠাৎ করেই বেশ উজ্জীবিত দেখা যাচ্ছে বিএনপিকে। এসবের মধ্যেই বৈষম্যবিরোধী ছাত্র আন্দোলনের ব্যানারে নতুন কোনো রাজনৈতিক দল গঠন হবে কিনা উঠছে সে প্রশ্নও। নতুন রাজনৈতিক দল গঠনের বিষয়ে কী ভাবছেন এর সমন্বয়করা? খবর বিবিসির। শপথ গ্রহণের পর উপদেষ্টার বক্তব্য:  গত ৮ অগাস্ট বঙ্গভবনে অন্তর্বর্তীকালীন সরকারের শপথ গ্রহণের পরই এ নিয়ে গণমাধ্যমে কথা বলেন বৈষম্যবিরোধী ছাত্র আন্দোলনের সমন্বয়ক এবং উপদেষ্টা নাহিদ ইসলাম। তিনি বলেন, জনগণ যদি মনে করে তরুণরাই রাষ্ট্রের হাল ধরবে তবে জনগণের সেই আহ্বানে সাড়া দেওয়ার জন্য তরুণরা প্রস্তুত আছে। পরদিন দুপুরে নাহিদ ইসলাম এবং আসিফ মাহমুদের উপদেষ্টা হওয়ার বিষয়ে সামাজিক মাধ্যম ফেসবুকে একটি পোস্ট করেন আন্দোলনের অন্যতম সমন্বয়ক সারজিস আলম। সেখানে তিনি লেখেন, ‘অন্তর্বর্তীকালীন সরকারে থাকার কারণে তাদের সামনের ইলেকশনে অংশগ্রহণ থেকে বিরত থাকতে হবে।’ এরপর থেকেই আলোচনায় আসে বৈষম্যবিরোধী ছাত্র আন্দোলনের ব্যানারে নতুন রাজনৈতিক দল গঠনের বিষয়টি। ‘তাহলে কি এবার রাজনীতির মাঠেও দেখা যাবে সমন্বয়কদের’- এমন প্রশ্নের জবাবে বিবিসি বাংলাকে সমন্বয়ক সারজিস আলম বলেন, ‘মানুষ ভিন্ন একটি রাজনৈতিক দল তরুণদের নেতৃত্বে দেখতে চায়, যারা সৎভাবে এবং ন্যায়সঙ্গতভাবে বাংলাদেশে সুন্দর সমাজ গঠন করবে। বাংলাদেশের মানুষের চাওয়ার সে জায়গা থেকে আমাদের মনে হচ্ছে, জাতীয় পর্যায়ে আমরা একটি রাজনৈতিক চিন্তাধারায় যেতে পারি।’ সরকার পতনের পর দল গঠনের বিষয়ে প্রথম ভাবনা আসে বলে জানান তিনি। তবে পুরো বিষয়টিই এখনো আলোচনার পর্যায়ে থাকায় কবে, কীভাবে এবং কোন কাঠামোতে দল গঠন হবে কিংবা কারা দলের নেতৃত্বে থাকবে সে বিষয়ে বিস্তারিত কিছু জানাতে পারেননি এই সমন্বয়ক। বৈষম্যবিরোধী ছাত্র আন্দোলনের প্রয়োজন ফুরিয়ে এসেছে: এদিকে শেখ হাসিনার পদত্যাগের মধ্য দিয়ে বৈষম্যবিরোধী ছাত্র আন্দোলনের প্রয়োজন ‘ফুরিয়ে এসেছে’ বলেই মত আরেক সমন্বয়ক উমামা ফাতেমার। শনিবার ফেসবুকে দেওয়া একটি স্ট্যাটাসে বিষয়টি নিয়ে লিখেন তিনি। তিনি লিখেন, বৈষম্যবিরোধী ছাত্র আন্দোলন একটি আন্দোলনের প্ল্যাটফর্ম। আমাদের নেতৃত্বদের মধ্যে ৬ জুলাই এর দিকেই এই প্ল্যাটফর্মকেন্দ্রীক একটা বোঝাপড়া তৈরি হয়ে যায়। সেটা ছিল, এই আন্দোলনের মঞ্চ থেকে পরবর্তীতে রাজনৈতিক সংগঠন হবে না। এই আন্দোলনের মঞ্চকে রাজনৈতিক কাঠামোতে পরিণত করলে আমাদের গণঅভ্যুত্থান তার আকাঙ্ক্ষা থেকে বিচ্যুত হবে। ফাতেমা আরও লিখেন, অনেক সুবিধাভোগী গোষ্ঠী ছাত্র-জনতার আন্দোলনের মাথায় কাঁঠাল ভেঙে খাওয়ার প্রতিযোগিতায় নেমেছে। ভাবখানা এমন যেন তারা একটা কিছু! ছাত্র-জনতা একেকটা অবজেক্ট! নতুন স্বৈরাচার গজানোর আগেই ছাত্র-জনতার সচেতন হওয়া প্রয়োজন। নয়তো এই ‘বৈষম্যবিরোধী ছাত্র আন্দোলন’ নামক আমাদের আন্দোলনের প্ল্যাটফর্মটি নতুন রাজনৈতিক বন্দোবস্তের পরিবর্তে গোষ্ঠীস্বার্থ রক্ষার হাতিয়ারে পরিণত হবে এবং দ্রুত মানুষের আস্থা হারাবে।  আমাদের বুঝতে হবে, কোথায় আমাদের থামতে হবে। তাহলে কি রাজনৈতিক দল গঠনের সিদ্ধান্তটি সমন্বয়কদের একটি অংশের? দল গঠনের বিষয়ে সিদ্ধান্তই বা কীভাবে নেওয়া হচ্ছে? এ প্রশ্নের জবাবে সমন্বয়ক সারজিস আলম জানান সব সমন্বয়ককে নিয়েই আলোচনা হচ্ছে। তিনি বলেন, সবার সিদ্ধান্তের আলোকে আমরা চিন্তা করছি আমরা এমন একটি রাজনৈতিক কাঠামোতে যাব। আমরা সবাইকে একসঙ্গে রেখেই অফিসিয়াল ঘোষণা দেব। এদিকে রাজনৈতিক দল গঠনের বিষয়ে পক্ষে-বিপক্ষে আলাপ চললেও রাষ্ট্র সংস্কারের বিষয়টিকেই গুরুত্ব দিচ্ছেন আরেক সমন্বয়ক হাসনাত আব্দুল্লাহ। সেক্ষেত্রে কেবল রাষ্ট্রের প্রয়োজন এবং জনতার চাহিদার ভিত্তিতে দল গঠনের বিষয়ে ভাবা হবে বলে বিবিসি বাংলাকে জানান তিনি।  বলেন, ‘বিদ্যমান লেজুড়বৃত্তিক রাজনৈতিক দলের ঊর্ধ্বে উঠেই কাজ করার সুযোগ যতক্ষণ থাকছে, ততক্ষণ পর্যন্ত সে জায়গাটিতেই কাজ করতে আমরা স্বাচ্ছন্দ্যবোধ করব। কিন্তু যখনই ছাত্র-নাগরিকদের চাহিদা তৈরি হবে যে পলিসি মেকিংয়ের ক্ষেত্রে বৈষম্যবিরোধী ছাত্র আন্দোলনের সমন্বয়দের অংশ নেওয়া দেখতে চাই এবং সেটা নতুন ধরনের কোনো রাজনৈতিক এপ্রোচের মধ্য দিয়ে তখন বৈষম্যবিরোধী ছাত্র আন্দোলনের যারা রয়েছে তারা ইতিবাচক পদক্ষেপ গ্রহণ করবে।’ অনেকটা একই কথা বলছেন আরেকজন সমন্বয়ক তরিকুল ইসলাম। তিনি বলেন, ভবিষ্যতে আমরা কোনো রাজনৈতিক দল গঠন করব কি না সেটি একটি সময়কালীন সিদ্ধান্ত। আমরা আশা করব সবকিছু স্থিতিশীল পর্যায়ে পৌঁছানোর পর আমরা সিদ্ধান্ত নিতে পারব যে আমাদের রাজনৈতিক অবস্থান কী হবে। নতুন দলের গ্রহণযোগ্যতা নিয়ে প্রশ্ন: বাংলাদেশের রাজনীতির অতীত ইতিহাস বলছে, সরকারে অবস্থান করে রাজনৈতিক দল গঠনের বিষয়টি জনসাধারণের কাছে সর্বক্ষেত্রে গ্রহণযোগ্যতা পেয়েছে এমন নয়। এর আগে ১৯৭৫ সালের পর প্রচণ্ড গণঅসন্তোষের মধ্যে দিয়ে সেনাবাহিনী ক্ষমতা নেয় এবং পরে জিয়াউর রহমান একটি রাজনৈতিক দল গঠন করে। বিএনপি বা বাংলাদেশ জাতীয়তাবাদী দল নামে সেই দলটিই পরবর্তী সময়ে রাষ্ট্রক্ষমতায় যায়। হুসেইন মুহাম্মদ এরশাদের আমলে একই ঘটনার পুনরাবৃত্তি দেখা যায়। তিনিও সরকারে থেকে জাতীয় পার্টি গঠন করে এবং সেই দলটি পরে ক্ষমতায় বসে। রাজনৈতিক বিশ্লেষক মহিউদ্দিন আহমদ বলেন, ২০০৭ সালেও সেনাবাহিনীর একটি অংশ রাজনৈতিক দল গঠনের চেষ্টা করেছিল। বলা হতো কিংস পার্টি। ওই সময়ই আমরা দেখেছি অধ্যাপক মুহাম্মদ ইউনূসও একটি দল গঠনের ঘোষণা দিয়েছিলেন এবং পরে সেখানে থেকে ব্যাক আউট (সরে) করেন। সব মিলিয়ে বর্তমান সরকারের অংশ হয়ে নতুন দল গঠনের ক্ষেত্রে কিছু বিষয়ে নজর দেওয়ার কথা বলেন তিনি। মহিউদ্দিন আহমদ বলেন, সরকারে থেকে দল গঠন করার চেষ্টা সরকারের সুযোগ-সুবিধা বা রাষ্ট্রীয় আনুকল্য পেয়েই কিন্তু এই দল হয়, ফলে মানুষ এটা ভালোভাবে নেয় না। বৈষম্যবিরোধী আন্দোলনের কথা বলে এসে পরে না আবার নিজেদের অনুকূলে সব নিয়ে নেন, এই ব্যাপারে তাদের সজাগ থাকতে হবে। তবে সরকারে থাকার কারণে দল গঠনের ক্ষেত্রে বিশেষ সুবিধা পাওয়ার সম্ভাবনাকে একেবারেই নাকচ করে দেন সমন্বয়ক সারজিস আলম। তিনি বলেন, আমরা কখনো এটা মনে করি না। বরং তাদের ব্যক্তিত্বের ওপর বিশ্বাস করি যে তারা এটা চিন্তাই করে না। এমন ছোটোখাটো চিন্তা যদি আমাদের মধ্যে থাকত, আমি এটুকু বলে দিতে পারি একটি কোটা সংস্কার আন্দোলন কোনোদিন স্বৈরাচার পতনের আন্দোলনে পরিণত হয়ে সফল হতে পারত না।"
2024/08/13,শেখ হাসিনাকে দেশে ফিরিয়ে আনার বিষয়ে যা বললেন পার্থ,Unknown,"কাউকে দেশে ফিরিয়ে আনার বিষয়ে জনগণ ঠিক করবে বলে মন্তব্য করেছেন বাংলাদেশ জাতীয় পার্টির (বিজেপি) চেয়ারম্যান ব্যারিস্টার আন্দালিব রহমান পার্থ। সোমবার রাতে রাষ্ট্রীয় অতিথি ভবন যমুনায় প্রধান উপদেষ্টা ড. মুহাম্মদ ইউনূসের সঙ্গে বৈঠকের পর সাংবাদিকদের সঙ্গে আলাপকালে তিনি এ মন্তব্য করেন। শেখ হাসিনাকে ফিরিয়ে আনার বিষয়ে মন্তব্য জানতে চাইলে আন্দালিব রহমান পার্থ বলেন, না না এইগুলো এখন টু... আর্লি টু তিনি। কাউকে ফিরিয়ে আনার ব্যাপার জনগণ ঠিক করবে, জনগণ এই রেভ্যুলিউশন করেছে, আগামীতে আওয়ামী লীগের ভবিষ্যত কী হবে। বিজেপি চেয়ারম্যান বলেন, সামনে গণহত্যার বিচার হবে। আরও অনেক ইনভেস্টিগেশন আছে, কোথা থেকে কী বের হবে, কী হচ্ছে না হচ্ছে। সব কিছুর পর মানুষ ঠিক করবে। রাজনৈতিক দল তো আসলে কাগজে কলমে হয় না। এটার ভাগ্য নিয়ন্ত্রণ কলমের খোঁচায়ও হয় না। জনগণই দাঁড় করায় আবার জনগণই ছিটকে ফেলে দেয়। সময়ই বলে দেবে কী হবে। অন্তর্বর্তীকালীন সরকারের উপদেষ্টাদের রাজনৈতিক বক্তব্য দেওয়া থেকে বিরত থাকার অনুরোধ জানিয়েছেন পার্থ বলেন, আমি রিকোয়েস্ট করেছি, উপদেষ্টারা যারা আছেন উনারা যেন রাজনৈতিক বক্তব্য না দেন। হঠাৎ করেই দেখা যাচ্ছে রাজনৈতিক বক্তব্য। এতে করে মানুষের মধ্যে একটা রিঅ্যাকশন আসতে পারে বা অন্য কোনো মেসেজ যেতে পারে। বিষয়টি মাথায় রেখে উনারা যেন বক্তব্য দেওয়া থেকে বিরত থাকেন। উপদেষ্টার বক্তব্য ঘিরে আন্দোলনরত ছাত্র-জনতা ফের আন্দোলনের ঘোষণার বিষয়ে তিনি বলেন, এই প্রথম স্টেপে আমার কাছে মিস আন্ডারস্ট্যান্ডিং মনে হচ্ছে। যেটা ট্রিগার হয়েছে তা এই রাজনৈতিক বক্তব্য দেওয়ার জন্য। আওয়ামী লীগের যা হয়েছে একটা রেভ্যুলিউশনের মাধ্যমে। এটা কুল ডাউন করতে দিতে হবে জাতিকে, আমাদেরকে। আমরা সবাই এফেক্টেড। হাজার মানুষের বেশি মারা গেছেন। ১৭ বছরের শাসন তাদের। আমার মনে হয়, উপদেষ্টারা যদি রাজনৈতিক বক্তব্য দেওয়া থেকে বিরত থাকেন তাহলে এই কনফিউশনটা ক্রিয়েট হবে না। কিংবা তাদের একজন স্পোকসম্যান থাকতে পারে। এর আগে সোমবার সকালে আওয়ামী লীগ প্রসঙ্গে এক প্রশ্নের জবাবে স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন বলেন, ‘লোক জড়ো করুক, আর যা–ই করুক, আমি আপনাদের একটা অনুরোধ করি, এমন কিছু করবেন না যে আপনাদের (আওয়ামী লীগ) জীবন বিপন্ন হয়। এ দেশের পাবলিক এখনো আপনাদের গ্রহণ করতে আসেনি। আমি বরং মনে করি, আপনারা আপনাদের পার্টি রি–অর্গানাইজ (পুনর্গঠন) করুন।’ বাংলাদেশে আওয়ামী লীগের অনেক অবদান আছে উল্লেখ করে এম সাখাওয়াত হোসেন বলেন, ‘এটা আমরা অস্বীকার করতে পারি না। দলকে পুনর্গঠন করুন, রাজনৈতিক দলের মতো যেভাবে থাকে, নির্বাচন এলে প্রতিদ্বন্দ্বিতা করবেন, জনগণ ভোট দিলে ভোটে যাবেন।’ একইদিন বিকালে ঢাকা বিশ্ববিদ্যালয়ের সন্ত্রাসবিরোধী রাজু ভাস্কর্যের পাদদেশে আয়োজিত এক সমাবেশে স্বরাষ্ট্র উপদেষ্টার এমন বক্তব্যের প্রতিক্রিয়ায় বৈষম্যবিরোধী ছাত্র আন্দোলনের সমন্বয়ক হাসনাত আবদুল্লাহ বলেন, আমরা উপদেষ্টাদের মনে করিয়ে দিতে চাই, ছাত্র-জনতার অভ্যুত্থানের মাধ্যমে আপনারা উপদেষ্টা হয়েছেন, আপনারা বক্তব্য দেওয়ার আগে গত ৫ আগস্টের গণভবনের চিত্র মনে রাখবেন। খুনিদের পুনর্বাসনের বিষয়ে সতর্ক করে দিতে চাই, আমরা যেভাবে স্বৈরাচারকে ক্ষমতা থেকে নামিয়েছি, ঠিক একইভাবে স্বৈরাচার পুনর্বাসনের চেষ্টাকারীদেরও নামাতে সময় লাগবে না।"
2024/08/13,সাবেক আইএসআই প্রধান গ্রেফতার,Unknown,"পাকিস্তানের সেনা আবাসন প্রকল্পে দুর্নীতিকাণ্ডে জড়িত থাকার অভিযোগে সে দেশের গুপ্তচর সংস্থা আইএএসআইয়ের সাবেক প্রধান লেফটেন্যান্ট জেনারেল ফৈজ হামিদকে গ্রেফতার করা হয়েছে। ‘পাকিস্তানের সাবেক প্রধানমন্ত্রী ইমরান খানের ঘনিষ্ঠ’ হিসেবে পরিচিত হামিদের বিরুদ্ধে ইতিমধ্যেই কোর্ট মার্শাল প্রক্রিয়া শুরু হয়েছে। তার মধ্যেই এ গ্রেফতারি। পাকিস্তান সেনাবাহিনীর ইন্টার সার্ভিসেস পাবলিক রিলেশনস (আইএসপিআর)–এর পক্ষ থেকে সোমবার এক বিবৃতিতে বলা হয়েছে, লেফটেন্যান্ট জেনারেল (অবসরপ্রাপ্ত) ফৈজের বিরুদ্ধে সুপ্রিম কোর্টের নির্দেশে যে তদন্ত হয়েছে তারই ভিত্তিতে এ গ্রেফতারি। যদিও পাকিস্তানের সংবাদমাধ্যমের একাংশের দাবি, ইমরানের সঙ্গে ঘনিষ্ঠতার কারণেই রাজনৈতিক প্রতিশোধের শিকার হলেন ফৈজ।"
2024/08/13,স্ত্রী-সন্তানসহ মহিউদ্দিন মহারাজের ব্যাংক হিসাব তলব,Unknown,"পিরোজপুর-২ আসনের সাবেক সংসদ সদস্য (এমপি) মহিউদ্দিন মহারাজের ব্যাংক হিসাব তলব করেছে বাংলাদেশ ফাইন্যান্সিয়াল ইনটেলিজেন্স ইউনিট (বিএফআইইউ)। একই সঙ্গে তার স্ত্রী-সন্তানের ব্যাংক হিসাবও তলব করা হয়েছে। মঙ্গলবার বিএফআইইউর এক ঊর্ধ্বতন কর্মকর্তা এ তথ্য নিশ্চিত করেছেন। সব ব্যাংক ও আর্থিক প্রতিষ্ঠানের নির্বাহী বরাবর এ সংক্রান্ত এক চিঠি পাঠিয়েছে আর্থিক খাতের গোয়েন্দা সংস্থা বিএফআইইউ। চি‌ঠি‌তে বলা হ‌য়, ‘মহিউদ্দিন মহারাজ, তার স্ত্রী উম্মে কুলসুম এবং ছে‌লে সাম্মাম জুনা‌য়েদ ইফ‌তির না‌মে থাকা ব্যক্তিগত ও ব্যবসায়িক অ্যাকাউন্টের লেন‌দে‌নের যাব‌তীয় তথ্য আগামী ৭ দি‌নের ম‌ধ্যে বিএফআইইউতে পাঠাতে হবে।’"
2024/08/13,জবিতে সশরীরে ক্লাশ শুরু ১৮ আগস্ট,Unknown,"জগন্নাথ বিশ্ববিদ্যালয়ে (জবি) ১৮ আগস্ট থেকে সশরীরে ক্লাশ শুরু করার সিদ্ধান্ত নেওয়া হয়েছে। মঙ্গলবার উপাচার্যের কনফারেন্স রুমে শিক্ষার্থীদের দাবির প্রেক্ষিতে কোষাধ্যক্ষ অধ্যাপক ড. হুমায়ুন কবির চৌধুরী এ সিদ্ধান্ত নেন। কোষাধ্যক্ষ অধ্যাপক ড. মো. হুমায়ুন কবির চৌধুরী বলেন, ‘জগন্নাথ বিশ্ববিদ্যালয়ের উপাচার্য, রেজিস্ট্রার পদগুলো শূন্য। এখন শিক্ষার্থীদের ও বিশ্ববিদ্যালয়ের স্বার্থে সশরীরে ক্লাশ চালু করার সিদ্ধান্ত নেওয়া হয়েছে।’ কোষাধ্যক্ষের পদে থেকে এমন সিদ্ধান্ত নেওয়ার এখতিয়ার আছে কি না- এমন প্রশ্নের জবাবে তিনি বলেন, ‘বিশ্ববিদ্যালয় আইনে বলা আছে- উপাচার্যের শূন্য পদে নবনিযুক্ত উপাচার্য কার্যভার গ্রহণ না করা পর্যন্ত চ্যান্সেলরের ভিন্নরূপ সিদ্ধান্ত না থাকা সাপেক্ষে ভাইস-চ্যান্সেলরের (ভিসি) দায়িত্ব পালন করবেন ট্রেজারার। আমি মনে করি, আমি যে সিদ্ধান্তগুলো নিয়েছি তা শিক্ষার্থী ও বিশ্ববিদ্যালয়ের ভালোর জন্য। গত ৮ আগস্ট সিন্ডিকেট সভায় সিদ্ধান্ত হয়, ১৮ আগস্ট থেকে অনলাইনে ক্লাশ নেবে জগন্নাথ বিশ্ববিদ্যালয়। পরবর্তীতে এ সিদ্ধান্ত প্রত্যাখ্যান করে সামাজিক যোগাযোগমাধ্যমে পোস্ট করতে দেখা যায় শিক্ষক-শিক্ষার্থীদের।"
2024/08/13,শিক্ষার্থীদের ‘সুইপার’ বলা জবি শিক্ষক লিপিকে বরখাস্তে আলটিমেটাম,Unknown,"শিক্ষার্থীদের সুইপার (ঝাড়ুদার) সম্বোধন করে সামাজিক যোগাযোগমাধ্যম ফেসবুকে পোস্ট দেওয়া জগন্নাথ বিশ্ববিদ্যালয়ের (জবি) নৃবিজ্ঞান বিভাগের শিক্ষক কামরুন্নাহার লিপিকে বরখাস্তে ২৪ ঘণ্টার আলটিমেটাম দিয়েছেন শিক্ষার্থীরা। মঙ্গলবার সকালে বিশ্ববিদ্যালয়ের উপাচার্যের সভাকক্ষে ট্রেজারার, বিভিন্ন অনুষদের ডিন, বিভাগের চেয়ারম্যানদের সঙ্গে বৈঠকে এ আলটিমেটাম দেন তারা। এ সময় শিক্ষার্থীরা বলেন, কামরুন্নাহার লিপিকে শিক্ষক হিসেবে সম্বোধন করতেও আমাদের লজ্জা হচ্ছে। তিনি সারা দেশে স্বেচ্ছাসেবী হিসেবে কাজ করা শিক্ষার্থীদের সুইপার (ঝাড়ুদার) বলে সম্বোধন করেছেন। এ ছাড়া তথাকথিত শিক্ষক লিপি আন্দোলনের শুরু থেকে শিক্ষার্থীদের বিরুদ্ধে ফেসবুকে আক্রমণাত্মক বক্তব্য দিয়েছেন এবং নিপীড়কদের পক্ষে অবস্থান নিয়েছেন। এ সময় কামরুন্নাহার লিপিকে বরখাস্ত করা না হলে কঠোর আন্দোলনের হুঁশিয়ারি দেন শিক্ষার্থীরা। কামরুন্নাহার লিপি গত ১৭ জুলাই তার এক ফেসবুক পোস্টে লেখেন, ‘কেউ আমাকে সুশীল আর নিরপেক্ষ ভেবে থাকলে ভুল ভেবেছেন। যারা নিজেদের স্বঘোষিত রাজাকার দাবি করে জনসম্মুখে মিছিল করেছেন, আমি তাদের চরম প্রতিপক্ষ।’ কামরুন্নাহার লিপি ঝিনাইদহ শৈলকুপা নামে তার আরেক ফেসবুক পেজে লেখেন, ‘সারা বাংলায় খবর দে, ১ দফার কবর দে, ১ দফা বলিস না, নিজের কপাল পুড়াইসনা।’"
2024/08/13,অনাকাঙ্ক্ষিত ঘটনা এড়াতে অনেককেই আশ্রয় দেওয়া হয়েছে: সেনাপ্রধান,Unknown,"সেনাবাহিনীর প্রধান জেনারেল ওয়াকার-উজ-জামান বলেছেন, দেশের বর্তমান পরিস্থিতিতে যাতে বিচারবহির্ভূত বা অনাকাঙ্ক্ষিত কোনো ঘটনা না ঘটে সেটি বিবেচনায় গত সরকারের ক্ষমতাচ্যুত মন্ত্রী বা নেতাদের অনেককেই আশ্রয় দিয়েছে সেনাবাহিনী। তবে তাদের বিরুদ্ধে কোনো অভিযোগ থাকলে অবশ্যই বিচারের মুখোমুখি করা যাবে। রাজশাহী সেনানিবাসে মঙ্গলবার বিকালে সাংবাদিকদের ব্রিফিংকালে তিনি এসব কথা বলেন। এ সময় রাজশাহী বিভাগীয় কমিশনার অতিরিক্ত সচিব ড. দেওয়ান মুহাম্মদ হুমায়ুন কবীর, পুলিশের রাজশাহী রেঞ্জের উপ-মহাপরিদর্শক (ডিআইজি) আনিসুর রহমান, জেলা প্রশাসক শামীম আহমেদ, জেলার পুলিশ সুপার (এসপি) সাইফুর রহমানসহ ঊর্ধ্বতন সেনা কর্মকর্তারা উপস্থিত ছিলেন। এর আগে আইনশৃঙ্খলা পরিস্থিতি নিয়ে সেনানিবাসে স্থানীয় পুলিশ, প্রশাসন ও আইনশৃঙ্খলা রক্ষাকারী বাহিনীর কর্মকর্তাদের সঙ্গে মতবিনিময় করেন সেনাপ্রধান জেনারেল ওয়াকার-উজ-জামান। সেখানে তিনি রাজশাহী বিভাগের আইনশৃঙ্খলা পরিস্থিতি সম্পর্কে খোঁজখবর নেন। করণীয় সম্পর্কে সংশ্লিষ্টদের প্রয়োজনীয় নির্দেশনাও দেন। সেনাপ্রধান আরও বলেন, আনসার, র‌্যাব, বিজিবিসহ সবার সঙ্গেই কথা হয়েছে। দেশের  পরিস্থিতি এখন শান্ত হয়ে এসেছে। আমি বলব যে, আইনশৃঙ্খলা পরিস্থিতি এখন সম্পূর্ণভাবেই আমাদের নিয়ন্ত্রণে। পুলিশ কিছুটা ট্রমার মধ্যে আছে। ট্রমাটা কাটিয়ে উঠলে পুলিশ তাদের দায়িত্বটা সঠিকভাবে পালন করতে পারবে। পুলিশ সদস্যরা বিভিন্ন থানায় ইতোমধ্যে কাজ শুরু করেছেন। আমরা পুলিশকে নিয়মমতো প্রটেকশন দিয়ে যাচ্ছি। তারা সম্পূর্ণভাবে যখন কাজকর্ম শুরু করে দেবে, তখন পরিস্থিতি আরও স্বাভাবিক হয়ে আসবে। তখন আমরা সেনানিবাসে ফেরত যাব। সেই পর্যন্ত আমরা থাকব ও কাজ করে যাব। তিনি বলেন, সংখ্যালঘু যে ইস্যুটা আছে, দেখলাম যে এখানে একেবারেই ওরকম কোনো ঘটনা ঘটেনি। এই আটটা জেলায় (রাজশাহী বিভাগের আট জেলায়)। এটা অত্যন্ত ভালো দিক ও এই যে একটা সুন্দর পরিবেশ সেটা বজায় রাখতে হবে। আমরা সবাই মিলে কাজ করব ও দেশকে উন্নতির দিকে নিয়ে যাব। আমরা সুন্দর ভবিষ্যতের দিকে যেতে চাই। সুন্দর একটা পরিবেশ সৃষ্টি হয়েছে। এই দেশকে আমরা এগিয়ে নিয়ে যেতে পারব, যদি সবাই একসঙ্গে কাজ করি। ক্ষমতাচ্যুত আওয়ামী লীগ সরকারের এমপি-মন্ত্রীদের সেনা হেফাজতে নেয়া হয়েছে কিনা- জানতে চাইলে সেনাপ্রধান জেনারেল ওয়াকার-উজ-জামান বলেন, অবশ্যই আমরা তাদের আশ্রয় দিয়েছি। তাদের বিরুদ্ধে যদি কোনো অভিযোগ থাকে, মামলা হয় তাহলে তারা শাস্তির আওতায় আসবেন। অবশ্যই আমরা চাইব না যে বিচারবহির্ভূত কোনো কাজ বা হামলা হোক। তাদের জীবনের যে হুমকি আছে, সেটার জন্য আমরা তাদের আশ্রয় দিয়েছি। যে দলেরই হোক, যে মতেরই হোক, যে ধর্মের হোক, সেটা (নিরাপত্তা) আমরা দেখব। তিনি বলেন, দেশের বর্তমান পরিস্থিতিতে সংখ্যালঘুর কোনো ইস্যু নেই। বহির্বিশ্বের কোনো চাপ নেই। রাষ্ট্রের সংস্কার শেষে একটি গ্রহণযোগ্য নির্বাচন অনুষ্ঠান আয়োজনে সেনাবাহিনী বর্তমান সরকারকে সর্বাত্মক সহযোগিতা করবে।"
2024/08/13,"বঙ্গবন্ধু ভবনে সোহেল তাজ, আগুন দেওয়া ব্যক্তিদের বিচার দাবি",Unknown,"ধানমন্ডি-৩২ নম্বরে বঙ্গবন্ধু জাদুঘর ও বঙ্গবন্ধু ভবনে আগুন দেওয়ার নিন্দা ও প্রতিবাদ জানিয়েছেন বাংলাদেশের প্রথম প্রধানমন্ত্রী তাজউদ্দীন আহমদের ছেলে ও সাবেক স্বরাষ্ট্র প্রতিমন্ত্রী তানজিম আহমদ সোহেল তাজ। তিনি বলেছেন, ছাত্র-জনতার সম্মিলনে বাংলাদেশে একটি গণঅভ্যুত্থান হয়েছে। এই আন্দোলনের মধ্যে কিছু লোক জঘন্যতম ঘটনাটি ঘটিয়েছে। আমি এর নিন্দা ও প্রতিবাদ জানাই। আমি অন্তর্বর্তীকালীন সরকারের কাছে দাবি জানাই, অতিসত্বর এই দুষ্কৃতকারীদের আইনের আওতায় এনে বিচার করতে হবে। মঙ্গলবার ধানমন্ডি ৩২ নম্বরে বঙ্গবন্ধু ভবন পরিদর্শন শেষে ফেসবুকে নিজের ভেরিফায়েড পেজে দেওয়া এক ভিডিও বার্তায় তিনি এসব কথা বলেন। সোহেল তাজ বলেন, আমি দুঃখভারাক্রান্ত মন নিয়ে আপনাদের সামনে হাজির হয়েছি। বঙ্গবন্ধুর ৩২ নম্বরের বাসার সামনে আমি। এটি বঙ্গবন্ধু জাদুঘর ছিল। এই বাড়িতেই ১৯৭৫ সালে জাতির পিতা বঙ্গবন্ধু শেখ মুজিবুর রহমানকে সপরিবারে নির্মমভাবে হত্যা করা হয়। বিবেকের তাড়নায় ধানমন্ডি ৩২ নম্বরে আসার কথা জানিয়ে তিনি বলেন, আমি বিবেক দিয়ে পরিচালিত হই। আমি অন্যায়ের বিরুদ্ধে প্রতিবাদ করি, আমার অবস্থান থেকে যতটুকু পারি করি। সেই আবেগের কারণেই আমি এখানে এসেছি। আমি এটা কোনোভাবেই মেনে নিতে পারি না যে, আমাদের ইতিহাস-ঐতিহ্য, স্বাধীনতার প্রতীক ধ্বংস করে দিতে হবে। বঙ্গবন্ধুর অসম্মানের সঙ্গে মুক্তিযুদ্ধের আগের ২৩ বছরের গণআন্দোলন এবং মুক্তিযুদ্ধের কথা উল্লে­খ করে সোহেল তাজ বলেন, আজ ছাত্র-জনতা যে আন্দোলন করেছে, তাদের উদ্দেশ্য কিন্তু একটা বৈষম্যহীন বাংলাদেশ। যেখানে সবার অধিকার নিশ্চিত করা হবে, যেখানে সবার বাকস্বাধীনতা থাকবে, যেখানে মেধাই হবে মাপকাঠি। মুক্তিযুদ্ধের চেতনাই কিন্তু সেই চেতনা। কিন্তু দুর্ভাগ্য আমাদের, আমরা এই আদর্শটাকে বাস্তবায়ন করতে পারিনি।"
2024/08/13,আওয়ামী সরকারের আজ্ঞাবহ বিচারকদের শাস্তি দাবি,Unknown,"ফ্যাসিবাদী আওয়ামী সরকারের আজ্ঞাবহ বিচারকদের শাস্তি দাবি জানিয়েছেন বিচার বিভাগীয় সাবেক কর্মকর্তারা। ওইসব বিচারকরা আচরণবিধি লঙ্ঘন করেছেন বলেও অভিযোগ করেন তারা। মঙ্গলবার ঢাকা রিপোর্টার্স ইউনিটিতে (ডিআরইউ) আয়োজিত সংবাদ সম্মেলনে ওই দাবি জানানো হয়। সংবাদ সম্মেলনে নরসিংদীর সাবেক সিনিয়র জেলা ও দায়রা জজ ফিরোজ আলম বলেন, দীর্ঘ ১৬ বছর ধরে চলা অসহনীয় নিপীড়নের অবসান ও ফ্যাসিস্ট স্বৈরশাসকের বিদায় হয়েছে। এখন বিচার বিভাগকেও ঢেলে সাজানো দরকার। আমরা অবসরপ্রাপ্ত বিচার বিভাগীয় কর্মকর্তারা বিচার বিভাগ সংস্কার ও পুনর্গঠনের লক্ষ্যে বেশকিছু প্রস্তাব দিচ্ছি। প্রস্তাবগুলো হলো- বিচার বিভাগের পূর্ণ স্বাধীনতা নিশ্চিত ও দেশে আইনের শাসন প্রতিষ্ঠা করার জন্য প্রয়োজনীয় আইনের সংশোধন আনা। বাংলাদেশের সংবিধানের ১১৬ অনুচ্ছেদ সংশোধন করে সরকারের নিয়ন্ত্রণ থেকে বিচারকদের স্বাধীনভাবে কাজ করার সুযোগ দেওয়া। বিচারকদের নিয়োগ, পদোন্নতিসহ যাবতীয় কার্যক্রম পরিচালনা করতে নীতিমালা করার জন্য বাংলাদেশ সুপ্রিমকোর্টের অধীনে পৃথক সচিবালয় গঠন করা। মাসদার হোসেন মামলায় প্রদত্ত বাংলাদেশ সুপ্রিমকোর্টের আপিল বিভাগের রায়ের পূর্ণ বাস্তবায়ন করা। বাংলাদেশ সুপ্রিমকোর্টের উভয় বিভাগে বিচারপতি নিয়োগের ক্ষেত্রে সুনির্দিষ্ট নীতিমালা করা। যেসব বিচারকরা আচরণবিধি লঙ্ঘন করে সরকারের সঙ্গে হাত মিলিয়ে ন্যায়বিচারের পরিপন্থি কাজ করেছেন, জামিনযোগ্য মামলায় জামিন না দিয়ে নিষ্পাপ মানুষকে কারাগারে পাঠিয়েছেন, রিমান্ড আদেশ দিয়ে হয়রানি ও নির্যাতনের সুযোগ করে দিয়েছেন, ফরমায়েশি রায় দিয়ে শাস্তি দিয়েছেন, তাদেরকে চিহ্নিত করে তাদের বিরুদ্ধে আইনানুগ শাস্তিমূলক ব্যবস্থা নেওয়া। ক্ষমতা টিকিয়ে রাখার জন্য প্রকাশ্যে সরকারকে সমর্থন করে যারা কাজ করেছেন, তাদের বদলি করে সৎ ও নিরপেক্ষ বিচারকদের পদায়ন করা। বাংলাদেশ সুপ্রিমকোর্টের বর্তমান রেজিস্ট্রার জেনারেলসহ সব বিচার বিভাগীয় কর্মকর্তাদের এবং আইন মন্ত্রণালয়ে কর্মরত স্বৈরাচারী সরকারের সহযোগীদের অপসারণ করা। বিচার বিভাগীয় কর্মকর্তাদের চুক্তিভিত্তিক নিয়োগ বাতিল করে যোগ্য ও নিরপেক্ষ অবসরপ্রাপ্ত বিচার বিভাগীয় কর্মকর্তাদের নিয়োগ দেওয়া।বাংলাদেশ সুপ্রিমকোর্টের হাইকোর্ট বিভাগে কর্মরত বিচারপতিদের মধ্যে যারা শপথ ভঙ্গ করে এবং আচরণবিধি লঙ্ঘন করে সরকারকে প্রত্যক্ষ ও পরোক্ষভাবে সহযোগিতা করেছেন, তাদেরকে অপসারণ করে বিচারের আওতায় আনা। ভবিষ্যৎ স্বৈরতান্ত্রিক ক্ষমতা বিলুপ্তির জন্য এবং সুষ্ঠু ও নিরপেক্ষ নির্বাচনের জন্য সংবিধানের সংস্কার করা। একই সঙ্গে বর্তমান সরকার যদি অবসরপ্রাপ্ত বিচারকদের প্রতি কোনো দায়িত্ব দেয় তবে তারা দায়িত্ব আন্তরিকতার পালন করতে সম্মত আছেন বলেও মন্তব্য করেন সাবেক সিনিয়র জেলা ও দায়রা জজ ফিরোজ আলম। এ সময় আরও উপস্থিত ছিলেন অবসরপ্রাপ্ত সিনিয়র জেলা ও দায়রা জজ মো. মাসদার হোসেন, মো. জাহাঙ্গীর আলম, মো. আবু হোসেন খান, অবসরপ্রাপ্ত বিচারক আবুল হোসেন খন্দকার, আব্দুর রহমান, মোস্তাক আহমেদ প্রমুখ।"
2024/08/13,দেশের ৪৮ জেলায় হিন্দু সম্প্রদায়ের ওপর হামলার অভিযোগ,Unknown,"সরকার পরিবর্তনকে কেন্দ্র করে দেশের ৪৮টি জেলায় ২৭৮টি জায়গায় হিন্দু সম্প্রদায়ের ওপর হুমকি এবং হামলা করা হয়েছে বলে অভিযোগ করেছে জাতীয় হিন্দু মহাজোট। মঙ্গলবার রাজধানীর জাতীয় প্রেস ক্লাবের তফাজ্জল হোসেন মানিক মিয়া হলে আয়োজিত সংবাদ সম্মেলনে সংগঠনের মুখপাত্র ও নির্বাহী মহাসচিব পলাশ কান্তি দে এ দাবি জানান। সংবাদ সম্মেলনে লিখিত বক্তৃতায় পলাশ কান্তি দে বলেন, দেশবাসীসহ বিশ্ববাসী জানতে পেরেছে- বিগত কয়েকদিন যাবত দেশে কী পরিস্থিতির শিকার হয়েছিল হিন্দু সম্প্রদায়। রাজনৈতিক পট পরিবর্তনে হিন্দু সম্প্রদায়ের ওপর ভাঙচুর, ঘরবাড়ি, ব্যবসাপ্রতিষ্ঠান লুটপাট ও আগুনে পুড়িয়ে দেওয়া, জোরপূর্বক জমি দখল ও দেশত্যাগের হুমকির যে ঘটনা ঘটানো হলো তা একাত্তরের পুনরাবৃত্তি। এটা কোনো মানুষের ওপর নয়, এটা হিন্দু ধর্মের ওপর সুস্পষ্ট আঘাত। গতকাল (সোমবার) পর্যন্ত ৪৮টি জেলায় ২৭৮টি জায়গায় হিন্দু সম্প্রদায়ের ওপর হামলা ও হুমকি এসেছে। তিনি বলেন, অন্তর্বর্তীকালীন সরকারের স্বরাষ্ট্র মন্ত্রণালয়ের উপদেষ্টা ব্রিগেডিয়ার জেনারেল (অব.) ড. এম সাখাওয়াত হোসেনের সঙ্গে আমরা আমাদের দাবি পেশ করি এবং উপদেষ্টা আমাদের সব কথা গুরুত্ব দিয়ে শুনেছেন এবং পরবর্তী ক্যাবিনেট মিটিংয়ে উনি আমাদের সমস্ত বিষয় তুলে ধরবেন বলে জানান। পলাশ কান্তি দে বলেন, বিগত সময়ে যারা সরকারে ছিলেন সে সমস্ত রাজনৈতিক দলের কাছে আমরা বিগত ২৪ বছর বার বার বলার পরেও আমাদের কোনো দাবি তারা পূরণ করেনি।এখন আমরা আশাবাদী এই অন্তর্বর্তীকালীন সরকার আমাদের দীর্ঘদিনের দাবি পূরণ করবে। একই সঙ্গে আমাদের ছাত্ররা দেশব্যাপী যে আন্দোলন করছে আমরা তার সঙ্গে একমত। আমরা ছাত্রদের দাবি মেনে নেওয়ার আহ্বান জানাই। তিনি আরও বলেন, আমরা লক্ষ করেছি ও দেখেছি হিন্দু মহাজোটের নাম ব্যবহার করে একজন ব্যক্তি যিনি বহিষ্কৃত উনি হিন্দু সম্প্রদায়কে নিয়ে যে বক্তব্য দিয়েছেন তার নিন্দা ও ক্ষোভ জানাই। আমরা অবগত করছি যে হিন্দু মহাজোট রাজনৈতিক নিরপেক্ষ হিন্দু অধিকার আদায়ের সংগঠন। কোনো রাজনৈতিক দল বা ব্যক্তিকে খুশি করা বা কোনো রাজনৈতিক দলের এজেন্ডা বাস্তবায়ন করা হিন্দু মহাজোটের কাজ নয়। সাম্প্রদায়িক সম্প্রীতি রক্ষাকরণ অসাম্প্রদায়িক বাংলাদেশ প্রতিষ্ঠা করা হিন্দু মহাজোটের মূল আদর্শ। পলাশ কান্তি দে বলেন, বাংলাদেশ জাতীয় হিন্দু মহাজোট এদেশের হিন্দুদের সমস্যা ও অধিকার নিয়ে কাজ করে। আমাদের সংগঠনের একজন ব্যক্তি যার নাম গোবিন্দ চন্দ্র প্রমানিক। তিনি সংগঠনের সাবেক মহাসচিব যিনি সংগঠনবিরোধী কাজ-কর্মে জড়িত থাকায় বাংলাদেশ জাতীয় হিন্দু মহাজোটের ২০১৬-২০১৮ কেন্দ্রীয় কার্যনির্বাহী কমিটিতে তাকে বাদ দিয়ে কমিটি করা হয়। পরে তিনি তার দোসরদের নিয়ে আরও একটি পালটা কমিটি দেন। পরে আমরা একটি সংবাদ সম্মেলন করে আনুষ্ঠানিকভাবে তাকে বহিষ্কার ও স্বঘোষিত মহাসচিব হিসেবে ঘোষণা দিই। সভাপতির বক্তৃতায় বাংলাদেশ জাতীয় হিন্দু মহাজোটের সভাপতি ড. প্রভাস চন্দ্র রায় বলেন, দেশে সরকার পরিবর্তন হলেই সর্বপ্রথম হিন্দুদের ওপর হামলা করা হয়। অতীতে তেমন আক্রমণ না থাকলেও ইদানীং আক্রমণ বেশি হচ্ছে। আমরা নিরাপত্তা নিয়ে এদেশে বেঁচে থাকতে চাই।এদেশে আমরা জন্মগ্রহণ করেছি। এদেশে আমাদেরও অধিকার রয়েছে। তিনি বলেন, আমরা গতকাল (সোমবার) সরকারের কাছে সাতটি দাবি জানিয়েছেন। দাবি গুলো হলো- দেশজুড়ে হিন্দু সম্প্রদায়ের ওপর সাম্প্রতিক সময়ে ভয়াবহতম সাম্প্রদায়িক আক্রমণের বিচার বিভাগীয় তদন্ত করতে হবে; সংখ্যালঘু সুরক্ষা আইন ও কমিশন করতে হবে; মন্দির ও বসতবাড়ি সরকারি খরচে পুনঃস্থাপন করতে হবে; দ্রুত বিচার টাইব্যুনালে দোষীদের শাস্তি নিশ্চিত করতে হবে ও তদন্ত রিপোর্ট জনসম্মুখে প্রকাশ করতে হবে; ২০০০ সাল থেকে ২০২৪ আজকে পর্যন্ত সংখ্যালঘু নির্যাতনের রিপোর্ট জনসম্মুখে প্রকাশ করা; আসন্ন দুর্গাপূজায় ৩ দিনের ছুটি ঘোষণা করা; সংখ্যালঘু মন্ত্রণালয় প্রতিষ্ঠা করা। বাংলাদেশ জাতীয় হিন্দু মহাজোটের সভাপতি ড. প্রভাস চন্দ্র রায়ের সভাপতিত্বে সংবাদ সম্মেলনে আরও উপস্থিত ছিলেন সংগঠনের নির্বাহী সভাপতি সুধাংশু চন্দ্র বিশ্বাস, প্রধান সমন্বয়কারী ড. সোনালী দাস, সহ-সভাপতি বীর মুক্তিযোদ্ধা রনজিত কুমার মৃধা, প্রভাস চন্দ্র মন্ডল, তপন হাওলাদার, জগন্নাথ হালদার, সুনীল মালাকার, সঞ্জয় কুমার রায়, যুগ্ম মহাসচিব অখিল মন্ডল, শিপন কুমার বিশ্বাস, ফনিভুষন হালদার, শ্যামল রঞ্জন মন্ডল, সমীর সরকার, সুশীল কুমার মিত্র ডা. নিমাই চন্দ্র আর্য্য, কনজ দাস, হারাধন বিশ্বাস, কেনেডি ঘোষ, সাংগঠনিক সম্পাদক আশীষ বাড়ই, সঞ্জয় কুমার সাহা, খগেন সুত্রধর, মহিলা বিষয়ক সম্পাদক মৃদুলা বিশ্বাস, নন্দীতা ঘরামী, জাতীয় হিন্দু যুব মহাজোটের প্রধান সমন্বয়কারী পংকজ হালদার, সভাপতি প্রদীপ কান্তি দে, সাধারণ সম্পাদক রাজেস নাহা, সাংগঠনিক সম্পাদক মাধব দাস, হিন্দু ছাত্র মাহাজোটের সভাপতি অনুপম দাস, নির্বাহী সভাপতি অভিজিৎ রায়, সাধারণ সম্পাদক রাজিব সাহা প্রমুখ।"
2024/08/13,"ইন্টারনেট বন্ধ নিয়ে পলকের যত কথা, আসল তথ্য এলো তদন্ত প্রতিবেদনে",Unknown,"ইন্টারনেট বন্ধ নিয়ে তৎকালীন ডাক, টেলিযোগাযোগ ও তথ্যপ্রযুক্তি প্রতিমন্ত্রী জুনাইদ আহমেদ পলক নানা কথা বললেও অন্তর্বর্তী সরকারের তদন্তে বেরিয়ে এসেছে আসল তথ্য। কোটা সংস্কার আন্দোলন ঘিরে গত ১৮ জুলাই প্রথম দফায় সারা দেশে ইন্টারনেট শাটডাউন করা হয়েছিল তৎকালীন ডাক, টেলিযোগাযোগ ও তথ্যপ্রযুক্তি প্রতিমন্ত্রী জুনাইদ আহমেদ পলক এবং বিটিআরসি চেয়ারম্যান প্রকৌশলী মহিউদ্দিন আহমেদের নির্দেশনায়। আর মোবাইল ইন্টারনেট বন্ধ করা হয়েছিল ন্যাশনাল টেলিকমিউনিকেশন মনিটরিং সেন্টারের (এনটিএমসি) মহাপরিচালকের নির্দেশে। পলক ইন্টারনেট বন্ধ নিয়ে ডেটা সেন্টার পুড়ে যাওয়াসহ নানা গল্প ফেঁদেছিলেন। মূলত এমন কোনো ঘটনাই ঘটেনি। পলক নিজে ও বিটিআরসি এবং এনটিএমসি ইন্টারনেট বন্ধে জড়িত। মঙ্গলবার অন্তর্বর্তী সরকারের ডাক, টেলিযোগাযোগ ও তথ্যপ্রযুক্তি মন্ত্রণালয় থেকে গণমাধ্যমে পাঠানো এক সংবাদ বিজ্ঞপ্তিতে এসব তথ্য জানানো হয়। অন্তর্বর্তী সরকারের ডাক, টেলিযোগাযোগ ও তথ্যপ্রযুক্তি উপদেষ্টা মো. নাহিদ ইসলামের নির্দেশনায় গঠিত তদন্ত কমিটি প্রাথমিকভাবে এ তথ্য পেয়েছে বলে বিজ্ঞপ্তিতে জানানো হয়। বিজ্ঞপ্তিতে বলা হয়, ‘তদন্ত প্রতিবেদন অনুযায়ী, গত ১৫-১৬ জুলাই সময়কালে মোবাইল ইন্টারনেট ও ১৮ থেকে ২৩ জুলাই পর্যন্ত এবং ৫ আগস্ট ব্রডব্যান্ড ইন্টারনেট বন্ধ ও চালু করার বিষয়টি ডাক ও টেলিযোগাযোগ বিভাগের প্রশাসনিক অনুমোদন ব্যতিরেকে ডাক, টেলিযোগাযোগ ও তথ্যপ্রযুক্তি মন্ত্রণালয়ের সাবেক প্রতিমন্ত্রী জুনাইদ আহমেদ পলকের মৌখিক নির্দেশক্রমে বিটিআরসি চেয়ারম্যান প্রকৌশলী মো. মহিউদ্দিন আহমেদের নির্দেশনায় সম্পন্ন করা হয়। অন্যদিকে ১৭ থেকে ২৮ জুলাই পর্যন্ত এবং ৫ আগস্ট মোবাইল ইন্টারনেট বন্ধ ও চালু করার বিষয়টি স্বরাষ্ট্র মন্ত্রণালয়ের আওতাধীন ন্যাশনাল টেলিকমিউনিকেশন মনিটরিং সেন্টারের (এনটিএমসি) নির্দেশনায় সম্পন্ন করা হয়।’ বিজ্ঞপ্তিতে আরও বলা হয়, ‘প্রাথমিক তদন্ত প্রতিবেদনে জানা যায় যে, ওই সময়ে ডাটা সেন্টারে আগুন লাগার সঙ্গে ইন্টারনেট বন্ধের কোনো সম্পর্ক ছিল না। ইন্টারনেট বন্ধের সঙ্গে ডাটা সেন্টারে আগুনে ক্ষতিগ্রস্ত হওয়ার বিষয়টি সম্পৃক্ত করে প্রচারণার মাধ্যমে সাবেক প্রতিমন্ত্রী জুনাইদ আহমেদ পলক জাতির সঙ্গে মিথ্যাচার ও প্রতারণা করেছেন। এ বিষয়ে অধিকতর তদন্ত চলমান।’ ইন্টারনেট বন্ধ নিয়ে পলকের যত কথা
কোটা সংস্কার আন্দোলন ঘিরে সারা দেশকে ইন্টারনেটবিহীন করে রাখার বিষয়ে নানা কথা বলেন তৎকালীন ডাক, টেলিযোগাযোগ ও তথ্যপ্রযুক্তি প্রতিমন্ত্রী জুনাইদ আহমেদ পলক। ডেটা সেন্টারে আগুন, সাবমেরিন কেবলের তার ক্ষতিগ্রস্ত হওয়াসহ নানা বক্তব্য দেন তিনি। এ ছাড়া তৎকালীন সরকারের পক্ষ থেকে তখন জনগণের মোবাইল ফোনে বার্তা পাঠানো হয়। তাতে বলা হয়েছিল, ‘সন্ত্রাসীদের আগুনের কারণে ডেটা সেন্টার পুড়ে যাওয়া এবং আইএসপির তার পুড়ে যাওয়ার কারণে সারা দেশে ইন্টারনেট সেবা ব্যাহত, মেরামত করতে সময় লাগবে।’ পরিস্থিতির প্রয়োজনীয়তায় ইন্টারনেট বন্ধ করা হয়েছে: প্রতিমন্ত্রী পলক এরপর বন্ধ করা হয় মোবাইল ইন্টারনেট। তাতে সমালোচনা শুরু হলে ১৮ জুলাই প্রতিমন্ত্রী পলক বলেছিলেন, জাতীয় ও নাগরিক নিরাপত্তার কথা চিন্তা করে মোবাইল ইন্টারনেট বন্ধ করা হয়েছে। তখন তিনি এও বলেছিলেন, সামাজিক যোগাযোগমাধ্যমগুলো সহযোগিতা করলে সরকারকে কঠোর অবস্থানে যেতে হতো না। ব্রডব্যান্ড ইন্টারনেট বন্ধের বিষয়ে পলক বলেছিলেন, ১৮ জুলাই বেলা ৩টা থেকে রাত ৯টা পর্যন্ত অগ্নিসংযোগের কারণে মহাখালীতে অবস্থিত ডেটা সেন্টার ক্ষতিগ্রস্ত হওয়ায় ব্রডব্যান্ড ইন্টারনেট বন্ধ করা হয়েছে। তিনি সারা দেশে শত শত কিলোমিটার ফাইবার কেবল পুড়িয়ে দেওয়া হয়েছে বলে জানিয়েছিলেন। এ ছাড়া গত ২৩ জুলাই মহাখালীতে ক্ষতিগ্রস্ত ভবন পরিদর্শনে গিয়ে তিনি বলেছিলেন, অগ্নিসংযোগের কারণে ডেটা সেন্টার পুরোপরি বন্ধ হয়ে যায়। তখন তারা ইন্টারনেট বন্ধ করতে বাধ্য হন। তবে ২৮ জুলাই পলক জানিয়েছিলেন, বাংলাদেশ পুরোপুরি ইন্টারনেট বিচ্ছিন্ন ছিল না। সরকারের কেপিআইভুক্ত যেসব প্রতিষ্ঠান ও জরুরি সেবা রয়েছে, সেখানে সব সময়ই ইন্টারনেট চলমান ছিল। ইন্টারনেট বন্ধ ছাড়াও সামাজিক যোগযোগমাধ্যম টানা ১৩ দিন বন্ধ ছিল। এ নিয়ে পলকের ভাষ্য ছিল, ফেসবুক কর্তৃপক্ষের দায়িত্বশীল আচরণ ও দেশের আইন মেনে চললে চালু হবে।"
2024/08/13,পলক-মহিউদ্দিনের নির্দেশে ইন্টারনেট শাটডাউন: তদন্ত প্রতিবেদন,Unknown,"কোটা সংস্কার আন্দোলন ঘিরে গত ১৮ জুলাই প্রথম দফায় সারা দেশে ইন্টারনেট শাটডাউন করা হয়েছিল তৎকালীন ডাক, টেলিযোগাযোগ ও তথ্যপ্রযুক্তি প্রতিমন্ত্রী জুনাইদ আহমেদ পলক এবং বিটিআরসি চেয়ারম্যান প্রকৌশলী মহিউদ্দিন আহমেদের নির্দেশনায়। আর মোবাইল ইন্টারনেট বন্ধ করা হয়েছিল ন্যাশনাল টেলিকমিউনিকেশন মনিটরিং সেন্টারের (এনটিএমসি) মহাপরিচালকের নির্দেশে। মঙ্গলবার অন্তর্বর্তী সরকারের ডাক, টেলিযোগাযোগ ও তথ্যপ্রযুক্তি মন্ত্রণালয় থেকে গণমাধ্যমে পাঠানো এক সংবাদ বিজ্ঞপ্তিতে এসব তথ্য জানানো হয়। অন্তর্বর্তী সরকারের ডাক, টেলিযোগাযোগ ও তথ্যপ্রযুক্তি উপদেষ্টা মো. নাহিদ ইসলামের নির্দেশনায় গঠিত তদন্ত কমিটি প্রাথমিকভাবে এ তথ্য পেয়েছে বলে বিজ্ঞপ্তিতে জানানো হয়। বিজ্ঞপ্তিতে বলা হয়, সম্প্রতি বৈষম্যবিরোধী ছাত্র-জনতার আন্দোলন চলাকালীন একাধিকবার দেশব্যাপী মোবাইল ইন্টারনেট ও ব্রডব্যান্ড ইন্টারনেট শাটডাউন হয়। এতে জনজীবন বিপর্যস্ত হয়। বিশ্বে বাংলাদেশের ভাবমূর্তি ক্ষুণ্ণ হয়। সারা দেশে মোবাইল ও ব্রডব্যান্ড ইন্টারনেট শাটডাউনের কারণ ও সংশ্লিষ্টতার বিষয়ে ডাক, টেলিযোগাযোগ ও তথ্যপ্রযুক্তি মন্ত্রণালয়ের উপদেষ্টা নাহিদ ইসলামের নির্দেশক্রমে তদন্ত প্রতিবেদন দাখিলের জন্য ৭ সদস্যবিশিষ্ট কমিটি গঠন করা হয়। গঠিত কমিটি প্রাথমিক প্রতিবেদন দাখিল করেছে। বিজ্ঞপ্তিতে বলা হয়, ‘তদন্ত প্রতিবেদন অনুযায়ী, গত ১৫-১৬ জুলাই সময়কালে মোবাইল ইন্টারনেট ও ১৮ থেকে ২৩ জুলাই পর্যন্ত এবং ৫ আগস্ট ব্রডব্যান্ড ইন্টারনেট বন্ধ ও চালু করার বিষয়টি ডাক ও টেলিযোগাযোগ বিভাগের প্রশাসনিক অনুমোদন ব্যতিরেকে ডাক, টেলিযোগাযোগ ও তথ্যপ্রযুক্তি মন্ত্রণালয়ের সাবেক প্রতিমন্ত্রী জুনাইদ আহমেদ পলকের মৌখিক নির্দেশক্রমে বিটিআরসি চেয়ারম্যান প্রকৌশলী মো. মহিউদ্দিন আহমেদের নির্দেশনায় সম্পন্ন করা হয়। অন্যদিকে ১৭ থেকে ২৮ জুলাই পর্যন্ত এবং ৫ আগস্ট মোবাইল ইন্টারনেট বন্ধ ও চালু করার বিষয়টি স্বরাষ্ট্র মন্ত্রণালয়ের আওতাধীন ন্যাশনাল টেলিকমিউনিকেশন মনিটরিং সেন্টারের (এনটিএমসি) নির্দেশনায় সম্পন্ন করা হয়।’ বিজ্ঞপ্তিতে আরও বলা হয়, ‘প্রাথমিক তদন্ত প্রতিবেদনে জানা যায় যে, ওই সময়ে ডাটা সেন্টারে আগুন লাগার সঙ্গে ইন্টারনেট বন্ধের কোনো সম্পর্ক ছিল না। ইন্টারনেট বন্ধের সঙ্গে ডাটা সেন্টারে আগুনে ক্ষতিগ্রস্ত হওয়ার বিষয়টি সম্পৃক্ত করে প্রচারণার মাধ্যমে সাবেক প্রতিমন্ত্রী জুনাইদ আহমেদ পলক জাতির সঙ্গে মিথ্যাচার ও প্রতারণা করেছেন। এ বিষয়ে অধিকতর তদন্ত চলমান।’"
2024/08/13,"উপস্থাপিকাকে হেনস্তা, ক্ষমা চাইলেন বিচারপতি মানিক",Unknown,"কোটা সংস্কার আন্দোলন ইস্যু নিয়ে টকশোতে উপস্থাপিকা দীপ্তি চৌধুরীকে ‘রাজাকারের বাচ্চা’ বলে সম্বোধন ও অশালীন আচরণের ঘটনায় ক্ষমা চেয়েছেন সাবেক বিচারপতি এ এইচ এম শামসুদ্দিন চৌধুরী মানিক। একই সঙ্গে তিনি জনগণের কাছেও ক্ষমা প্রার্থনা করেন। সোমবার বিচারপতি মানিককে ক্ষমা চাওয়ার জন্য লিগ্যাল নোটিশ পাঠান সুপ্রিম কোর্টের জ্যেষ্ঠ আইনজীবী অ্যাডভোকেট ফাওজিয়া করিম ফিরোজ। নোটিশ পাওয়ার পর গতকালই লিখিতভাবে ক্ষমা প্রার্থনা করেন বিচারপতি মানিক। আইনি নোটিশের জবাবে সাবেক বিচারপতি মানিক লিখেছেন, তিনি একজন হাইপারটেনশন ও ডায়াবেটিসের রোগী। টকশোর দিন তাকে অনেক লম্বা পথ হেঁটে প্রোগ্রামে অংশগ্রহণ করতে হয়েছিল। ফলে তার ব্লাড সুগার নেমে যায় ও ব্লাড প্রেসার বেড়ে যায়। একই সঙ্গে তিনি প্রচুর ক্লান্ত বোধ করছিলেন। যার কারণে তিনি তার নিজের ওপর নিয়ন্ত্রণ হারিয়ে ফেলেছিলেন। তাই এরূপ আচরণের জন্য উপস্থাপিকার কাছে গভীরভাবে ক্ষমা প্রার্থনা করেন সাবেক বিচারপতি এ এইচ এম শামসুদ্দিন চৌধুরী মানিক।"
2024/08/13,মহাপ‌রিচাল‌কের অপসারণসহ ২ দফা দাবিতে স্বাস্থ্য অধিদপ্তর ঘেরাও,Unknown,"স্বাস্থ্য অধিদপ্তরের মহাপরিচালক অধ্যাপক ডা. এবিএম খুরশিদ আলমসহ অধিদপ্তরের দুর্নীতিবাজ সব কর্মকর্তার অপসারণসহ দুই দফা দাবিতে স্বাস্থ্য অধিদপ্তর ঘেরাও করে অবস্থান কর্মসূচি পালন করছে বিভিন্ন হাসপাতাল-স্বাস্থ্য সেবা প্রতিষ্ঠানে কর্মরত স্বাস্থ্য ক্যাডারের কর্মকর্তারা। দ্রুততম সময়ে এসব দাবি মেনে না নিলে বৃহত্তর কর্মসূচিতে যাওয়ার হুমকিও দিয়েছেন তারা। মঙ্গলবার বেলা ১১টা থেকে সাড়ে ১২টা পর্যন্ত স্বাস্থ্য অধিদপ্তরে গিয়ে এই চিত্র দেখা গেছে। চিকিৎসকদের দাবি, গত ১৫ বছরের শাসনামলে স্বাস্থ্য অধিদপ্তরে সীমাহীন অনিয়ম দুর্নীতি হয়েছে। কোটি কোটি টাকার বিনিময়ে কর্মকর্তারা বিক্রি হয়ে অবৈধ নিয়োগ-পদোন্নতি দিয়েছে। তাই আমরা বর্তমান ডিজিসহ সব দুর্নীতিবাজ কর্মকর্তাদের অপসারণ চাই। চিকিৎসকদের দুই দফা দাবিগুলো হলো- স্বাস্থ্য অধিদপ্তরের ডিজিসহ দুর্নীতিবাজ সব কর্মকর্তাদের দ্রুততম সময়ে অপসারণ করতে হবে। অবৈধভাবে নিয়োগ, পদোন্নতি ও পদায়ন পাওয়া সকলকিছু বাতিল করতে হবে। বিসিএস স্বাস্থ্য ক্যাডার অ্যাসোসিয়েশনের সদস্য সচিব ডা. উম্মে তানিয়া নাসরিন বলেন, এডহক কর্মকর্তাদের এডহক সার্ভিসে অবৈধ স্থায়ীকরণ বাতিলসহ এতোদিন আমরা ৬ দফা দাবিতে আন্দোলন করে আসলেও এখন আমাদের দফা দুইটি। প্রথম দফাই হলো- দুর্বৃত্তদের চাপের মুখে একদিন পরই শতাধিক অবৈধ পদায়ন বাতিলের সিদ্ধান্ত স্থগিত করে আবারো তাদের বৈধতা দেওয়া স্বাস্থ্য অধিদপ্তরের মহাপরিচালকের পদত্যাগ। পাশাপাশি অধিদপ্তরের সব দুর্নীতিবাজ কর্মকর্তাদের অপসারণ চাই। আমাদের দ্বিতীয় দাবি হলো- সব ধরনের অবৈধ পদোন্নতি, নিয়োগ বাতিল করতে হবে। তিনি বলেন, দেশের প্রত্যন্ত ইউনিয়ন থেকে শুরু করে সর্বোচ্চ চিকিৎসা সেবা কেন্দ্র পর্যন্ত পদায়ন হওয়া এই ক্যাডারের প্রায় ৩৫ হাজার কর্মকর্তা দেশের স্বাস্থ্য ব্যবস্থার মূল মেরুদণ্ড। ক্যাডার সার্ভিস গঠন হওয়ার পর থেকে বিগত প্রায় ৪০ বছর ধরে আমরা দেশের মানুষকে নিরবিচ্ছিন্নভাবে স্বাস্থ্য সেবা প্রদান করে আসছি এবং শত সীমাবদ্ধতা, বৈষম্য ও অপ্রাপ্তি স্বত্বেও আমরা দেশের জনগণকে সেবা প্রদানে কখনো পিছপা হইনি। সর্বশেষ দেশের কোভিড ক্রান্তিকালে ৩৯ বিসিএসের কর্মকর্তাসহ ৩৫ হাজার কর্মকর্তা চিকিৎসা সেবায় নিয়োজিত হয়ে প্রায় শতধিক ক্যাডার কর্মকর্তা নিজের জীবন বিলিয়ে দিয়েছেন। কিন্তু বিগত কিছু বছর ধরে আমরা উদ্বেগের সঙ্গে লক্ষ্য করছি, সরকারি চাকরিবিধির গুরুতর লঙ্ঘন ঘটিয়ে ক্যাডার পদসমূহে ভিন্ন নিয়োগবিধির আওতায় নিয়োগপ্রাপ্ত এডহক ও প্রকল্প কর্মকর্তাদের পদায়ন ও পদোন্নতি দেওয়া শুরু করেছে স্বাস্থ্য অধিদপ্তর ও স্বাস্থ্য মন্ত্রনালয়ের কিছু দুষ্কৃতিকারী কর্মকর্তা। তিনি আরও বলেন, আজ পর্যন্ত প্রায় হাজারখানেক অবৈধ পদোন্নতি, জনপ্রশাসনের নির্দেশনা অমান্য করে প্রায় ৫ শতাধিক অবৈধ পদায়নসহ স্বাস্থ্য অধিদপ্তরে অনিয়ম-দুর্নীতি চরম আকার ধারণ করেছে। আমরা দেখেছি একদল চাকরিজীবী যারা তাদেরই নিয়োগবিধির শর্ত পরীক্ষা ও প্রশিক্ষণ গ্রহণ না করে স্থায়ী হয়েছিল। অর্থাৎ তারা প্রথমবার মার্জনা পেয়েছেন, যারা তাদের সমগ্র চাকরিজীবনে কখনো কোনো পরীক্ষা বা প্রশিক্ষণ নেননি, যারা বিসিএস অনুত্তীর্ণ হয়েও ক্যাডার হয়েছে। এগুলো আমাদের স্বাস্থ্য ক্যাডারের সঙ্গে চরমতম অন্যায়। এ অন্যায় ও জুলুম আমরা মানি না, মানব না।"
2024/08/13,মুগ্ধের মৃত্যুর বর্ণনা দিয়ে যা লিখল মার্কিন সংবাদমাধ্যম,Unknown,"প্রায় প্রতিটি বাংলাদেশিকে স্তম্ভিত করেছিল মীর মাহফুজুর রহমান মুগ্ধের ঘটনা। অনেকেই ট্রমাটাইজ হয়ে গিয়েছিলেন এটা দেখে। অনেকেরি চোখ দিয়ে নিজের অজান্তেই পানি ঝড়েছে। কোটা সংস্কার আন্দোলন চলাকালে গত ১৮ জুলাই রাজধানীর উত্তরার আজমপুরে গুলিবিদ্ধ হয়ে নিহত হন মুগ্ধ। মৃত্যুর কিছুক্ষণ আগেই বিক্ষোভকারীদের হাতে সেদিন পানির বোতল তুলে দিচ্ছিলেন মীর মাহফুজুর রহমান (মুগ্ধ)। টিয়ার গ্যাসে জ্বলতে থাকা চোখ মুছতে মুছতেই পানি নিয়ে ছুটে যাচ্ছিলেন সবার কাছে। কিন্তু এর মাত্র ১৫ মিনিটের মাথায়, ঢাকায় দুপুরের উত্তাপে বিশ্রাম নেওয়ার সময় একটি বুলেট তার কপালে এসে বিঁধে; শহিদ হন বিশ্ববিদ্যালয় শিক্ষার্থী মুগ্ধ। সোমবার (১২ আগস্ট) মুগ্ধর মৃত্যুর এমন বর্ণনা দিয়ে তাকে নিয়ে এক প্রতিবেদন প্রকাশ করেছে মার্কিন সংবাদমাধ্যম সিএনএন। ঘটনার পরপরই মুগ্ধকে তার বন্ধু এবং অন্য বিক্ষোভকারীরা উদ্ধার করে হাসপাতালে নিয়ে গিয়েছিলেন, কিন্তু ততক্ষণে অনেক দেরি হয়ে যায়। মুগ্ধর যমজ ভাই মীর মাহবুবুর রহমান স্নিগ্ধ সিএনএনকে বলেন, ‘আমি শুধু তাকে জড়িয়ে ধরেছিলাম এবং কান্নায় ভেঙে পড়ি।’ গত ১৮ জুলাই উত্তরার আজমপুরে গুলিবিদ্ধ হয়ে মৃত্যুর আগে মুগ্ধর পানি দেওয়ার ভিডিওটি সামাজিকমাধ্যমে ছড়িয়ে পড়ে, যা শেয়ার করেন লাখ লাখ মানুষ। এই ভিডিও, ন্যায়বিচারের আহ্বান জানিয়ে আরও বেশি মানুষকে রাস্তায় নেমে আসতে উৎসাহিত করে। স্থানীয় মিডিয়া এবং বিভিন্ন সংস্থার বিশ্লেষণের উদ্ধৃতি দিয়ে সিএনএন জানিয়েছে, বাংলাদেশে সরকারি চাকরিতে কোটা সংস্কার নিয়ে শান্তিপূর্ণ বিক্ষোভ একপর্যায়ে দীর্ঘদিনের প্রধানমন্ত্রী শেখ হাসিনাকে ক্ষমতাচ্যুত করার আন্দোলনে রূপান্তরিত হয়। যার ফলে সৃষ্ট সহিংসতা এবং সংঘর্ষে অন্তত ৩০০ মানুষের প্রাণহানি হয়েছে। ফারাহ পরশিয়া নামে ঢাকার একটি প্রযুক্তি কোম্পানিতে কর্মরত ২৩ বছর বয়সী এক বিক্ষোভকারী সিএনএনকে বলেন, হত্যাকাণ্ড চলছিল এবং সবাই নীরব ছিল। ফলে আমাদের নিজেদের জন্য এবং গণতন্ত্রের জন্য দাঁড়াতেই হতো। আমরা (সাধারণ মানুষ) যে কতটা ক্ষমতা ধারণ করি, তা দেখে আমি বিস্মিত। কারণ, বহু বছর ধরে আমরা সবাই ক্ষমতাহীন বোধ করে এসেছি। শেখ হাসিনার পদত্যাগের মধ্যদিয়ে পরিস্থিতি শান্ত হয়ে আসার পর, আন্দোলনে নিহত অনেকের পরিবার এখন তাদের প্রিয়জনের মৃত্যুর জন্য জবাবদিহি চাইছে। খাওয়া, ঘুমানো, একসঙ্গে পড়াশোনা থেকে শুরু করে পোশাক ভাগাভাগি; যমজ দুই ভাই মুগ্ধ এবং স্নিগ্ধ যেন জন্ম থেকেই ছিলেন অবিচ্ছেদ্য। স্নিগ্ধ বলেন, সে (মুগ্ধ) শুধু আমার ভাই ছিল না, আমার সবচেয়ে ভালো বন্ধু ছিল। সে আমার শরীরেরই একটি অংশ, আমরা একসঙ্গে সবকিছু করতাম। সিএনএন বলছে, গণিতে স্নাতক মুগ্ধ এমবিএ পড়ছিলেন, আর স্নিগ্ধ আইনে স্নাতক। যমজ এই দুই ভাই তাদের পড়াশুনা আরও এগিয়ে নিতে এবং মোটরসাইকেলে করে ইউরোপ ঘুরে বেড়ানোর স্বপ্ন নিয়ে ইতালিতে যাওয়ার পরিকল্পনা করছিলেন। ভ্রমণের জন্য অর্থ সঞ্চয় করতে, তারা অনলাইন ফ্রিল্যান্সার হাব ফাইভারের জন্য সোশ্যাল মিডিয়া মার্কেটিং করছিলেন। কিন্তু মুগ্ধকে ছাড়াই এখন এক অস্থির সময়ের মুখোমুখি স্নিগ্ধ এবং তাদের বড় ভাই মীর মাহমুদুর রহমান (দীপ্ত)। মুগ্ধর মৃত্যুর সময় তার গলায় ছিল বিশ্ববিদ্যালয়ের আইডি কার্ড। সেই অন্ধকার দিনের প্রতীক হিসেবে শুকিয়ে যাওয়া রক্তমাখা আইডি কার্ডটি সযত্নে রেখে দিয়েছে তার পরিবার। প্রতিবাদ-আন্দোলনে মুগ্ধ যে প্রভাব ফেলেছে, তা থেকেই সান্ত্বনা খোঁজার চেষ্টা করছেন তারা। স্নিগ্ধ বলছিলেন, তার (মুগ্ধ) কারণে অনেক মানুষ প্রতিবাদ করার শক্তি পেয়েছে। সে সবসময় বলত, আমি আমার বাবা-মাকে একদিন গর্বিত করব। সেই মুহূর্তটি এসেছে। মুগ্ধ নিহত হওয়ার দু’দিন আগে রংপুরে নিহত হন আবু সাঈদ। তার মৃত্যুর ভিডিওটিও সামাজিক মাধ্যমে ব্যাপক ভাইরাল হয়। মানবাধিকার সংস্থা অ্যামনেস্টি ইন্টারন্যাশনাল ভিডিওটি বিশ্লেষণ করে বলেছে, পুলিশ কর্মকর্তারা ‘ইচ্ছাকৃতভাবে’ গুলি চালিয়েছেন। সংস্থাটি ‘বেআইনিভাবে বল প্রয়োগের নিন্দা’ জানায়। এ দুই মৃত্যু কার্যত কোটি কোটি মানুষকে রাস্তায় নিয়ে এসেছিল, শিক্ষার্থীদের আন্দোলন পরিণত হয়েছিল মূল ধারার আন্দোলনে। এ আন্দোলনে যারা মারা গেছেন, ইউনিসেফ বলছে, তাদের মধ্যে ৩২টি শিশুও রয়েছে।"
2024/08/13,ট্রেন চলাচল শুরু আজ,Unknown,"দীর্ঘ ২৪ দিন পর আজ মঙ্গলবার থেকে সারা দেশে মেইল/এক্সপ্রেস/লোকাল/কমিউটার ট্রেন চলাচল শুরু হয়েছে। ট্রেনগুলো নির্ধারিত সময়ে, নির্দিষ্ট স্টেশন থেকে ছেড়ে যাচ্ছে। এর আগে সোমবার (১২ আগস্ট) থেকে শুরু হয় মালবাহী ট্রেন চলাচল। বাংলাদেশ রেলওয়ের পরিচালক (জনসংযোগ) মো. নাহিদ হাসান খান গত ১১ আগস্ট এক বিজ্ঞপ্তিতে জানান, ১২ আগস্ট থেকে মালবাহী ট্রেন, ১৩ আগস্ট থেকে মেইল/এক্সপ্রেস/লোকাল/কমিউটার ট্রেন এবং ১৫ আগস্ট থেকে আন্তঃনগর ট্রেন পর্যায়ক্রমে চলাচল করবে। আন্তঃনগর ট্রেনের টিকিট ১২ আগস্ট বিকাল ৫টা থেকে ক্রয় করা যাবে। তবে পারাবত ও জামালপুর এক্সপ্রেস ট্রেনের চলাচল সাময়িকভাবে বন্ধ থাকবে। এদিকে বাংলাদেশ রেলওয়ের পূর্বাঞ্চলের সহকারী প্রধান পরিচালন কর্মকর্তা (এসিওপিএস) কামাল আখতার হোসেন স্বাক্ষরিত এক চিঠিতে জানানো হয়েছে, দেশব্যাপী ছাত্র আন্দোলন চলাকালীন গত ১৯ জুলাই থেকে গত ৫ আগস্ট পর্যন্ত আন্তঃনগর ট্রেনের কোচে অগ্নিসংযোগ, কোচের দরজা ও জানালার গ্লাস ভেঙে ফেলার ঘটনা ঘটে। জামালপুর এক্সপ্রেসের ছয়টি কোচের জানালা, জয়ন্তিকা এক্সপ্রেসের ১৩টি কোচের ৫৮টি জানালা ও ১৮টি দরজা এবং পারাবত এক্সপ্রেসের ১৬টি কোচের ১৪১টি জানালা ও ২৭টি দরজার কাচ ভাঙচুর হয়। চিঠিতে বলা হয়, বর্তমানে রেকগুলো আখাউড়া ও ময়মনসিংহে রয়েছে। ক্ষতিগ্রস্ত কোচগুলো বেজ স্টেশন এবং পাহাড়তলী শেডে পাঠিয়ে মেরামত করতে হবে, যা সময়সাপেক্ষে ব্যাপার। উল্লেখ্য, জামালপুর এক্সপ্রেস ট্রেন ঢাকা-জামালপুর-ভুঞাপুর-ঢাকা রুটে এবং পারাবত এক্সপ্রেস ঢাকা-সিলেট-ঢাকা রুটে চলাচল করে। এর আগে কোটা সংস্কার আন্দোলনের মুখে গত ১৮ জুলাই থেকে দেশের বিভিন্ন জায়গায় ধাপে ধাপে ট্রেন চলাচল বন্ধ হয়। তবে সরকারের কারফিউ জারির পর ১৯ জুলাই থেকে পুরোপুরি বন্ধ ছিল ট্রেন চলাচল। এর মধ্যে গত ১-৩ আগস্ট পর্যন্ত সীমিত পরিসরে কমিউটার ট্রেন চলাচল করেছে।"
2024/08/13,১৫ আগস্ট নিয়ে যে সিদ্ধান্ত নিল দিল্লির বাংলাদেশ দূতাবাস,Unknown,"১৯৭৫ সালের ১৫ আগস্ট স্মরণে প্রতি বছর ওই তারিখে বিশ্বজুড়ে বাংলাদেশের বিভিন্ন দূতাবাস ও মিশনে ‘জাতীয় শোক দিবস’ পালন করা হয়ে থাকে। ভারতের রাজধানী দিল্লিতে বাংলাদেশ হাইকমিশনও এর কোনো ব্যতিক্রম নয়। গত বছর পর্যন্ত সসম্মানে ও যথোচিত মর্যাদায় এই কর্মসূচি সেখানে পালিত হয়ে এসেছে। গত ২ অগাস্ট (শুক্রবার) বর্তমান হাইকমিশনার মহম্মদ মুস্তাফিজুর রহমানের পক্ষে তার কার্যালয় থেকে দিল্লিতে সুশীল সমাজের প্রতিনিধি, সাবেক কূটনীতিবিদ ও সেনা কর্মকর্তা, সাংবাদিক, শিক্ষাবিদ ও অন্যান্য অতিথিদের এই অনুষ্ঠানে যোগ দেওয়ার জন্য আমন্ত্রণপত্রও পাঠানো হয়ে গিয়েছিল। ওই চিঠিতে বলা হয়, জাতীয় শোক দিবস উপলক্ষে ‘বঙ্গবন্ধু: বিশ্ব শান্তি ও মানবতার এক মূর্ত প্রতীক’– এই বিষয়ে দূতাবাসে সে দিন সন্ধ্যা সাড়ে ৭টায় একটি বিশেষ আলোচনা সভার আয়োজন করা হয়েছে। সেখানে যোগ দিতে অতিথিদের আমন্ত্রণ জানানো হয়। চিঠি পাঠানোর ঠিক তিন দিনের মাথায় (৫ আগস্ট) নাটকীয় পরিস্থিতিতে বাংলাদেশের ক্ষমতা থেকে সরে যেতে হয় প্রধানমন্ত্রী শেখ হাসিনাকে।  তিনি সে দিনই দেশ ত্যাগ করে ভারতে চলে যেতে বাধ্য হন। এর তিনদিন পর (৮ আগস্ট) ড. মুহাম্মদ ইউনূসকে প্রধান উপদেষ্টা করে বাংলাদেশে একটি অন্তর্বর্তীকালীন সরকার ক্ষমতায় আসে। এদিকে শেখ হাসিনার দেশত্যাগের ঠিক পরদিনই (৬ আগস্ট) দিল্লিতে বাংলাদেশ দূতাবাসের পক্ষ থেকে অতিথিদের আবারো চিঠি ও ইমেইল পাঠিয়ে জানিয়ে দেওয়া হয়, ‘অনিবার্য কারণবশত’ ১৫ আগস্ট জাতীয় শোক দিবসের অনুষ্ঠানসূচি ‘স্থগিত’ করে দেওয়া হচ্ছে। সোমবার রাতে দিল্লির বাংলাদেশ হাইকমিশন সূত্র জানায়, দূতাবাস কর্তৃপক্ষ আগামী ১৫ অগাস্ট জাতীয় শোক দিবস পালন করবে কি না, এ ব্যাপারে এখনো কোনো সিদ্ধান্ত নেয়নি। তারা ঢাকা থেকে পররাষ্ট্র মন্ত্রণালয়ের নির্দেশের অপেক্ষায় আছে, সেটা এলেই এ ব্যাপারে চূড়ান্ত সিদ্ধান্ত নেওয়া হবে।"
2024/08/13,"সরকার পতনে যুক্তরাষ্ট্রের দিকে অভিযোগ শেখ হাসিনার, ব্যাখ্যা দিল হোয়াইট হাউজ",Unknown,"ছাত্র-জনতার ২৩ দিনের দেশ কাঁপানো আন্দোলনে পতন হয় আওয়ামী লীগ সরকারের। ছাত্র-জনতার অভ্যুত্থানের মুখে গত ৫ আগস্ট রাষ্ট্রপতি মো. সাহাবুদ্দিনের কাছে প্রধানমন্ত্রীর পদ থেকে পদত্যাগপত্র জমা দেন শেখ হাসিনা। এর পর গণভবন থেকেই হেলিকপ্টারে দেশ ছাড়েন। সে সময় তার সঙ্গে ছিলেন তার বোন শেখ রেহানা। বর্তমানে তিনি ভারতে রয়েছেন। দেশত্যাগের প্রায় সাত দিন পর নীরবতা ভাঙেন শেখ হাসিনা। সরকার পতনের পেছনে তিনি যুক্তরাষ্ট্রের দিকে অভিযোগ করেছেন।  ভারতীয় সংবাদমাধ্যম দ্য প্রিন্টের এক প্রতিবেদনে এ তথ্য উঠে এসেছে।  তার বক্তব্যে ব্যাখ্যা দিয়েছে যুক্তরাষ্ট্র। শেখ হাসিনাকে ক্ষমতাচ্যুত করতে যুক্তরাষ্ট্রের ভূমিকার খবর সঠিক নয়। স্থানীয় সময় সোমবার (১২ আগস্ট) হোয়াইট হাউজের নিয়মিত প্রেস ব্রিফিংয়ে এ কথা জানিয়েছেন প্রেস সেক্রেটারি ক্যারিন জ্যঁ পিয়েরে। তিনি আরও বলেন, শেখ হাসিনাকে ক্ষমতাচ্যুত করার পেছনে যুক্তরাষ্ট্রের কোনো ভূমিকা নেই। এ ধরনের যেকোনো দাবি গুজব ও মিথ্যা। এ ঘটনায় যুক্তরাষ্ট্রের সম্পৃক্ততা নিয়ে যেকোনো অভিযোগ সম্পূর্ণ অসত্য। বাংলাদেশের জনগণের সিদ্ধান্তেই এটি হয়েছে। এবং আমরা বিশ্বাস করি বাংলাদেশের সাধারণ মানুষই দেশটির সরকারের ভবিষ্যৎ নির্ধারণ করবেন। গত ৫ অগাস্ট তুমুল গণ আন্দোলনের মুখে শেখ হাসিনা বাংলাদেশ ছেড়ে যান, সেদিন সেনাপ্রধান জেনারেল ওয়াকার-উজ-জামান জানিয়েছেন, দেশ ছাড়ার আগে প্রধানমন্ত্রীর পদ ছেড়েছেন তিনি, যদিও আওয়ামী লীগ সভাপতির ছেলে সজীব ওয়াজেদ জয় দাবি করেছেন, তার মা পদত্যাগ করে যাননি। রোববার শেখ হাসিনা বলেছেন, ‘আমি পদত্যাগ করেছি, যাতে আমাকে লাশের মিছিল দেখতে না হয়। ছাত্রদের লাশ নিয়ে তারা ক্ষমতায় আসতে চেয়েছিল, কিন্তু আমি তা করতে দিইনি, প্রধানমন্ত্রীর পদ থেকে পদত্যাগ করেছি। আমি ক্ষমতায় থাকতে পারতাম, যদি আমি সেন্ট মার্টিন দ্বীপের সার্বভৌমত্ব আত্মসমর্পণ করতাম এবং আমেরিকাকে বঙ্গোপসাগরের ওপর কর্তৃত্ব করতে দিতাম। আমি আমার দেশের জনগণের কাছে অনুরোধ করছি, ‘দয়া করে মৌলবাদীদের দ্বারা প্রতারিত হবেন না’। তিনি আরও বলেন, ‘আমি যদি দেশে থাকতাম, তাহলে আরও প্রাণহানি হতো, আরও সম্পদ ধ্বংস হয়ে যেত। আমি প্রস্থান করার জন্য অত্যন্ত কঠিন সিদ্ধান্ত নিয়েছি। আমি আপনার নেতা হয়েছি। কারণ আপনি আমাকে বেছে নিয়েছেন, আপনি আমার শক্তি ছিলেন’। পরাজয় মেনে নিয়ে সমর্থক ও দলীয় কর্মীদের উদ্দেশে শেখ হাসিনা বলেছেন, তিনি দেশে ফেরায় অঙ্গীকারাবদ্ধ। পরাজয় মেনে নিয়ে তিনি বলেন, আমি শিগগিরই ফিরে আসব ইনশাআল্লাহ। পরাজয় আমার, কিন্তু জয় বাংলাদেশের জনগণের। শেখ হাসিনা বলেন, আমি নিজেকে সরিয়ে নিয়েছিলাম, আমি তোমার জয় নিয়ে এসেছি, তোমরা আমার শক্তি, তোমরা আমাকে চাওনি, আমি নিজেই তখন চলে গেলাম, পদত্যাগ করলাম। আমার কর্মী যারা আছেন, কেউ মনোবল হারাবেন না। আওয়ামী লীগ বারবার উঠে দাঁড়িয়েছে।’ সাবেক প্রধানমন্ত্রী তার কথাকে বিকৃত করার অভিযোগও করেছেন। তিনি বলেন, আমি আমার তরুণ ছাত্রদের কাছে আবারও বলতে চাই— আমি তোমাদের কখনো রাজাকার বলিনি… আমার কথাগুলো বিকৃত করা হয়েছে। একটি মহল আমার বিপদের সুযোগ নিয়েছে। এদিকে মায়ের দেশত্যাগের পর থেকে বিভিন্ন আন্তর্জাতিক গণমাধ্যমে কথা বলে যাচ্ছেন তার ছেলে সজীব ওয়াজেদ জয়।  রোববারের দ্য প্রিন্টের প্রতিবেদনের বিষয়ে কথা বলেছেন তিনি। জয় রাত ১১টা ৫৫ মিনিটে নিজের ভেরিফায়েড এক্স (সাবেক টুইটার) অ্যাকাউন্টে লিখেছেন, ‘আমার মায়ের পদত্যাগের বিষয়ে একটি বিবৃতি এক সংবাদপত্রে প্রকাশ করা হয়েছে, যা পুরোপুরি মিথ্যা ও বানোয়াট। আমি একটু আগে তার (শেখ হাসিনা) সঙ্গে কথা বলে নিশ্চিত হয়েছি। তিনি ঢাকা ছাড়ার আগে বা ঢাকা ছাড়ার পরে এ পর্যন্ত কোনো বিবৃতি দেননি।’"
2024/08/13,"ভালো চরিত্র পেতে পরিচালকের সঙ্গে প্রেম করতে হবে, প্রশ্ন শ্রাবন্তীর",Unknown,"টালিউড অভিনেত্রী শ্রাবন্তী চট্টোপাধ্যায় জন্মদিন আজ।  তার জন্মদিনে সোমবার ঘড়ির কাঁটা রাত ১২টার কাঁটা ছুঁতে না ছুঁতেই এল জন্মদিনের বিশেষ শুভেচ্ছা। টালিউড পরিচালক শুভ্রজিৎ নিজের ও শ্রাবন্তী চট্টোপাধ্যায়ের একটি ছবি ইনস্টাগ্রাম স্টোরিতে শেয়ার করলেন।  কালো পোশাকে দেখা গেল অভিনেত্রীকে। আর ক্যাপশনে পরিচালক লিখলেন, ‘তোমার এই বছরটা সবচেয়ে সুন্দর হোক। হ্যাপি বার্থ ডে গর্জিয়াস।’ ‘দেবী চৌধুরানি’ নিঃসন্দেহে বড় ব্রেক শ্রাবন্তী চট্টোপাধ্যায়ের ক্যারিয়ারে। এ সিনেমায় আরও রয়েছেন প্রসেনজিৎ চট্টোপাধ্যায়, বিবৃতি চট্টোপাধ্যায়, অর্জুন চক্রবর্তী, দর্শনা বণিক, কিঞ্জল নন্দ, সব্যসাচী চক্রবর্তীরা। ইতিমধ্যেই শুটিং শেষ হয়ে গিয়েছে। চলছে পোস্ট প্রোডাকশনের কাজ। এ সিনেমার শুটিং শুরু হওয়ার আগে থেকেই, রটেছিল সম্পর্কে জড়িয়েছেন শ্রাবন্তী আর শুভ্রজিৎ। তবে সেই জল্পনার আগুনে ঘি পড়ে যখন শ্রাবন্তীকে নায়িকা হিসেবে ঘোষণা করে শুভ্রজিৎ নিজের পরের ছবির ঘোষণাও করে দেন। ছবির নাম ‘কালমৃগয়া’। তবে শ্রাবন্তী ছাড়াও এ সিনেমায় আর কোন কোন তারকা থাকবে, তা খোলসা করা হয়নি। একই পরিচালকের পরপর দুটো ছবিতে কাজ কি ব্যক্তিগত ঘনিষ্ঠতার সূত্রে, জল্পনা বাড়তেই মুখ খুলেছিলেন দুজনে। শ্রাবন্তী বেশ বিরক্ত হয়েই জবাব দিয়েছিলেন, ‘ভালো চরিত্র পেতে আমাকে পরিচালকের সঙ্গে প্রেম করতে হবে? আমার কি নিজের কোনো যোগ্যতা নেই? খারাপ লাগে যে এতবছর কাজ করার পরেও, এসব অবাঞ্ছিত কথা শুনতে হয়।’ এখানেই শেষ নয়, শ্রাবন্তী জুড়েছিলেন বয়সে বড় শুভ্রজিৎকে তিনি সম্মান করেন। এরকম কোনো কিছু একেবারেই নেই। উইকিপিডিয়া বলছে পরিচালক বর্তমানে ৪৮। আর শ্রাবন্তী পা রাখলেন ৩৬ বছরে।"
2024/08/13,প্রধান উপদেষ্টার প্রেস সচিব হচ্ছেন শফিকুল আলম,Unknown,"অন্তর্বর্তীকালীন সরকারের প্রধান উপদেষ্টা নোবেলজয়ী অধ্যাপক ড. মুহাম্মদ ইউনূসের প্রেস সচিব হচ্ছেন বার্তা সংস্থা এএফপির বাংলাদেশ ব্যুরো প্রধান শফিকুল আলম। দুই দশক ধরে ফরাসি বার্তা সংস্থাটিতে কাজ করছেন তিনি। সোমবার রাতে এক ফেসবুক পোস্টে শফিকুল আলম নিজেই বিষয়টি জানিয়েছেন। শফিকুল আলম ফেসবুক পোস্টে লেখেন, অধ্যাপক মুহাম্মদ ইউনূস আমাকে অন্তর্বর্তী সরকারে তার প্রেস সচিব হওয়ার অনুরোধ জানিয়েছেন। আমি তাকে এবং জাতিকে সেবার এ সুযোগ পেয়ে গর্বিত। আমি এখনও নিয়োগপত্র পাইনি। আশা করছি, দু-একদিনের মধ্যে পেয়ে যাব। এই সাংবাদিক লেখেন, এএফপিতে ২০ বছর ধরে কাজ করছি। তারাও চায়, আমি তাদের সঙ্গে থাকি। তারা একটি বড় পরিবার। তারা আমাকে অনেক বছর ধরে সমর্থন করেছে, যেমনটা একজন বাবা তার সন্তানের ক্ষেত্রে করে থাকে। শফিকুল আলম আরও লেখেন, তবে আমি নতুন চ্যালেঞ্জ নিতে প্রস্তুত। আমি আপনাদের সবার দোয়া চাই। গণবিক্ষোভের মুখে গত ৫ আগস্ট পদত্যাগ করে বাংলাদেশ থেকে চলে পালিয়ে যান সাবেক প্রধানমন্ত্রী শেখ হাসিনা। হাসিনা সরকারের পতনের পর দেশের নিয়ন্ত্রণ নেয় সেনাবাহিনী। এরপর নোবেলজয়ী অর্থনীতিবিদ ড. ইউনূসের অধীনে গঠিত হয় অন্তর্বর্তীকালীন সরকার।"
2024/08/13,আয়নাঘরে যা হয়েছিল নওশাবার সঙ্গে,Unknown,"জনপ্রিয় অভিনেত্রী কাজী নওশাবা আহমেদ।  ২০১৮ সালে সড়ক নিরাপদ আন্দোলনকে কেন্দ্র করে সরকার বিরোধী একটি স্ট্যাটাসের জেরে গ্রেফতার হন তিনি। বিগত সরকারের আমলে ‘আয়নাঘর’-এ রেখে টর্চার করা হয়েছিল- এমনটাই দাবি করেছেন অভিনেত্রী। জনপ্রিয় উপস্থাপক তানভীর তারেকের শো’তে এসে সেই ঘটনা বলেছেন নওশাবা যেটি প্রচারের অপেক্ষায় রয়েছে। গ্রেফতারের পর চার দিনের রিমান্ডে নেওয়া হয় তাকে। সেখান থেকে কারাগারে পাঠানো হয় এই অভিনেত্রীকে। ২০১৮ সালের ২১ আগস্ট পাঁচ হাজার টাকা মুচলেকায় সিএমএম আদালতে জামিনে মুক্তি পান নওশাবা। জানা যায়, নওশাবা ২০১৮ সালে নিরাপদ সড়কের দাবিতে আন্দোলনে সোশ্যাল মিডিয়ায় সরকারবিরোধী এক পোস্ট করায় গ্রেফতার হন। তার সঙ্গে ঘটে যাওয়া ঘটনাগুলো বেশ আলোচিত হয়।  কিন্তু নওশাবার ব্যক্তিজীবন, সামাজিক জীবন, এমনকি মানসিক-শারীরিক অবস্থার তখন কি হয়েছিল সে কথা কেউ জানেন না। কারণ এ নিয়ে পরে টু শব্দটিও করেননি অভিনেত্রী। সেসময় অনেকেই এ বিষয়ে সমালোচনা করলেও তার পাশে দাঁড়াননি কেউই।  কারাগার থেকে ফিরে চেষ্টা করেছেন নিজেকে আবারো মেলে ধরার। কিন্তু তার মনে যে গভীর ক্ষত জমা হয়েছিল তা তার ব্যক্তিগত, সামাজিক জীবন, এমনকি মানসিকভাবেও প্রভাব ফেলেছিল। সেই কথা কাউকে না বলতে পেরে ভেতরে এক ভারি বোঝা নিয়ে বছরের পর বছর কাটিয়েছেন তিনি। কিন্তু এখন দিন বদলেছে। সে সময়ের ক্ষমতাবানরা এখন ক্ষমতাহীন। তাই অকপটে অনেক কথাই বলতে চাইছেন নওশাবা। সোমবার নিজের কাজ ও গ্রেফতারের দিনগুলোর কথা জানিয়েছেন নওশাবা। প্রচারের অপেক্ষায় থাকা সেই শো এর একটি ছবি পোস্ট করে তানভীর তারেক জানিয়েছেন সেকথা। তিনি সেখানে লেখেন, ২০১৮ সালে প্রথম রুলিং পার্টির অন্যায়ের বিরুদ্ধে প্রতিবাদকারী শিল্পী হলেন অভিনেত্রী কাজী নওশাবা আহমেদ। এরপর আয়নাঘরে তাকে ২১ দিনের নির্যাতন! অতঃপর রিহ্যাবে ছয় মাস। নিজের মেয়েকেই চিনতে পারতেন না! সেই সময় থেকে একমাত্র কন্যাকে নিয়ে গত ৬ বছরে ২০ বারের ওপরে বাসা বদলেছেন। কেউ বাসা ভাড়া দিতে চায়নি, সংসার ভেঙেছে! নিজের বাড়িতে জায়গা হয়নি, কারণ ভাই ও আত্মীয়রা নিরাপদ মনে করেননি। বন্ধুর নামে বাসা ভাড়া নিয়ে বোরকা পরে ঢুকতেন! কোনো আপস করেননি। অনেক রকম অফার এসেছে! মামলা করেছেন আগেই, যা এখনো চলমান। গল্পগুলো আসছে। শোটি দ্রুতই প্রচার করা হবে বলে জানিয়েছেন তানভীর।"
2024/08/13,সাড়ে ১৫ হাজার মানুষের চোখ পরীক্ষা করবে ভিশনস্প্রিং এবং ব্র্যাক ব্যাংক,Unknown,"মানুষের দৃষ্টিশক্তির উন্নয়নে কাজ করতে ভিশনস্প্রিং- এর সঙ্গে চুক্তি করেছে ব্র্যাক ব্যাংক ‘অপরাজেয় আমি’। ‘অপরাজেয় আমি’ হলো স্বাস্থ্যখাতে ব্র্যাক ব্যাংকের একটি বিশেষ কর্পোরেট সোশ্যাল রেসপনসিবিলিটি (সিএসআর) উদ্যোগ, যা প্রতিবন্ধী ব্যক্তিদের সক্ষমতা এবং অন্তর্ভুক্তি নিয়ে সমাজে সচেতনতা সৃষ্টিতে কাজ করে। ৩১ জুলাই ২০২৪ ঢাকায় ব্র্যাক ব্যাংকের প্রধান কার্যালয়ে এই দুটি প্রতিষ্ঠানের মধ্যে চুক্তি-স্বাক্ষর অনুষ্ঠিত হয়। এ সময় ব্র্যাক ব্যাংকের ডেপুটি ম্যানেজিং ডিরেক্টর অ্যান্ড সিওও মো. সাব্বির হোসেন এবং ভিশনস্প্রিং- এর কান্ট্রি ডিরেক্টর মাইশা মাহজাবীন নিজ নিজ প্রতিষ্ঠানের পক্ষে চুক্তিতে স্বাক্ষর করেন। ভিশনস্প্রিং- এর সঙ্গে চুক্তির মাধ্যমে ব্র্যাক ব্যাংকের লক্ষ্য হলো, এই বছর নিজেদের কর্পোরেট এবং ইমার্জিং কর্পোরেট ক্লায়েন্টের ফ্যাক্টরির ১৫ হাজার কর্মী এবং ৫০০ নন-এক্সিকিউটিভ কর্মীকে বিনামূল্যে আই-স্ক্রিনিং সেবা দেওয়া। ব্র্যাক ব্যাংক ‘অপরাজেয় আমি’র আওতায় এই উদ্যোগটি এমনভাবে সাজানো করা হয়েছে, যেখানে সমাজের এমন সব মানুষদের চক্ষুসেবা দেওয়া হবে, যারা সামাজিক কুসংস্কার কিংবা সংকীর্ণতার ভয়ে প্রয়োজনীয় স্বাস্থ্যসেবা থেকে প্রায়শই বঞ্চিত থাকেন। এই উদ্যোগটি বাস্তবায়িত হলে মানুষের কর্মক্ষমতা দীর্ঘায়িত হবে। এর ফলে একদিকে যেমন কর্মীদের উত্পাদনশীলতা বৃদ্ধি পাবে, তেমনি প্রতিষ্ঠানগুলোও দীর্ঘমেয়াদে তাদের কাছ থেকে সার্ভিস পাবে। ভিশনস্প্রিং হলো যুক্তরাষ্ট্রভিত্তিক একটি সামাজিক উদ্যোগ, যা ক্লিয়ার ভিশন ওয়ার্কপ্লেস (সিভিডব্লিউ) কর্মসূচির আওতায় সল্যুশন তৈরির মাধ্যমে মানুষের দৃষ্টিশক্তির উন্নয়নে বিশেষভাবে পারদর্শী। ভিশনস্প্রিং আই-স্ক্রিনিং সেবা দেওয়ার পাশাপাশি সেসব শ্রমজীবীদের সাশ্রয়ী মূল্যে চশমা দিয়ে থাকে, যাদের দৈনিক আয় ৪ ডলারেরও কম। একটি সাধারণ কিন্তু সঠিক চশমা মানুষের জীবনে নিয়ে আসতে পারে উল্লেখযোগ্য পরিবর্তন। তবুও প্রায় ২ কোটি 1 বাংলাদেশিদের প্রয়োজন থাকা সত্ত্বেও এই অতিপ্রয়োজনীয় বস্তুটির সুবিধার বাইরে আছেন তারা। ২০০৬ সাল থেকে এখন পর্যন্ত ভিশনস্প্রিং প্রায় ২৫ লাখ স্বল্প আয়ের বাংলাদেশিদের প্রয়োজনীয় চশমা দেওয়ার মাধ্যমে তাদের দৃষ্টিশক্তির উন্নয়নে সাহায্য করেছে। এবারই প্রথমবারের মতো ভিশনস্প্রিং যুক্ত হয়েছে ব্র্যাক ব্যাংকের সাথে, যাতে আরও বেশি সংখ্যক মানুষ এই সেবার আওতায় আসতে পারে। ব্র্যাক ব্যাংকের ডেপুটি ম্যানেজিং ডিরেক্টর অ্যান্ড সিওও মো. সাব্বির হোসেন এই চুক্তির তাৎপর্য তুলে ধরে বলেন, “ভিশনস্প্রিং- এর সাথে আমাদের এই উদ্যোগটি আমাদের গ্রাহকদের জীবনযাত্রার মানোন্নয়নে বড় একটি পদক্ষেপ। আমাদের সহকর্মী এবং গ্রাহকদের প্রয়োজনীয় চক্ষুসেবা দেওয়ার মাধ্যমে আমরা তাদের জীবনে ইতিবাচক পরিবর্তন নিশ্চিত করতে চাই।” এই উদ্যোগ সম্পর্কে ভিশনস্প্রিং- এর কান্ট্রি ডিরেক্টর মাইশা মাহজাবীন নিজের উচ্ছ্বাস প্রকাশ করে বলেন, “সকলের জন্য চক্ষুসেবা সহজলভ্য করার লক্ষ্য নিয়ে ব্র্যাক ব্যাংকের সাথে এই দারুণ উদ্যোগে যুক্ত হতে পেরে আমরা সত্যিই অনেক আনন্দিত। আমরা বিশ্বাস করি, আমাদের এই যৌথ উদ্যোগ থেকে অনুপ্রাণিত হয়ে দেশের অন্যান্য প্রতিষ্ঠানগুলোও এগিয়ে আসবে এবং সামাজিক সংকীর্ণতার বেড়াজাল ভেঙে নিজেদের প্রতিষ্ঠানের কর্মী এবং গ্রাহকদের দৃষ্টিশক্তি উন্নয়নের মাধ্যমে তাদের জীবনে উল্লেখযোগ্য পরিবর্তন নিয়ে আসবে।” ‘অপরাজেয় আমি’ উদ্যোগটি সামাজিক উন্নয়ন এবং অন্তর্ভুক্তিমূলক সমাজ গঠনে ব্র্যাক ব্যাংকের অবিচল প্রতিশ্রুতিরই প্রতিফলন। একটি মূল্যবোধভিত্তিক প্রতিষ্ঠান হিসেবে ব্র্যাক ব্যাংক নিজেদের সিএসআর উদ্যোগগুলোকে এমনভাবে ডিজাইন করে, যা সামাজিক সংকীর্ণতা এবং আর্থিক বাধা দূর করে সমাজের মানুষের জন্য নতুন নতুন সুযোগ সৃষ্টির মাধ্যমে তাদের সম্ভাবনার সঠিক বিকাশ ঘটিয়ে মানুষের জীবনযাত্রার মানোন্নয়নে ব্যাপকভাবে ভূমিকা রাখে।"
2024/08/13,মিনিস্টার নিয়ে এলো  ‘শরৎ অফার’,Unknown,"শরৎকাল মানেই ফুরফুরে আবহাওয়া। আর তাই মনকে আরও বেশি ফুরফুরে করে দিতে মিনিস্টার-মাইওয়ান গ্রুপ নিয়ে এলো ‘শরৎ অফার’। চলমান এই অফারে রয়েছে এয়ার কন্ডিশনার (এসি), রেফ্রিজারেটর ও টেলিভিশন (টিভি)-সহ সকল পণ্যের উপর বিশাল অফার। শরৎ অফারে নির্দিষ্ট টেলিভিশনে রয়েছে ৫৩% পর্যন্ত বিশেষ মূল্যছাড়। নগদ ক্রয়ে মিনিস্টার এলইডি ডিলাক্স মডেলের ২৪ ইঞ্চি ও ৩২ ইঞ্চির টিভি পাওয়া যাবে যথাক্রমে ৭,৯৯৯ ও ১০,৯৯৯ টাকায়। এছাড়াও, ৪৩ ইঞ্চি থেকে ৫৮ ইঞ্চি সকল টিভিতে নগদ ক্রয়ে পাওয়া যাবে ৬,০০০ টাকা পর্যন্ত মূল্যছাড়! রেফ্রিজেরটরের ক্ষেত্রে নগদ টাকায় নির্দিষ্ট মডেলের রেফ্রিজারেটর কিনলে ক্রেতা পেয়ে যাবেন ১৫,২৬১ টাকা পর্যন্ত মূল্যছাড়! অন্যান্য নির্দিষ্ট মডেলের রেফ্রিজারেটরেও রয়েছে ৪,০০০ থেকে শুরু করে ১০,০০০ টাকা পর্যন্ত  নিশ্চিত মূল্যছাড়। এছাড়া, ক্রয়কৃত রেফ্রিজেরটরের সাথে ৫০০ থেকে ১,০০০ টাকা মূল্যের গিফট বক্স তো থাকছেই। এছাড়াও ‘শরৎ অফারে’ নগদ টাকায় এক থেকে দুই টনের এয়ার কন্ডিশনার (এসি) কিনলেই গ্রাহক পেয়ে যাবেন অবিশ্বাস্য নিশ্চিত ক্যাশ ডিসকাউন্ট। বরাবরের মতো এসির ইন্সটলেশন চার্জ সম্পূর্ণ  ফ্রি। হোম এ্যাপ্লেয়ান্সের ক্ষেত্রে  যেকোনো মডেলের রাইস কুকার, ফ্যান, মিক্সার গ্রাইন্ডার, ইলেকট্রিক কেটলি কিনলেও গ্রাহক পেয়ে যাবেন অবিশ্বাস্য নিশ্চিত ক্যাশ ডিসকাউন্ট। নগদ মূল্যছাড় ছাড়াও নগদ ও বিকাশে পেমেন্টের ক্ষেত্রেও রয়েছে ক্যাশব্যাকের সুবিধা।"
2024/08/13,অলাভজনক বেসরকারি বিশ্ববিদ্যালয়ের উপর আরোপিত ভ্যাট-ট্যাক্স প্রত্যাহারের দাবি,Unknown,"অনেক প্রাণের আত্মত্যাগ ও দেশজুড়ে কোটি কোটি শিক্ষার্থীর সাহসী আন্দোলনের মাধ্যমে আমরা বিজয়ের প্রথম ধাপ অর্জন করেছি। বৈষম্যবিরোধী এ আন্দোলনে সরকারি বিশ্ববিদ্যালয়ের শিক্ষার্থীদের সাথে কাঁধে কাঁধ মিলিয়ে বেসরকারি বিশ্ববিদ্যালয়ের শিক্ষার্থীরাও  রাজপথে নিঃস্বার্থভাবে সামনে থেকে নেতৃত্ব দিয়েছে। অথচ আমাদের দেশের উচ্চশিক্ষা ব্যবস্থায় সরকারি ও বেসরকারি খাতে রয়েছে ব্যাপক বৈষম্য। এক্ষেত্রে সরকারি বিশ্ববিদ্যালয় চলে আমাদের ট্যাক্সের টাকায়, অন্যদিকে অলাভজনক প্রতিষ্ঠান হওয়া সত্ত্বেও বেসরকারি বিশ্ববিদ্যালয় থেকে সরকার আদায় করে ভ্যাট ও নানা প্রকার ট্যাক্স। বিশ্বের বিভিন্ন দেশে বিনামূল্যে শিক্ষা প্রদানের পাশাপাশি গবেষণা কাজের জন্য সরকারিভাবে অর্থায়ন করা হয়। আমাদের দেশের সরকারি বিশ্ববিদ্যালয়গুলোতেও এই ব্যবস্থা প্রচলিত। অন্যদিকে বেসরকারি বিশ্ববিদ্যালয়গুলোতে অর্থায়ন করা তো দূরে থাক, উপরুন্ত ১৫%  ট্যাক্স আদায় করা হয়। বিশ্ববিদ্যালয়ের সকল ক্রয় ক্ষেত্রে ৫% ভ্যাটসহ ২% থেকে ৭% বিক্রয় কর এবং অনেক কষ্টে সঞ্চিত অর্থ থেকে আরও ১৫% আয়কর আদায় করার ফলে বেসরকারি বিশ্ববিদ্যালয়সমূহ কাঙ্ক্ষিত উন্নয়ন থেকে বঞ্চিত হয়। বাংলাদেশ বেসরকারি বিশ্ববিদ্যালয় সমিতি মনে করে, বেসরকারি বিশ্ববিদ্যালয় থেকে বর্তমানে কর্তনকৃত ট্যাক্সের সমপরিমান অর্থ বিশ্ববিদ্যালয়গুলোর উন্নয়ন কাজে সরকারি অনুদান হিসাবে বরাদ্দ দেয়া হলে চলমান বৈষম্য কিছুটা হলেও কমবে। বেসরকারি বিশ্ববিদ্যালয় একটি অলাভজনক উচ্চশিক্ষা প্রতিষ্ঠান।  কোনপ্রকার সরকারি সহায়তা ব্যতিরেখে কেবলমাত্র শিক্ষার্থী ফিস থেকে প্রাপ্ত অর্থ দিয়ে বিশ্ববিদ্যালয় পরিচালনার বিশাল ব্যয় নির্বাহ করা হয়।  এক্ষেত্রে উদ্বৃত্ত অর্থ যা থাকে তা বিশ্ববিদ্যালয় তহবিলে জমা করা হয় এবং ক্যাম্পাস নির্মাণ/বর্ধিতকরণ, ল্যাব-লাইব্রেরির উন্নয়ন, শিক্ষক-শিক্ষার্থী তথা বিশ্ববিদ্যালয়ের গবেষণা কাজে ব্যবহার করা হয়। সঞ্চিত তহবিল থেকে সরকার যখন ১৫% ট্যাক্স কেটে নিয়ে যায়, তখন আমাদের গবেষণার তহবিলও ১৫% কমে, ১০০% থেকে ৮৫% এ নেমে আসে। দেশ ও শিক্ষাব্যবস্থার উন্নয়নে গবেষণা কাজের বিকল্প নেই।  আমাদের দেশে সরকারি ও বেসরকারি বিভিন্ন বড় প্রতিষ্ঠানে কর্মরত বিদেশী নাগরিকরা কাজ করে প্রচুর অর্থ নিয়ে যাচ্ছে অথচ আমরা বেকার রয়ে যাচ্ছি।  আমরা পিএইচডি ও গবেষণা করতে বিদেশ যাই, অন্য দেশ যেখানে আমাদেরকে গবেষণা কাজে স্কলারশিপ দেয়, গবেষণার ফলাফল তাদের দেশের উন্নয়নে কাজে লাগায়, সেখানে আমাদের সরকার গবেষণার অর্থ ভ্যাট ও ট্যাক্স বাবদ কেটে নিয়ে যায়। বৈষম্যের শিকার বেসরকারি বিশ্ববিদ্যালয়সমূহ অতিতে ভ্যাট ও ট্যাক্স রহিত করণে আইনী পদক্ষেপ ও আন্দোলনে সফলতা লাভ করলেও চলতি বছর জাতীয় রাজস্ব বোর্ড পুনরায় ট্যাক্স আরোপ করে। ট্যাক্স বিষয়ে কোনরুপ আলোচনা ব্যতিরেখে বিশ্ববিদ্যালয়সমূহের ব্যাংক তহবিল থেকে অর্থ তুলে নেয়, এমন কি গত ঈদ উৎসবের পূর্বে অনেক বিশ্ববিদ্যালয়ের ব্যাংক একাঊন্ট দীর্ঘসময় জব্দ করে রাখায় বিশ্ববিদ্যালয়ের নিয়মিত ব্যয় নির্বাহ এবং শিক্ষক, কর্মকর্তাদের বেতন-ভাতা প্রদান বন্ধ হয়ে যাওয়ার মতো অমানবিক ঘটনার সৃষ্টি হয়। বাংলাদেশ বেসরকারি বিশ্ববিদ্যালয় সমিতি অলাভজনক বেসরকারি বিশ্ববিদ্যালয়ের উপর আরোপিত সকল প্রকার ভ্যাট ও ট্যাক্স প্রত্যাহারের একদফা দাবি জানাচ্ছে।  বেসরকারি বিশ্ববিদ্যালয়ের প্রতি বিমাতাসুলভ আচরণ ও বৈষম্য দূর করার ন্যায়সঙ্গত দাবি প্রতিষ্ঠায় সংশ্লিষ্ট সকলের সহযোগিতা একান্তভাবে কাম্য।"
2024/08/13,বৈষম্যবিরোধী গণমাধ্যম আন্দোলন,Unknown,"গণমাধ্যমে বৈষম্য দূরীকরণ ও ন্যায্যতা ফিরিয়ে আনতে বৈষম্যবিরোধী গণমাধ্যম আন্দোলন গঠিত হয়েছে। এই সংগঠন বৈষম্যবিরোধী ছাত্র আন্দোলনের ভ্রাতৃপ্রতিম হিসেবে কাজ করবে। বৈষম্যবিরোধী ছাত্র আন্দোলনের কেন্দ্রীয় সমন্বয়ক তসলিম ইসলাম অভির উপস্থিতিতে মঙ্গলবার এই সংগঠনের কেন্দ্রীয় কমিটি গঠিত হয়। কমিটির সমন্বয়কেরা হলেন আমিরুল মোমেনীন মানিক, এমএ নোমান, কামরুজ্জামান বাবলু, এফ আই দীপু, আবিদ আজম, আমিনুর লিটন, আসিফ রহমান, ফারুক হোসেন খান, মো. আবদুল্লাহিল কাফী, আহমেদ আল আমীন, ফরিদুল ইসলাম নির্জন, সাম্য শাহ্, সাজু আহমেদ, আমিনুল ইসলাম মল্লিক, পিজিত মহাজন, শান্ত চিরাং এবং সাইনা ইসলাম। মূলনীতিসমূহ- ১. বস্তুনিষ্ঠ সাংবাদিকতা নিশ্চিতকরণে প্রয়োজনীয় পদক্ষেপ গ্রহণ এবং এ ক্ষেত্রে প্রতিবন্ধকতা অপসারণের ব্যবস্থা করা।
২. গণমাধ্যমে বৈষম্য দূরীকরণ ও ন্যায্যতা নিশ্চিত করা। 
৩. কর্মক্ষেত্রে বৈষম্য ও অবমূল্যায়নের শিকার কর্মীদের যথাযথ মূল্যায়নের ব্যবস্থা করা। 
৪. অন্যায়ভাবে চাকরিচ্যুত গণমাধ্যমকর্মীদের বকেয়া পাওনা আদায়ের ব্যবস্থা করা। 
৫. গণমাধ্যমকর্মীদের দলীয় পরিচয় বা সম্পর্কের ভিত্তিতে নয় বরং মেধার ভিত্তিতে মূল্যায়ন করতে হবে।
৬. সর্বশেষ ওয়েজ বোর্ড বাস্তবায়নে পদক্ষেপ নেওয়া।"
2024/08/13,ভারতে শেখ হাসিনার অবস্থান সম্পর্কে প্রভাব ফেলবে না: পররাষ্ট্র উপদেষ্টা,Unknown,"সাবেক প্রধানমন্ত্রী শেখ হাসিনা ভারতে দীর্ঘকাল অবস্থান করলে দ্বিপক্ষীয় সম্পর্কে কোনো প্রভাব পড়বে না বলে জানিয়েছেন পররাষ্ট্র উপদেষ্টা মো. তৌহিদ হোসেন। সোমবার রাষ্ট্রীয় অতিথি ভবন পদ্মায় বিদেশি কূটনীতিকদের কাছে নতুন সরকারের বিষয়ে ব্রিফ করার পর সাংবাদিকদের তিনি এ কথা বলেন। ব্রিফিংয়ে ৬০ জনের বেশি কূটনীতিক অংশগ্রহণ করেন এবং উপদেষ্টার কাছে নতুন সরকার সম্পর্কে জানতে চান। সাবেক প্রধানমন্ত্রী শেখ হাসিনা যদি দীর্ঘদিন ভারতে অবস্থান করে সেক্ষেত্রে বাংলাদেশের সঙ্গে সম্পর্কে টানাপোড়েন হবে কি না জানতে চাইলে তৌহিদ হোসেন বলেন, এটি একটি হাইপোথেটিক্যাল প্রশ্ন। উনি যদি কোনো দেশে গিয়ে থাকেন, তবে সম্পর্ক নষ্ট হবে কেন। এর কোনো কারণ নেই। দ্বিপক্ষীয় সম্পর্ক অনেক বড় বিষয়, এটি স্বার্থের সম্পর্ক। বন্ধুত্বও কিন্তু স্বার্থের জন্য এবং স্বার্থ বিঘ্নিত হলে বন্ধুত্ব থাকে না। দুপক্ষের স্বার্থ আছে। ভারতের স্বার্থ আছে এবং বাংলাদেশেরও স্বার্থ আছে। কাজেই আমরা স্বার্থ বজায় রাখব এবং সুসম্পর্ক বজায় রাখার চেষ্টা করব। সাবেক প্রধানমন্ত্রী শেখ হাসিনার বিষয়ে বিদেশিরা প্রশ্ন করেছেন কিনা জানতে চাইলে তিনি বলেন, এ বিষয়ে কেউ একটি প্রশ্নও করেননি। কোনো কিছু জিজ্ঞাসা করেননি। তৌহিদ হোসেন বলেন, আমরা আন্তর্জাতিক সম্প্রদায়ের সহায়তা চেয়েছি। তারা আসলে মোটামুটি স্বাগত জানিয়েছেন, এগিয়ে এসেছেন। তারপরও আমরা বলেছি যে, অংশীদারত্ব চাই দ্বিপক্ষীয় ও বহুপক্ষীয়ভাবে। এর মধ্যে জাতিসংঘও রয়েছে। তিনি বলেন, যারা এই বৈপ্লবিক পরিবর্তন এনেছে, তাদের কিছু দাবি আছে। বৈষম্যহীন একটি ব্যবস্থা তারা চেয়েছে এবং এই সরকারের উদ্দেশ্যও তা-ই। পররাষ্ট্র উপদেষ্টা বলেন, মানবাধিকার অনেকের উদ্বেগের জায়গা। আমি বলেছি, বৈষম্য না থাকাটাই মানবাধিকারের অন্যতম উপাদান। মানবাধিকার নিয়ে কাজ করেন, এমন বেশ কিছু প্রতিনিধি আছেন আমাদের উপদেষ্টা পরিষদে। এর থেকে বোঝাই যায় মানবাধিকার নিয়ে আমরা অত্যন্ত সিরিয়াস বলে তিনি জানান। নির্বাচন নিয়ে কথা হয়েছে কিনা জানতে চাইলে তিনি বলেন, একটি শব্দও উচ্চারিত হয়নি। কারণ আমি পরিষ্কার করে দিয়েছি যে, এই সরকারের চূড়ান্ত লক্ষ্য হচ্ছে নির্বাচন করে ক্ষমতা হস্তান্তর করা। তিনি বলেন, আমরা বলেছি যে, তারা যেন হতাশ না হন। কারণ এটি সাময়িক পরিস্থিতি। এত বড় একটি পরিবর্তনের পর অল্প সময়ের জন্য এটি হতে পারে। সালেহউদ্দিন সাহেব একজন অত্যন্ত যোগ্য মানুষ এবং তাকে দায়িত্ব দেওয়া হয়েছে। ব্যাংকিং এবং অর্থনীতি, উভয় ক্ষেত্রে ওনার অভিজ্ঞতা আছে। অর্থনীতিকে তিনি লাইনে নিয়ে আসতে পারবেন বলে আমরা আশা করছি। কাজেই নিরাপত্তা ও লাভ, সবকিছু ভালো হবে। তারা যেন সাময়িক অসুবিধাকে গুরুত্ব না দিয়ে দীর্ঘমেয়াদে বাংলাদেশ যে একটি ভালো বিনিয়োগের জায়গা, সেটি বিবেচনা করেন। উপদেষ্টা বলেন, একজন রাষ্ট্রদূত বলেছেন, যুব সম্প্রদায় এত বড় একটা কাজ করল, আমরা আশা করব আগামীতে যে নির্বাচিত প্রতিনিধিরা আসবেন, সেখানে যেন যুবকরা আসেন। আসলেই তো, আমাদের মতো পুরোনো লোকদের চেহারা দেখতে দেখতে সবাই বিরক্ত হয়ে গেছে। তিনি বলেন, আমি আশা করব আগামীতে যখন একটি নির্বাচিত সরকার আসবে, সেখানেও যুবকদের প্রতিনিধিত্ব থাকবে, নারীদের প্রতিনিধি থাকবে, শুধু সংরক্ষিত আসনে নয়, বরং সাধারণভাবে তারা যেন নির্বাচিত হতে পারেন। ব্রিফিংয়ে কূটনীতিকরা তাদের নিরাপত্তা নিয়ে উদ্বেগ প্রকাশ করেছেন জানিয়ে পররাষ্ট্রবিষয়ক উপদেষ্টা বলেন, নিরাপত্তা নিয়ে উদ্বেগ প্রকাশ করেছে তারা। তবে কূটনীদিকদের কেউ আক্রান্ত হয়নি। তাদের চ্যান্সারি, রাষ্ট্রদূতের বাসভবনে সিকিউরিটি নেই। এটা আমি তাদের নিশ্চয়তা দিয়েছি যে, এক থেকে দুই দিনের মধ্যে অনেক কিছু ঠিক হয়ে যাবে, যেহেতু পুলিশ ইতোমধ্যে রাস্তায় নামা শুরু করেছে। "
2024/08/13,পুলিশ স্বাভাবিক কাজ শুরু করলে সেনাবাহিনী ব্যারাকে ফিরবে: সেনাপ্রধান,Unknown,"সেনাবাহিনী প্রধান জেনারেল ওয়াকার-উজ-জামান বলেছেন, পুলিশ সুন্দরভাবে স্বাভাবিক কার্যক্রম শুরু করলে ব্যারাকে ফেরত যাবে সেনাবাহিনীর সদস্যরা। সবার সহযোগিতায় আমরা দেশকে স্বাভাবিক অবস্থায় ফিরিয়ে আনতে চাই। তবে যারা অপকর্ম করেছে, আইন অনুযায়ী তাদের বিরুদ্ধে ব্যবস্থা নেওয়া হবে। সোমবার দুপুরে খুলনা শহিদ শেখ আবু নাসের স্টেডিয়ামে সেনাবাহিনীর অস্থায়ী ক্যাম্পের কার্যক্রম পরিদর্শন শেষে সাংবাদিকদের ব্রিফিংকালে তিনি এসব কথা বলেন। এর আগে সেনা সদস্যদের সঙ্গে মতবিনিময় করেন সেনাপ্রধান। পরে খুলনার বিভাগীয় কমিশনার, ডিআইজি, জেলা প্রশাসকসহ বিভাগীয় ও জেলার শীর্ষ সরকারি কর্মকর্তাদের সঙ্গে সার্বিক বিষয় নিয়ে মতবিনিময় করেন তিনি। সেনাপ্রধান বলেন, পুলিশকে আরও সংগঠিত করতে হবে। তাহলে নিশ্চিতভাবে আমরা স্বাভাবিক অবস্থায় ফিরে যাব। আমরা দিনরাত কাজ করে যাচ্ছি, আমাদের সেনাবাহিনী সব বিভাগে আছে। ইনশাআল্লাহ খুব শিগগিরই পরিস্থিতি স্বাভাবিক হয়ে যাবে। জেনারেল ওয়াকার-উজ-জামান আরও বলেন, খুলনা বিভাগের পরিস্থিতি অত্যন্ত স্বাভাবিক। স্বাভাবিক সময় যে পরিমাণ অপরাধ হয়ে থাকে, এখন সেটাও হচ্ছে না। থানার কার্যক্রম শুরুর ব্যাপারে তিনি বলেন, শেষ খবর পাওয়া পর্যন্ত সারা দেশে ৯৫ শতাংশের ওপরে থানাগুলোর কার্যক্রম শুরু হয়েছে। আর ঢাকা শহরে ৮৫ শতাংশের ওপরে থানাগুলোর কার্যক্রম স্বাভাবিকভাবে চলছে। সংখ্যালঘুদের ওপর হামলার বিষয়ে তিনি বলেন, দেশের ২০টি জেলায় সংখ্যালঘুসংক্রান্ত ৩০টি অপরাধ সংঘটিত হয়েছে। যার মধ্যে অধিকাংশই হলো মন্দিরে অগ্নিসংযোগ ও লুটপাট। তবে এগুলোর মধ্যে অধিকাংশ ঘটেছে রাজনৈতিক কারণে। আহত সেনা সদস্যদের দেখতে যশোর সিএমএইচে সেনাপ্রধান : আইএসপিআর জানায়, সেনাবাহিনী প্রধান জেনারেল ওয়াকার-উজ-জামান গোপালগঞ্জের গোপীনাথপুরে বিক্ষোভকারীদের হামলায় আহত কর্মকর্তা, জেসিও এবং অন্য পদবির সেনা সদস্যদের দেখতে সোমবার যশোর সিএমএইচ যান। এরপর তিনি খুলনায় সেনাবাহিনী ক্যাম্পে সেনা সদস্যদের কার্যক্রম পরিদর্শন করেন। এ সময় জেনারেল অফিসার কমান্ডিং (জিওসি) ৫৫ পদাতিক ডিভিশন ও এরিয়া কমান্ডার যশোর এরিয়া ছাড়াও সেনা সদরের ঊর্ধ্বতন সামরিক কর্মকর্তারা, পুলিশ, বিজিবি ও র‌্যাবের ঊর্ধ্বতন কর্মকর্তারা উপস্থিত ছিলেন।"
2024/08/13,আমানতকারীদের আস্থা ধরে রাখাই চ্যালেঞ্জ,Unknown,"সরকার পতনের পর থেকে দখল হওয়া ব্যাংকগুলোতে বিশৃঙ্খলা দেখা দিয়েছে। এছাড়া যেসব বেসরকারি ব্যাংকের পর্ষদে রাজনৈতিকভাবে প্রভাবশালী দলীয় লোকজন ছিল সেগুলোতেও অস্থিরতা বিরাজ করছে। পাশাপাশি সরকারি ব্যাংকগুলোতে রাজনৈতিক প্রভাবে নিয়োগ পাওয়া পর্ষদ সদস্য ও নির্বাহীদের মধ্যেও অস্থিরতা দেখা দিয়েছে। এসব কারণে ইতোমধ্যে অনেক ব্যাংকে পর্ষদে পরিবর্তনের প্রক্রিয়া শুরু করেছে। এ প্রক্রিয়া সম্পন্ন করতে দখল-পালটাদখলের চেষ্টার কারণে ব্যাংকের সার্বিক কর্মকাণ্ডের স্বাভাবিক গতি ব্যাহত হচ্ছে। এই পরিস্থিতিতে ব্যাংকগুলোর আমানতকারীদের মধ্যে আস্থা ধরে রাখাই এখন প্রধান চ্যালেঞ্জ হয়ে দাঁড়িয়েছে। এদিকে সোমবারও ইসলামী ব্যাংককে এস আলম গ্রুপের কবল থেকে মুক্ত করতে রাজধানীর দিলকুশায় প্রধান কার্যালয়ের সামনে অবস্থান নিয়েছেন ব্যাংকটির পুরোনো কর্মীরা। সকাল থেকে তারা ব্যাংকের সামনে অবস্থান নিয়ে নানা স্লোগান দিয়েছেন। ফলে ২০১৭ সালের পর নিয়োগ পাওয়া কর্মকর্তারা কেউ প্রবেশ করতে পারেননি। একই সঙ্গে পুরোনো কর্মীরা রোববারের গুলির ঘটনার বিচার দাবি করেছেন। এদিকে নতুন নিয়োগ পাওয়া ব্যাংকারদের পাশাপাশি ব্যাংকের ব্যবস্থাপনা পরিচালক (এমডি) মুনিরুল মওলা, অতিরিক্ত ব্যবস্থাপনা পরিচালক জেকিউএম হাবিবুল্লাহ ও আলতাফ হুসাইন, উপব্যবস্থাপনা পরিচালক আকিজ উদ্দিন, মিফতাহ উদ্দিনসহ এস আলমপন্থি হিসেবে পরিচিত অন্য কর্মকর্তারাও ব্যাংকে যাননি। এদিকে আওয়ামী লীগ সরকারের আমলে এস আলম গ্রুপের দখলে নেওয়া বাংলাদেশ কমার্স ব্যাংকে সোমবার থেকে বিশৃঙ্খলা শুরু হয়েছে। কমার্স ব্যাংকের ৫১ শতাংশ শেয়ারের মালিক সরকারি খাতের ব্যাংকগুলো; বাকি শেয়ার ছিল বিকল্পধারার সাবেক মহাসচিব আবদুল মান্নানের হাতে। ২০১৭ সালে আবদুল মান্নানের শেয়ার কিনে ব্যাংকটির নিয়ন্ত্রণ নেয় এস আলম গ্রুপ। সরকার পতনের পর ব্যাংকে যাচ্ছেন না এমডি। ব্যাংকের উপব্যবস্থাপনা পরিচালক (ডিএমডি) অফিসে গেলে তাকে ঘিরে ধরেন কর্মকর্তা-কর্মচারীরা। তারা কেউ চাকরি স্থায়ী করার দাবি জানান, আবার কেউ পদোন্নতির দাবিতে নানা স্লোগান দেন। এই সময় কেউ কেউ ব্যাংককে এস আলম গ্রুপের কবল থেকে মুক্ত করার দাবি জানান। এক পর্যায়ে ডিএমডি পদত্যাগে বাধ্য হন। এ সময় সেনাবাহিনী এসে তাকে ব্যাংক থেকে উদ্ধার করে নিয়ে যান। ব্যাংকের সামনে সেনাবাহিনী অবস্থান করছে। এছাড়া সোস্যাাল ব্যাংক, ইউসিবি ব্যাংক, আইএফআইসি ব্যাংকেও অস্থিরতা চলছে। সোমবারও আইএফআইসি ব্যাংকের সামনে চাকরিচ্যুত কর্মকর্তারা অবস্থান নিয়ে বিক্ষোভ করেছেন। এমন অবস্থায় দেশের শীর্ষস্থানীয় অর্থনীতিবিদ ও ব্যাংকাররা বলেছেন, ব্যাংকগুলোর সার্বিক পরিস্থিতি নিয়ন্ত্রণ ও আমানতকারীদের আস্থা ধরে রাখার জন্য কেন্দ্রীয় ব্যাংকের এখনই হস্তক্ষেপ করা জরুরি। তা না হলে ব্যাংকগুলোর অবস্থা খারাপ হবে। আমানতাকীদের আস্থায় চিড় ধরতে পারে। এদিকে কেন্দ্রীয় ব্যাংকের একটি সূত্র বলেছে, সার্বিকভাবে ব্যাংক খাত এখনো স্থিতিশীল। কয়েকটি ব্যাংকে যে বিশৃঙ্খলা চলছে এগুলো আইনশৃঙ্খলাজনিত বিষয়। এ বিষয়ে তারা সংশ্লিষ্ট কর্তৃপক্ষের সঙ্গে কথা বলেছেন। ব্যাংকগুলোকে এখন বিশেষ নিরাপত্তা দেওয়া হচ্ছে। ব্যাংকের পরিচালনা পর্ষদ বা শেয়ার ধারণের ক্ষেত্রে আইনের কোনো লঙ্ঘন হয়ে থাকলে সেগুলোর বিষয়ে কেন্দ্রীয় ব্যাংক তদন্ত করবে। তদন্তে অনিয়ম পাওয়া গেলে ব্যবস্থা নেওয়া হবে। নিয়োগের বিষয়টি সংশ্লিষ্ট ব্যাংক দেখে। এক্ষেত্রে কোনো অনিয়ম হলেও ব্যবস্থা নেওয়া হবে। সূত্র জানায়, রাজনৈতিক পটপরিবর্তন হলে সব সরকারের আমলেই ব্যাংকগুলোর পর্ষদে পরিবর্তন আসে। কিন্তু এবার হচ্ছে বিশৃঙ্খলা। যেটা আগে কখনোই হয়নি। এর কারণ হিসাবে সংশ্লিষ্টরা জানান, বিদায়ি আওয়ামী লীগ সরকারের সময়ে বেশ কয়েকটি ব্যাংক দখল করা হয়েছে। ওইসব ব্যাংকের আমানতকারীদের টাকা ঋণের নামে লুটপাট করা হয়েছে। ওই ব্যাংকগুলোতেই এখন অস্থিরতা বেশি। বেশির ভাগ বেসরকারি ব্যাংকে বড় শেয়ারহোল্ডারদের মধ্যে সব দলের লোকজন রয়েছে। এ কারণে যে দল যখন ক্ষমতায় সে দলের লোকজন তখন পর্ষদে বসেন। তারা সরকারের সঙ্গে সমন্বয় করে ব্যাংক পরিচালনা করেন। এর আগের সরকারগুলো প্রতি ৫ বছর পরপর পরিবর্তন হয়েছে। যে কারণে ধারাবাহিকভাবে পর্ষদেও দলীয় লোকজনের মধ্যে পরিবর্তন হয়েছে। বিদায়ি আওয়ামী লীগ সরকার টানা ১৬ বছর ক্ষমতায় থাকার কারণে ওই দলের লোকজনই ব্যাংকের পর্ষদে রয়েছে। এর মধ্যে কয়েকটি ভালো ব্যাংক তারা দখল করে নিয়ে লুটপাট করেছে। এ কারণে এবার বিক্ষোভে রূপ নিয়েছে সার্বিক পরিস্থিতি। অনেক ব্যাংকেই এখন এমডি, ডিএমডিরা অফিস করছেন না। এদিকে কয়েকটি ব্যাংকে নতুন পরিচালক নিয়োগের বিষয়ে নিজেরাই উদ্যোগ নিয়েছেন। আওয়ামী লীগপন্থি পরিচালকদের সরিয়ে বিএনপিপন্থি পরিচালক নিয়োগের প্রক্রিয়া শুরু হয়েছে। এ প্রসঙ্গে বিশিষ্ট ব্যাংকার ও ব্যাংকের প্রধান নির্বাহীদের সংগঠন অ্যাসোসিয়েশন অব ব্যাংকার্স বাংলাদেশের (এবিবি) সাবেক সভাপতি এম নুরুল আমিন বলেন, এমডি ছাড়া ব্যাংক এক মুহূর্তও থাকতে পারে না। তার শারীরিক অথবা মোবাইল ফোনে বা অনলাইনে উপস্থিত থাকতে হবে। তা না হলে কাউকে দায়িত্ব দিতে হবে। তিনি আরও বলেন, ব্যাংক খাতে এমন অস্থিরতা আগে কখনো হয়নি। এগুলো বেশিদিন চলতে দিলে ব্যাংকের প্রতি আমানতকারীদের আস্থা নষ্ট হবে। এ পরিস্থিতির দ্রুত অবসান হওয়া উচিত। সূত্র জানায়, ব্যাংক কোম্পানি আইন অনুযায়ী কোনো ব্যাংকে এমডি না থাকলে কাউকে দায়িত্ব দিতে হবে। তিনি সর্বোচ্চ তিন মাস চালাতে পারবেন। এর মধ্যে এমডি নিয়োগ না দিলে কেন্দ্রীয় ব্যাংক প্রশাসক নিয়োগ করতে পারে বা এমডি নিয়োগের মেয়াদ বাড়াতে পারে। পর্ষদের ক্ষেত্রে কোনো পরিচালক টানা তিন মাস বিদেশে থাকলে বা কোনো কারণে উপস্থিত থাকতে না পারলে তিনি বিকল্প পরিচালক নিয়োগ করতে পারেন। এর বেশি সময় উপস্থিত না থাকলে তার পদ শূন্য হয়ে যাবে। কেন্দ্রীয় ব্যাংকের বিধান অনুযায়ী ব্যাংকের পর্ষদে একজন পরিচালক টানা ৯ বছর থাকতে পারেন। এরপর তিন বছর বিরতি দিয়ে আবার টানা নয় বছর থাকতে পারেন। বিদ্যমান পরিস্থিতিতে এ সুযোগ পাচ্ছেন না অনেক পরিচালকই। আইনশৃঙ্খলা পরিস্থিতি স্বাভাবিক হলে ব্যাংকগুলোর পর্ষদ সভার মাধ্যমে পর্ষদের পরিবর্তনের ব্যাপারে উদ্যোগ নেওয়া হবে বলে জানায় সংশ্লিষ্ট সূত্র।"
2024/08/13,অনেক কর্মকর্তাকে অফিস করতে দেননি বঞ্চিতরা,Unknown,"জনপ্রশাসন মন্ত্রণালয়ের অতিরিক্ত সচিব, যুগ্মসচিব এবং উপসচিব পর্যায়ের বেশকিছু কর্মকর্তাকে অফিস থেকে বের করে দেওয়া হয়েছে। পদোন্নতিবঞ্চিত বিভিন্ন ব্যাচের কর্মকর্তারা সোমবার বেলা সোয়া ১১টার দিকে তাদের অফিস থেকে বের করে দেন। খবর পেয়ে বিভিন্ন মন্ত্রণালয়ের আরও বেশ কয়েকজন কর্মকর্তা সচিবালয় ত্যাগ করেন। এছাড়া ক্ষুব্ধ কর্মকর্তারা জনপ্রশাসন মন্ত্রণালয়ের অতিরিক্ত সচিব (প্রশাসন) মো. মাসুদুল হাসানের রুমে গিয়ে বিগত সরকারের আমলে মন্ত্রণালয়টির গুরুত্বপূর্ণ পদগুলোতে পোস্টিং পাওয়া অফিসারদের কর্মস্থল ত্যাগের নির্দেশ দিতে অনুরোধ করেন। পরে অতিরিক্ত সচিব মাকসুদুল হাসান ইন্টারকমে কর্মকর্তাদের অফিস ত্যাগের নির্দেশ দিলে পরিস্থিতি কিছুটা শান্ত হয়। কর্মকর্তাদের অফিস থেকে বের করে দেওয়ার সময় বিসিএস প্রশাসন ক্যাডারের ২৪ ব্যাচের সিনিয়র সহকারী সচিব নূরজাহান খানম, হাসিনা আফরোজ, জসিম উদ্দিন, ২৫ ব্যাচের সিনিয়র সহকারী সচিব নূরুল করিম ভূঁইয়া, ফরিদা খানম এবং শাকিলসহ প্রায় ২০ কর্মকর্তা একসঙ্গে তৎপর ছিলেন। তবে তাদের অনেকেই নিজেদের নাম, বর্তমান পদবি এবং ব্যাচ প্রকাশে অনীহা প্রকাশ করেন। বেলা ১১টার দিকে এসব কর্মকর্তা জনপ্রশাসন মন্ত্রণালয়ের অতিরিক্ত সচিব (মাঠ প্রশাসন) শায়লা ফারজানার রুমে গিয়ে তাকে গালমন্দ করেন। তাকে এক রকম জোর করে রুম থেকে বের করে দেন। পরে অতিরিক্ত সচিব মো. মাসুদুল হাসান নিরাপত্তা দিয়ে সায়লা ফারজানাকে অফিস থেকে চলে যাওয়ার জন্য গাড়িতে তুলে দেন। এ সময় যুগ্মসচিব রিপন চাকমাসহ বেশ কয়েকজন কর্মকর্তাকে একসঙ্গে তৎপর দেখা গেছে। এরপর বঞ্চিত কর্মকর্তারা যান অতিরিক্ত সচিব (ক্যারিয়ার প্ল্যানিং ও প্রশিক্ষণ) ড. জিয়াউল হকের রুমে। তিনি তখন রুমেই ছিলেন। তাকে অফিস সহায়ক দিয়ে ডেকে রুম থেকে বের করে এনে দ্রুত অফিস ত্যাগের নির্দেশ দেন তারা। ড. জিয়াউল হক নিজের ব্যাগপত্র নিতে চাইলে বঞ্চিত কর্মকর্তারা বলেন, আপনি নিচে যান কর্মচারীরা ব্যাগ গাড়িতে দিয়ে আসবে। এরপর তারা খুঁজতে থাকেন অতিরিক্ত সচিব (শৃঙ্খলা ও তদন্ত) আমেনা বেগমের রুম। কিন্তু তিনি কোথায় বসেন তা তাদের জানা ছিল না। তাই তারা ঢুকে পড়েন অতিরিক্ত সচিব (প্রশাসন) মো. মাকসুদুল হাসানের রুমে। তিনি তখন পূর্বনির্ধারিত একটি মিটিংয়ে সভাপতিত্ব করছিলেন। একসঙ্গে বেশ কয়েকজন কর্মকর্তা রুমে ঢুকে পড়ায় বৈঠকে উপস্থিত কর্মকর্তারা কিছুটা বিচলিত হয়ে পড়েন। মুহূর্তের মধ্যেই অতিরিক্ত সচিব মাকসুদুল হাসান পরিস্থিতি নিয়ন্ত্রণে নিয়ে বলেন, এখানে পূর্বনির্ধারিত একটি মিটিং হচ্ছে। তোমরা যা বলার আমাকে বলো। তখন বঞ্চিত কর্মকর্তারা বলেন, হাসিনার দোসররা এখনো কী করে অফিস করে। আমরা চাই তারা অফিসে না আসুক। এ সময় শাকিল নামে একজন কর্মকর্তা বলেন, সায়লা ফারজানার স্বামী (অতিরিক্ত মহাপুলিশ পরিদর্শক-এসবি প্রধান) মো. মনিরুল ইসলাম। মনিরুল একজন খুনি। সায়লা ফারজানাকে বলেন, মনিরুলকে নিয়ে এসে অফিস করতে। তখন আমাদের কোনো আপত্তি থাকবে না। তারা আরও বলেন, এই অতিরিক্ত সচিব সায়লা ফারজানা মাঠ প্রশাসনের দায়িত্বে ছিলেন। আমাদের সবচেয়ে কমগুরুত্বপূর্ণ স্থানে পোস্টিং দিয়েছে। হাসিনার পদলেহীরা আর কোনোদিন জনপ্রশাসনে কাজ করতে পারবে না। এ সময় বঞ্চিত কর্মকর্তারা বলেন, স্যার আপনি কিছু করবেন, না আমরা সবাইকে বের করে দেব। তখন অতিরিক্ত সচিব মাকসুদুল হাসান ইন্টারকমে একজনকে নির্দেশ দেন তোমরা তাদের বলে দাও, তারা যেন অফিসে না থাকেন। মাকসুদুল হাসানের রুম থেকে বের হতেই সামনে পড়েন অতিরিক্ত সচিব ড. শুভাস চন্দ্র বিশ্বাস। ক্ষুব্ধ কর্মকর্তারা তখন ধর ধর বলে তাড়া দেন। তাড়া খেয়ে তিনি দ্রুত সিঁড়ি দিয়ে নিচে নেমে যান। এ সময় বিক্ষুব্ধ কর্মকর্তারা তাকে বকাঝকা করেন। এরপর তারা দল বেঁধে যান যুগ্মসচিব (ঊর্ধ্বতন নিয়োগ) মিজানুর রহমানের রুমে। তাকেও অফিস থেকে বের করে দেওয়া হয়। বিকালে জনপ্রশাসন মন্ত্রণালয়ের করিডরে সাংবাদিকদের সঙ্গে কথা বলেন পদ-পদবি এবং পদোন্নতিবঞ্চিত কর্মকর্তারা। বিসিএস প্রশাসনের ক্যাডারের ১৩তম ব্যাচের কর্মকর্তা সিনিয়র সহকারী সচিব মো. মাহবুবুর রহমান সাংবাদিকদের উদ্দেশে বলেন, আমার ব্যাচের সবাই সচিব এবং অনেকে সচিব হিসাবে অবসরে গেছেন। অথচ আমি এখনো সিনিয়র সহকারী সচিব। হাসিনার দোসর কর্মকর্তারা আমার জীবনটাই নষ্ট করে দিয়েছে। ছেলেমেয়ে, স্ত্রী-সন্তান, আত্মীয়স্বজন, প্রতিবেশী কিংবা পরিচিতজনের কাছে আমাদের হেয়ো করা হয়েছে। ৬ আগস্ট থেকে আমাদের পদোন্নতির বিষয়ে আইন-কানুন দেখা হচ্ছে। ইতোমধ্যে সব যাচাই-বাছাই শেষ হয়েছে। আজকের মধ্যে পদোন্নতির জিও হওয়ার কথা। না হলে আমরা নিয়মতান্ত্রিক আন্দোলনে যাব। ২৫ ব্যাচের সিনিয়র সহকারী সচিব নূরুল করিম ভূঁইয়া বলেন, তিন-চারবার পদোন্নতিবঞ্চিত হয়েছি। আমাদের প্রাপ্ত অধিকার বঞ্চিত করা হয়েছে। পদোন্নতি দেয়নি-আমাদের পোস্টিং নেই। আমরা ন্যায্য দাবি আদায়ে যা যা দরকার তাই করব। প্রয়োজনে সরকারের সর্বোচ্চ পর্যায়ে কথা বলব। এদিকে সচিবালয়ে জনপ্রশাসন মন্ত্রণালয়ের লাইব্রেরিতে বাংলাদেশ সচিবালয় কর্মকর্তা-কর্মচারী সংযুক্ত পরিষদের এক সভা অনুষ্ঠিত হয়েছে। এতে সভাপতিত্ব করেন বিসিএস ৮২ নিয়মিত ব্যাচের যুগ্মসচিব ও সাবেক এপিডি একেএম জাহাঙ্গীর। তিনি কর্মচারীদের আইন-কানুন মেনে সরকারি দায়িত্ব পালনে মনোযোগ দেওয়ার নির্দেশ দেন। কেউ আইনের বাইরে গিয়ে কোনো কাজ করলে সে বিপদে পড়বে বলেও তিনি সতর্ক করেন। সংগঠনের সভাপতি বিদেশে চিকিৎসাধীন থাকায় কার্যকরি সভাপতি হিসাবে ব্যাক্তিগত কর্মকর্তা বদিউল কবিরকে দায়িত্ব দেওয়া হয়েছে। মহাসচিব হিসাবে কাজ করবে মো. তোয়াহা মিয়া। তাদের নেতৃত্বে সব কর্মচারীকে ঐক্যবদ্ধ থাকার আহ্বান জানান তিনি। এছাড়া সচিবালয়ের প্রধান ফটকে বিগত সময়ে চাকরিচ্যুত প্রায় দুই শতাধিক পুলিশ সদস্য সমাবেশ করেছেন। তারা চাকরিতে পুনর্বহালের দাবিতে স্লোগান দেন।"
2024/08/13,আন্তর্জাতিক অপরাধ ট্রাইব্যুনালে শেখ হাসিনার বিচার দাবি,Unknown,"কোটা সংস্কার আন্দোলন ও গণ-অভ্যুত্থানে কয়েক শ শিক্ষার্থী-জনতাকে হত্যার সঙ্গে জড়িত থাকার অভিযোগে আন্তর্জাতিক অপরাধ ট্রাইব্যুনালে মামলার মাধ্যমে শেখ হাসিনার বিচারের দাবি জানিয়েছে বৈষম্যবিরোধী ছাত্র আন্দোলন। সোমবার ঢাকা বিশ্ববিদ্যালয়ের সন্ত্রাসবিরোধী রাজু ভাস্কর্যের পাদদেশে শেখ হাসিনার বিচার ও ক্যাম্পাসে দখলদারির রাজনীতি বন্ধের দাবিতে আয়োজিত সমাবেশে সংগঠনের অন্যতম সমন্বয়ক হাসনাত আবদুল্লাহ এই দাবি জানান। রাজু ভাস্কর্যের পাদদেশে বিকাল সাড়ে ৪টার দিকে হাজারো শিক্ষার্থী এসে জমায়েত হন এবং স্লোগান দিতে থাকেন। শিক্ষার্থীরা এ সময় ‘বিচার চাই, খুনি হাসিনার বিচার চাই’, ‘আমার ভাই কবরে, খুনি কেন বাইরে’, ‘দখলদারের রাজনীতি/শিক্ষকদের রাজনীতি, এই ক্যাম্পাসে হবে না’, ‘গেস্টরুম-গণরুম, এই ক্যাম্পাসে হবে না’ ইত্যাদি স্লোগান দেন। হাসনাত আবদুল্লাহ বলেন, গণমাধ্যমের সঙ্গে আমাদের সৌহার্দপূর্ণ সম্পর্ক রয়েছে, ছিল ও থাকবে। এই অভ্যুত্থানে গণমাধ্যমেরও উল্লেখযোগ্য অবদান রয়েছে। কিন্তু কিছু গণমাধ্যম শেখ হাসিনাকে পুনর্বাসন করতে চায়। ছাত্র-জনতা তা কোনোভাবেই হতে দেবে না। আমাদের মূল দাবি, শেখ হাসিনাকে প্রধান আসামি করে আন্তর্জাতিক ট্রাইব্যুনালে মামলা দায়ের করে বিচার নিশ্চিত করতে হবে। অন্তর্বর্তী সরকারের উপদেষ্টাদের উদ্দেশে তিনি বলেন, ছাত্র-জনতার গণ-অভ্যুত্থানের মাধ্যমে আপনারা উপদেষ্টা হয়েছেন। তাই আপনারা বক্তব্য দেওয়ার আগে ৫ আগস্টের গণভবনের চিত্র মনে রাখবেন। খুনিদের পুনর্বাসনের বিষয়ে সতর্ক করে দিয়ে বলতে চাই, আমরা যেভাবে স্বৈরাচারকে ক্ষমতা থেকে নামিয়েছি, ঠিক একইভাবে স্বৈরাচারের পুনর্বাসনের চেষ্টাকারীদেরও নামাতে সময় লাগবে না। ক্যাম্পাসে দখলদারির রাজনীতির বিষয়ে হাসনাত আবদুল্লাহ বলেন, ক্যাম্পাসে সন্ত্রাসী ছাত্রলীগের দখলদারির বিরুদ্ধে আমাদের সংগ্রাম ছিল। সেই দখলদারির রাজনীতির পুনর্বাসন করতে দেওয়া হবে না। 
ক্যাম্পাসকে ছাত্ররাজনীতিমুক্ত রাখতে হবে। আরেক সমন্বয়ক সারজিস আলম বলেন, আমরা আজ আপনাদের কিছু বিষয়ে সতর্ক করতে এসেছি। আমরা ৫ আগস্ট দেশ থেকে স্বৈরাচার তাড়ানোর পর কিছু কুচক্রী মহল ক্যু করার চেষ্টা করছিল। আমরা ছাত্র-জানতা তা দমন করেছি। তিনি বলেন, এরপর সর্বশেষ বিচার বিভাগীয় ক্যু করার চেষ্টা করলে আপনাদের অক্লান্ত পরিশ্রমে তা রুখে দিতে সক্ষম হয়েছি। আমাদের বিপ্লবকে নস্যাৎ করতে এখনো একটি মহল ক্যু করার ষড়যন্ত্র করছে। আমরা ছাত্র-জনতা তাদের পরিকল্পনা সফল হতে দেব না। তিনিও আন্তর্জাতিক অপরাধ ট্রাইব্যুনালে শেখ হাসিনার সর্বোচ্চ বিচারের দাবি জানান। ডাকসুর সাবেক সমাজসেবাবিষয়ক সম্পাদক আখতার হোসেন বলেন, আমরা সর্বশক্তি দিয়ে শেখ হাসিনার সব ষড়যন্ত্রকে রুখে দেব। আওয়ামী লীগ পরাজিত শক্তি নানান কূটকৌশল আঁকছে। আমরা ছাত্র-জনতা কোনোভাবে ১৫ আগস্টের ক্যুর পরিকল্পনা সফল হতে দেব না। রাজপথে থাকবে ছাত্রজনাতা।"
2024/08/13,শেখ হাসিনাকে বিচারের মুখোমুখি হতে হবে,Unknown,"স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন বলেছেন, সাবেক প্রধানমন্ত্রী শেখ হাসিনার বিরুদ্ধে কেবল দেশেই নয়, মানবাধিকার লঙ্ঘনের অভিযোগে আন্তর্জাতিক আদালতেও মামলা হবে। তাকে বিচারের মুখোমুখি দাঁড় করানো হবে। কেবল শেখ হাসিনাই নয়, মামলায় হুকুমের আসামি হবেন আরও অনেকেই। সেইসঙ্গে পুলিশের পদস্থ যেসব কর্মকর্তা গুলির নির্দেশ দিয়েছেন, যারা মাঠে থেকে নির্দেশ বাস্তবায়ন করেছেন তারাও পার পাবে না। পরিবর্তন করা হবে পুলিশের লোগো এবং পোশাক। ভবিষ্যতে কোনো মন্ত্রণালয়ের অধীনে পুলিশ কাজ করবে না। পুলিশ পরিচালনা করা হবে একটি কমিশনের মাধ্যমে। শিগগিরই উপদেষ্টা পরিষদের বৈঠকে কমিশন গঠনের বিষয়ে সিদ্ধান্ত নেওয়া হবে। এছাড়া পুলিশের কাছ থেকে প্রত্যাহার করা হবে প্রাণঘাতী সেভেন পয়েন্ট সিক্স টু। সোমবার বিকালে স্বরাষ্ট্র মন্ত্রণালয়ে নিজ অফিস কক্ষে যুগান্তরকে দেওয়া একান্ত সাক্ষাৎকারে তিনি এসব কথা বলেন। তিনি আরও বলেন, শেখ হাসিনার পক্ষে এখন ভারত ছাড়া আর কেউ নেই। তারা যদি বাংলাদেশের মানুষের আকাঙ্ক্ষাকে গুরুত্ব না দিয়ে শেখ হাসিনার পক্ষেই অবস্থান ধরে রাখেন তাহলে তারা ক্ষতিগ্রস্ত হবে। দেশের আইনশৃঙ্খলা পরিস্থিতি মোকাবিলায় এই মুহূর্তে সবচেয়ে বড় চ্যালেঞ্জ কী-জানতে চাইলে স্বরাষ্ট্র উপদেষ্টা বলেন, আইনশৃঙ্খলা বাহিনীর স্ট্রাকচার ভেঙে পড়েছে। এটা ঠিক করাই মূল চ্যালেঞ্জ। আন্দোলনরত ছাত্র-জনতার ওপর নির্বিচারে গুলির বিষয়ে তিনি বলেন, আইনশৃঙ্খলা বাহিনীর মাধ্যমে এক বড় একটি ঘটনা ঘটানো হয়েছে। এতে মানুষের মনে বাহিনী সম্পর্কে একটি ঘৃণা জন্মেছে। এতে আইনপ্রয়োগকারী সংস্থার সদস্যরা অনুতপ্ত। তারা আমাকে বলেছে, তাদের দিয়ে অপকর্ম করানো হয়েছে। নিজেরা এখন ঘৃণার পাত্র হয়ে গেছেন। এর দায় সিনিয়র অফিসার ও অন্যদের। তাই বর্তমান ইউনিফর্ম পরে ডিউটি করতে চাচ্ছে না। তারা এখনো ট্রমার মধ্যে আছে। আমি আমার ব্যক্তিগত ইমেজ দিয়ে আপাতত পুলিশের সমস্যার সমাধান করেছি। কিন্তু পুরো স্ট্রাকচারকে একটি পর্যায়ে আনতে একটু সময় লাগবে। তিনি বলেন, বিডিআর বিদ্রোহে নিহত ৫৭ সেনা কর্মকর্তা এবং সাংবাদিক দম্পতি সাগর-রুনী হত্যার কোনো কূলকিনারা হয়নি। আমি এই দুটি ঘটনার শেষ দেখতে চাই। আওয়ামী লীগকে নিষিদ্ধের বিষয়ে আলোচনা হচ্ছে বলেও তিনি জানান। আরও জানান, পুলিশের গুলিতে আহত হয়েছেন আনসার সদস্যরাও। ব্রিগেডিয়ার জেনারেল (অব.) এম সাখাওয়াত হোসেন বলেন, আমি কোনো আরাম-আয়েশের জন্য উপদেষ্টা হইনি। যে যাই বলুক না কেন, আমি আমার কাজ করতে চাই। তাই স্বরাষ্ট্রমন্ত্রী যে চেয়ারে বসতেন সেই চেয়ার পরিবর্তন করে ফেলেছি। আমি একটি নরমাল চেয়ারে বসি। যে টেবিলটি রয়েছে সেটিও সরিয়ে ফেলব। অতীতে এই চেয়ারে বসে অনেক অন্যায় কাজের আদেশ দেওয়া হয়েছে। আমি সেসব করতে চাই না। যারা অপকর্ম করেছেন তাদের সবার বিরুদ্ধেই ব্যবস্থা নেওয়া হবে। সাবেক আইজিপি বেনজীর আহমেদসহ যেসব কর্মকর্তা বিদেশে পলাতক তাদের দেশে ফিরিয়ে এনে বিচারের কাঠগড়ায় দাঁড় করানো হবে। অপকর্মের হুমুকের আসামি, হুকুম বাস্তবায়নের ইমিডিয়েট অফিসার, যারা ফারদার অর্ডার দিয়েছে, মাঠে যারা বাহিনীর সাধারণ সদস্যদের গুলি করতে বলেছে, লোড করতে বলেছে- তাদের সবার বিরুদ্ধেই তদন্ত হবে। এটা একটি বড় ধরনের অনুসন্ধান। এগুলো নিয়ে আলোচনা হয়েছে। একটি মানবাধিকার লংঘনের অনুসন্ধান হবে। এর আগে জাতিসংঘ বলেছিল, তদন্তে কোনো সহযোগিতা লাগলে তারা করবে। আমরা সম্মিলিতভাবে সিদ্ধান্ত নিয়ে জাতিসংঘের সহায়তা চাইব। হুকুমের যে বিষয়টা আছে, সে বিষয়ে যত তাড়াতাড়ি সম্ভব আন্তর্জাতিক অঙ্গনে চিঠি লেখা প্রয়োজন বলে আমি মনে করি। কারা কারা হুকুমদাতা তাদের তালিকা করা হবে। এ বিষয়টি উপদেষ্টা পরিষদের বৈঠকে উপস্থাপন করা হতে পারে আইন মন্ত্রণালয় থেকে। স্বরাষ্ট্র মন্ত্রণালয়ও এর সঙ্গে যুক্ত থাকবে। স্বরাষ্ট্র উপদেষ্টা বলেন, আন্দোলনকারী ছাত্রছাত্রীরা অত্যন্ত মেধাবী। কখন কোথায় কী করতে হবে সে বিষয়টি তারা বোঝে। আওয়ামী লীগকে নিষিদ্ধ করার বিষয়ে ছয় সমন্বয়কের সঙ্গে আলোচনা হয়েছে। এ বিষয়ে একটি কালেকটিভ সিদ্ধান্ত নিতে হবে। কারণ সুযোগসন্ধানী মহলকে দেশের বাইরে থেকে প্ররোচনা দেওয়া হচ্ছে। আমার বিরুদ্ধেও প্রোপাগান্ডা চলছে। যারা কিছুদিন আগে এ দেশ শাসন করেছে তাদের সঙ্গে ছিল কেবল ভারত। ইন্ডিয়া আওয়ামী লীগের পক্ষে অবস্থান নিলে ভুল করবে। তারা লুজার হবে। শেখ হাসিনাকে আশ্রয় দেওয়ায় অনেক দেশ তাদের ওপর ক্ষুব্ধ হয়েছে। তিনি বলেন, অন্তর্জাতিক আদালতে মামলা হলে শেখ হাসিনাকে বিচারের হাতে তুলে দিতে বাধ্য হবে ভারত। আমাদের দেশে মামলা হলেও তাকে বিচারের আওতায় আসতে হবে। তিনি দোষী হলে কি ভারত তাকে আমাদের কাছে হস্তান্তর করবে না? শেখ হাসিনা কী চেয়েছিলেন, তা আমাদের বুঝতে হবে। ক্ষমতা ছাড়ার দিনও গুলির নির্দেশ দিয়েছেন। বলেছেন আরও মারো। ওইদিনও অনেককে হত্যা করা হয়েছে। তাই আমি মনে করি, তাকে আইনের আওতায় আসতেই হবে। কেবল তিনিই নন, তার আশপাশে যারা ছিলেন তাদেরও একই পরিণতি বরণ করতে হবে। এম সাখাওয়াত হোসেন বলেন, তিনি (হাসিনা) শেষের দিকে বলেছেন. পুলিশ কাউকে হত্যা করেনি। হত্যা করেছে দুষ্কৃতকারীরা। তাহলে আমার প্রশ্ন, কজন দুষ্কৃতকারীকে আপনারা ধরেছেন? কজনের কাছ থেকে সেভেন পয়েন্ট সিক্স টু অস্ত্র উদ্ধার করেছেন? এই অস্ত্র তো পুলিশের হাতে। এই গুলিতে আহত হয়েছেন আনসার সদস্যরাও। পুলিশের কাছ থেকে এই মারণাস্ত্র উঠিয়ে নেওয়া হবে উল্লেখ করে তিনি বলেন, এই অস্ত্র পুলিশ ব্যবহার করতে পারে না। বিশেষ উদ্দেশ্যেই এই অস্ত্র তাদের হাতে তুলে দেওয়া হয়েছিল। তিনি বলেন, পুলিশের সংস্কারের বিষয়ে আমরা একমত হয়েছি। পুলিশ চলবে পুলিশ কমিশনের মাধ্যমে। আমরা পুলিশ কমিশন গঠন করব। এর আগে একবার কমিশন গঠিনের প্রস্তার দেওয়া হয়েছিল। সেই প্রস্তাব নাকচ করা হয়েছে। এবার সেই প্রস্তাব এলে গ্রহণ করা হবে। পুলিশে এখন যে লোগো আছে সেটি একটি পার্টির লঘু। তাই এ লোগো থাকবে না। পুলিশ নিজেই এই লোগো নিয়ে বের হতে চায় না। আমরা বলেছি, আমাদের একটু যৌক্তিক সময় দিন। সব ঠিক করে দেব। পুলিশের আবাসন সমস্যা, জনবল সমস্যা এবং নিজস্ব থানা ভবন তৈরিসহ যেসব দাবি আছে সেগুলো আমাদের এজেন্ডার মধ্যে আছে। নিশ্চয় এসব সমস্যার সমাধান হবে। এক প্রশ্নের জবাবে তিনি বলেন, গত ১৫ বছর যত দুর্নীতি-অনিয়ম হয়েছে সবকিছুর বিচার হবে। এ বিষয়ে দুদককে বেশি অ্যাকটিভ হতে হবে। তাদের জনবল বাড়াতে হলে বাড়াব।"
2024/08/13,অর্থনীতি সচল ও ব্যাংক খাতে শৃঙ্খলা অগ্রাধিকার,Unknown,"অর্থনৈতিক খাত সচল করা এবং অস্থিরতা কমিয়ে ব্যাংক খাতে শৃঙ্খলা ফেরানোই আমার অগ্রাধিকার। মূল্যস্ফীতি নিয়ন্ত্রণে খাদ্য, কৃষি ও বাণিজ্য মন্ত্রণালয়সহ সংশ্লিষ্টদের নিয়ে বসব। কেন্দ্রীয় ব্যাংকের একার পক্ষে মূল্যস্ফীতি নিয়ন্ত্রণ সম্ভব নয়। স্বল্পসময়ে গুরুত্ব দেওয়া হচ্ছে কৃষকের সার, জ্বালানি তেল, নিত্যপণ্য, শিল্পের কাঁচামাল ও মেশিনারি আমদানিতে। এসব পণ্যের এলসি খুলতে যেন কোনো সমস্যা না হয়, প্রথম দিনই বলে দিয়েছি। সামষ্টিক অর্থনীতির সূচক ভালো করার তুলনায় মানুষের জীবনযাত্রায় স্বাচ্ছন্দ্য ফেরানোর ওপর গুরুত্ব দেব। সোমবার নিজ কার্যালয়ে বসে প্রশ্নের জবাবে যুগান্তরকে এসব কথা বলেন অর্থ ও পরিকল্পনা উপদেষ্টা ড. সালেহউদ্দিন আহমেদ। একটি কান্তিলগ্নে অন্তর্বর্তীকালীন সরকারের উপদেষ্টা হিসাবে শুক্রবার শপথ নিয়ে শনিবারই প্রথম অফিস করেন তিনি। অর্থনীতি সচল করতে নানা উদ্যোগসহ সংশ্লিষ্ট বিভাগ ও সংস্থাকে দিয়েছেন দিকনির্র্দেশনা। এছাড়া ব্যাংক, বন্দর পুরোপুরি চালুর নির্দেশ দিয়েছেন। রাজস্ব আদায়ে গতি বাড়াতে মনিটরিংয়ের তাগিদ দিয়েছেন জাতীয় রাজস্ব বোর্ডকে (এনবিআর)। এছাড়া অপচয় বন্ধ করে সৎভাবে অর্থ ব্যবহার করতে অর্থ বিভাগের কর্মকর্তাদের জোর দিতে বলেছেন এ উপদেষ্টা। দায়িত্ব নেওয়ার পর অগ্রাধিকার কোন কোন খাতে দেওয়া হচ্ছে জানতে চাইলে ড. সালেহউদ্দিন আহমেদ বলেন, ব্যাংক ও অর্থনীতি খাত ডিসিপ্লিনে আনা। আমার ইমিডিয়েট কাজ ব্যাংকিং খাতে শৃঙ্খলা ফেরানো। সেখানে অনেক এনার্কি হচ্ছে। ব্যাংক খাতে অস্থিরতা কমিয়ে আনতে হবে। বিশেষ করে কেন্দ্রীয় ব্যাংকের গভর্নর ও ডেপুটি গভর্নর পদে নিয়োগ সম্পন্ন করতে হবে। সিকিউরিটিজ অ্যান্ড এক্সচেঞ্জ কমিশনে নতুন চেয়ারম্যান নিয়োগ দিতে হবে। ইতোমধ্যে সিকিউরিটিজ অ্যান্ড এক্সচেঞ্জ কমিশনের (বিএসইসি) চেয়ারম্যান পদত্যাগ করেছেন। ব্যাংক খাতের অনিয়ম চিহ্নিত করতে বিভিন্ন সময় অর্থনীতিবিদরা ব্যাংকিং কমিশন গঠনের সুপারিশ করেছেন। বর্তমান অন্তর্বর্তীকালীন সরকার ব্যাংক কমিশন গঠন করবে কি না-এমন প্রশ্নে ড. সালেহউদ্দিন আহমেদ বলেন, ‘আগে ব্যাংকগুলো চলুক। কমিশন গঠনের বিষয় পরে দেখা যাবে।’ প্রসঙ্গত, নানা কারণে কয়েক বছর ধরে ব্যাংক খাতে ব্যাপক হারে খেলাপি ঋণ বেড়েছে। সর্বশেষ কেন্দ্রীয় ব্যাংকের হিসাবে চলতি বছরের মার্চ পর্যন্ত খেলাপি ঋণের অঙ্ক ১ লাখ ৮২ হাজার কোটি টাকা। ঋণের নামে অনেক লুটপাটও হয়েছে। তবে খেলাপি ঋণের ব্যাপারে পদক্ষেপ নেওয়ার প্রসঙ্গে জানতে চাইলে এখনই কোনো মন্তব্য করতে চাননি তিনি। উপদেষ্টা বলেন, এখন দ্রুত সময়ের মধ্যে জীবন-জীবিকার নিত্যপণ্য, জ্বালানি তেল এবং কৃষকের সার আমদানির ব্যাপারে প্রধান্য দেওয়া হচ্ছে। ডলার সংকটের কারণে সার আমদানির ক্ষেত্রে ব্যাংকগুলো এলসি খুলছে না। এক মাস আগেও এমন পরিস্থিতি দেখা গেছে, তা মনে করিয়ে দিলে ড. সালেহউদ্দিন আহমেদ বলেন, দায়িত্ব গ্রহণের ‘প্রথম দিনই আমি বলে দিয়েছি যাতে এলসি খুলে দেয়। জ্বালানি আমদানি, কৃষি ও শিল্পের কাঁচামাল-কোনোকিছুর আমদানিই আটকাবে না। জীবনযাত্রা ও শিল্পের উৎপানের সঙ্গে সম্পৃক্ত সব পণ্যের আমদানি স্বাভাবিক থাকবে। এ মুহূর্তের সমস্যাগুলো দ্রুত সমাধান করব। প্রসঙ্গত, জুলাইয়ে জাতীয় পর্যায়ে বেড়েছে সাধারণ মূল্যস্ফীতি, যা ১২ বছরের মধ্যে সর্বোচ্চ। পয়েন্ট-টু-পয়েন্ট ভিত্তিতে মূল্যস্ফীতির হার দাঁড়িয়েছে ১১ দশমিক ৬৬ শতাংশ, জুনে যা ছিল ৯ দশমিক ৭২ শতাংশ। জুলাইয়ে খাদ্য খাতে মূল্যস্ফীতির হার ১৪ দশমিক ১০ শতাংশ। অস্বাভাবিক এ মূল্যস্ফীতি সাধারণ মানুষকে অনেক আঘাত করছে। এটি নিয়ন্ত্রণে নতুন কোনো পদক্ষেপ নিবেন কি না-জানতে চাইলে তিনি বলেন, মূল্যস্ফীতি নিয়ন্ত্রণ বাংলাদেশ ব্যাংকের পক্ষে একা সম্ভব নয়। এখানে খাদ্য মন্ত্রণালয়, বাণিজ্য মন্ত্রণালয় এবং কৃষি মন্ত্রণালয়ের সম্পৃক্ততা আছে। এছাড়া পণ্যের সরবরাহ এবং নিত্যপণ্যের বাজার মনিটরিং ব্যবস্থা জড়িত। মূল্যস্ফীতি নিয়ন্ত্রণে এসব মন্ত্রণালয়ের সঙ্গে বসব। ‘মূল্যস্ফীতি নিয়ন্ত্রণে পণ্যের উৎপাদন ও সরবরাহ বাড়াব’, যোগ করেন তিনি। ড. সালেহউদ্দিন আহমেদ বলেন, বাইরে থেকে সামষ্টিক অর্থনীতির সূচক দেখে আমরা বলছি, বাংলাদেশের অনেক উন্নতি হয়েছে। কিন্তু এই সূচক নিয়ে মানুষের কোয়ালিটি অব লাইফ ম্যাজার করা যায় না। মানুষের জীবনযাত্রার মান, স্বাচ্ছন্দ্য, চলাফেরা, স্বাস্থ্য, শিক্ষা, সামাজিক নিরাপত্তাসহ ভবিষ্যৎ যেন নিশ্চিত হয়-সেদিকে গুরুত্ব দেব। বিশেষ করে কর্মসংস্থান, আয়ের সংস্থান ও উদ্যোক্তা সৃষ্টির চেষ্টা করব। এদিকে রোববার অর্থ বিভাগের কর্মকর্তাদের সঙ্গে বৈঠকে মূল্যস্ফীতির কশাঘাতের কথা তুলে ধরে অর্থ ও পরিকল্পনা উপদেষ্টা বলেছেন, আমি দেখেছি অফিসের একজন কর্মচারী কাঁচকলার তিনটি টুকরো দিয়ে দুপুরের ভাত খেতে। সাধারণ মানুষ এক মাসে একবার মাংস খেতে পায় কিনা জানি না। মূল্যস্ফীতি দিনদিন বেড়ে যাচ্ছে। মানুষের প্রত্যাশা মূল্যস্ফীতি কমিয়ে আনা। লাইনচ্যুত অর্থনীতির ক্ষেত্রে দায়িত্ব নিয়েছেন, এখন সচল করতে রাজস্ব আহরণ বাড়াতে হবে, আপনি কী মনে করেন-প্রশ্নের জবাবে এ উপদেষ্টা বলেন, বিভিন্ন কারণে রাজস্ব আহরণে ঘাটতি হচ্ছে। রাজস্ব আহরণ বাড়িয়ে বাজেট ঘাটতি নিয়ন্ত্রণে রাখতে ইতোমধ্যে আমি কিছু দিকনির্দেশনা দিয়েছি। এজন্য অবশ্য সময় লাগবে। তবে এটি দীর্ঘসময় নয়, কয়েকদিন পরই পরিস্থিতির উন্নতি হবে।"
2024/08/13,কঠিন সংকটে বস্ত্র খাত সহায়তা নিয়ে নয়ছয়,Unknown,"সব ধরনের উৎপাদন খরচ বেড়ে যাওয়ায় কঠিন সংকটে রপ্তানিমুখী দেশীয় বস্ত্র খাত। এর মধ্যে নগদ সহায়তা প্রদানে নয়ছয় করায় সংকট আরও ঘনীভূত হয়েছে। সময়মতো অর্থছাড় না করা এবং পাওনা অর্থের তিনভাগের একভাগ ছাড় করায় অনেকে অর্থসংকটে হিমশিম খাচ্ছেন। বলা যায়, মড়ার ওপর খাঁড়ার ঘা। ভুক্তভোগীদের অনেকে যুগান্তরকে জানিয়েছেন, এমনিতে দফায় দফায় গ্যাস-বিদ্যুতের মূল্যবৃদ্ধি, তার ওপরে শ্রমিক-কর্মচারীদের বেতনভাতা বাড়াতে হচ্ছে। কিন্তু পোশাকের ক্রেতারা কোনোভাবে দাম বাড়াতে রাজি নন। এ অবস্থায় পাওনা নগদ সহায়তার অর্থ দিয়ে কোনোমতে শিল্পপ্রতিষ্ঠান টিকিয়ে রাখছিলেন। কিন্তু সময়মতো প্রাপ্য এ সহায়তা না পাওয়ায় পরিস্থিতি সাধ্যের বাইরে চলে যাচ্ছে। তারা বলছেন, এ অবস্থা অব্যাহত থাকলে ফ্যাক্টরি বন্ধ করে দেওয়া ছাড়া কোনো পথ খোলা থাকবে না। এদিকে সংকট নিরসনে তারা প্রধান উপদেষ্টাসহ উপদেষ্টা পরিষদের সংশ্লিষ্ট নীতিনির্ধারক মহলের আশু হস্তক্ষেপ কামনা করেছেন। এ খাতের শিল্পোদ্যোক্তা বলেন, এমনিতে পোশাক খাত একধরনের দরজিগিরি ছাড়া আর কিছু নয়। কারণ, মেশিনারিজ, কাঁচামাল ও এক্সেসরিজের প্রায় সবকিছু বিদেশ থেকে আমদানি করতে হয়। শুধু আন্তর্জাতিক পর্যায়ের তুলনায় এখানে কিছুটা সস্তা শ্রমের কারণে কোনোমতে এ ব্যবসা টিকে আছে। ফলে নগদ সহায়তাসহ সরকারের পক্ষ থেকে নানামুখী নীতিসহায়তা বাড়াতে হবে। বিশেষ করে আমদানি কমিয়ে এ খাতের সবকিছু স্থানীয়ভাবে উৎপাদন করার জন্য সরকারি সহায়তা প্রয়োজন। ব্যাকওয়ার্ড লিংকেজের সব আইটেম দেশের অভ্যন্তরে প্রস্তুত করতে সরকারকে নানামুখী সহায়তা প্যাকেজ ঘোষণা করতে হবে। যেমনটি করছে পার্শ্ববর্তী দেশ ভারত। শিল্পোদ্যোক্তারা বলেন, নামমাত্র তুলা উন্নয়ন বোর্ড। কিন্তু বাস্তবে তুলা উৎপাদন বাড়াতে কার্যকর কোনো পদক্ষেপ নেই। তাই তুলার উৎপাদন বাড়াতে দ্রুত পদক্ষেপ নিতে হবে। বস্ত্র খাতসংশ্লিষ্টরা বলছেন, আওয়ামী লীগ সরকারের আমলে অংশীজনদের সঙ্গে আলাপ-আলোচনা না করে হুটহাট আমলানির্ভর ও কল্পনাপ্রসূত সিদ্ধান্ত নেওয়া হয়েছে। নিরবচ্ছিন্ন সরবরাহের শর্তে গ্যাসের দাম অস্বাভাবিকভাবে বৃদ্ধি হয়েছে। ইডিএফ ফান্ডের পরিমাণ ৩০ মিলিয়ন থেকে কমিয়ে ২০ মিলিয়ন ডলার করা হয়েছে। অধিকাংশ ব্যাংক এই ২০ মিলিয়ন ডলারও দিতে চায় না। ব্যাংক সুদের হার বৃদ্ধি পেয়ে ১৫ শতাংশ ছুঁইছুঁই, যা আগের তুলনায় ৪৮-৬৬ শতাংশ বেশি। শ্রমিক মজুরি ৭০ শতাংশ বৃদ্ধি পেয়েছে। ডলার সংকটের কারণে ওয়ার্কিং ক্যাপিটালের প্রায় ৪০ শতাংশ ঘাটতি এবং তুলা ও অন্য কাঁচামাল আমদানিতে এলসি খুলতে ব্যাংকগুলো অনীহা দেখাচ্ছে। এত প্রতিবন্ধকতার পরও শিল্পমালিকরা টিকে ছিলেন শুধু নগদ সহায়তার ওপর ভর করে। কিন্তু স্বল্পোন্নত দেশ থেকে উত্তরণের ধুয়া তুলে নগদ সহায়তা কমানো হয়েছে। উপরন্তু নগদ সহায়তার টাকা পেতে ব্যাংকে মাসের পর মাস ধরনা দিতে হয়। এ বিষয়ে নিট পণ্য প্রস্তুতকারক ও রপ্তানিকারক সমিতির (বিকেএমইএ) নির্বাহী সভাপতি মোহাম্মদ হাতেম বলেন, পুরো বস্ত্র খাত কঠিন এক সময় পার করছে। অভ্যন্তরীণ ও বৈশ্বিক-দুই ধরনের চাপ আছে। বৈশ্বিক চাপ আমরা সামলাতে না পারলেও নীতিসহায়তা দেওয়ার মাধ্যমে অভ্যন্তরীণ চাপ সামলানো সম্ভব। কিন্তু এর লক্ষণ দেখা যাচ্ছে না। যেমন : রপ্তানিকে উৎসাহিত করতে নগদ সহায়তা দেওয়া হতো। এবারের বাজেটে এ খাতে বরাদ্দ বাড়ানো হয়নি। উলটা সহায়তার হার কমানো হয়েছে। তাও শিল্পমালিকরা নগদ সহায়তা সময়মতো পাচ্ছেন না। বাংলাদেশ ব্যাংকে প্রায় ৬ হাজার কোটি টাকার দাবি পড়ে আছে। তিনি আরও বলেন, প্রতিযোগিতামূলক বাজারে টিকে থাকতে অনেক সময় গার্মেন্ট মালিকরা উৎপাদন খরচের চেয়েও কম দামে পণ্য এক্সপোর্ট করে থাকেন। এটি করা হয় শুধু নগদ সহায়তার ভরসায়। কিন্তু যখন সহায়তা পেতেই বিলম্ব হয়, তখন আর্থিকভাবে ক্ষতিগ্রস্ত হতে হয়। বাংলাদেশ টেক্সটাইল মিলস অ্যাসোসিয়েশনের (বিটিএমএ) সদ্য নির্বাচিত সভাপতি শওকত আজিজ রাসেল বলেন, বিগত সরকার ব্যবসায়ীদের সঙ্গে আলোচনা ছাড়াই সব সিদ্ধান্ত নিত। বিশেষত এলডিসি উত্তরণের কথা বলে প্রণোদনা কমানো হয়েছে। আবার গ্যাস-বিদ্যুতের দাম বাড়িয়েছে, তখনও বিন্দুমাত্র আলোচনা করা হয়নি। আশা করব, নতুন সরকার নীতি প্রণয়নের আগে ব্যবসায়ীদের মতামত নেবে। তা না হলে বাংলাদেশে শিল্প টিকে থাকতে পারবে না। ভারত যেসব সুবিধা দিচ্ছে : ভারতীয় সংবাদমাধ্যম ও বস্ত্রকল মালিকদের সঙ্গে কথা বলে জানা যায়, টেক্সটাইল শিল্পের প্রধান কাঁচামাল তুলা উৎপাদন ও নিজস্ব প্রযুক্তির যন্ত্রপাতি থাকা সত্ত্বেও ভারত রাজ্যভেদে এই শিল্পবিকাশে নানা ধরনের প্রণোদনা দিচ্ছে। যেমন : তামিললাড়ু ও মহারাষ্ট্রে নতুন শিল্প স্থাপনে প্রকল্প খরচের সর্বোচ্চ ২৫ শতাংশ এবং শিল্প সম্প্রসারণে ১৫ শতাংশ মূলধন সহায়তা দেওয়া হয়। আর গুজরাটে ৩০, অন্ধ্রপ্রদেশে গ্রিন কারখানা স্থাপনে ৫০ এবং বিহারে প্রকল্পের সর্বোচ্চ ২৫ শতাংশ অর্থ অনুদান হিসাবে দেওয়া হয়। এ তো গেল শিল্প স্থাপনের নগদ সহায়তা বা ভর্তুকি, এর বাইরেও জ্বালানি খরচ ও ঋণ সুদহারে বিশেষ সুবিধা পান ভারতের শিল্পোদ্যোক্তারা। যেমন : গুজরাটে শিল্প স্থাপন করলে ১০ বছরের জন্য ব্যাংক ঋণের সুদ ৭ শতাংশ, অন্ধ্রপ্রদেশে ৭ বছরের জন্য ১২ দশমিক ৫, টেক্সটাইল ও গিনিং শিল্পে ৭ দশমিক ৫ এবং বিহারে সুদের ১০ শতাংশ অর্থ সহায়তা হিসাবে দেওয়া হয়। গুজরাটে টেক্সটাইল পার্কে বিনিয়োগ করলে ২৫ শতাংশ বিশেষ সহায়তা দেওয়া হয়। একইভাবে গুজরাটে বিদ্যুতে ইউনিটপ্রতি ২ রুপি, অন্ধ্রপ্রদেশে ১-২ রুপি এবং বিহারে ২ রুপি অনুদান হিসাবে দেওয়া হয়। জমি অধিগ্রহণে অন্ধ্রপ্রদেশে মোট প্রকল্পের ৫ শতাংশ বা জমির মূল্যের ৫০ শতাংশ অর্থ, মহারাষ্ট্রে স্ট্যাম্প ডিউটি মওকুফ, তামিলনাড়ুতে জমির দামে ৫০ শতাংশ প্রণোদনা হিসাবে দেওয়া হয়। জ্বালানি ছাড়াও ভারতে কর সুবিধা দেওয়া হয়। যেমন : তামিলনাড়ুতে ৫ বছরের জন্য কর অবকাশ সুবিধা, মহারাষ্ট্রে স্ট্যাম্প ডিউটি ও সেলস ট্যাক্স মওকুফ এবং বিহারে শতভাগ সেলস ট্যাক্স ফেরত দেওয়া হয়। বিহারে ফ্রেইট খরচে সর্বোচ্চ ১০ শতাংশ অনুদান রয়েছে। তামিলনাড়ু ও মহারাষ্ট্রে দক্ষতা উন্নয়ন অনুদান-ভর্তুকি আছে। বিহারে দক্ষতা উন্নয়নে শ্রমিকপ্রতি বছরে ২০ হাজার রুপি অনুদান এবং শ্রমিক অনুদান হিসাবে ৫ হাজার টাকা করে ৫ বছর দেওয়া হয়। ভারতের নীতিসহায়তা বিশ্লেষণ করে আরও দেখা গেছে, ভারতে কোনো টেক্সটাইল মিল ৫ কোটি ডলার রপ্তানি করলে শুধু সহায়তা (রোডট্যাপ, ডিউটি ড্র ব্যাক, ফ্রেইট গ্রান্ট) হিসাবে ৩২ লাখ ডলার সাবসিডি পায় এবং বিদ্যুতে প্রণোদনা পাওয়া যায় ৯০ লাখ রুপি। নগদ সহায়তা বরাদ্দেও অবহেলা : অভ্যন্তরীণ ও বৈশ্বিক মোকাবিলা করে রপ্তানির প্রবৃদ্ধি ধরে রাখতে বাংলাদেশের শিল্পোদ্যোক্তারা প্রাণপণ প্রচেষ্টা চালাচ্ছেন। বাজেটের আকার বড় হলেও চলতি অর্থবছরে নগদ সহায়তা খাতে বরাদ্দ বাড়ানো হয়নি। চলতি অর্থবছরের (২০২৪-২৫) বাজেটে রপ্তানি প্রণোদনা বাবদ বরাদ্দ দেওয়া হয়েছে ৯ হাজার ২৫ কোটি টাকা। এর আগে ২০২৩-২৪ অর্থবছরের সংশোধিত বাজেটে বরাদ্দ রাখা হয় ৯ হাজার ২৫ কোটি টাকা। যদিও অর্থবছরের শুরুতে মূল বাজেট একই বরাদ্দ ছিল। এছাড়া ২০২২-২৩ অর্থবছরেও রপ্তানি প্রণোদনা খাতে বরাদ্দ ছিল ৯ হাজার ২৫ কোটি টাকা। কিন্তু শেষ পর্যন্ত প্রকৃত ব্যয় হয়েছে ৮ হাজার ৬৮৯ কোটি টাকা। আর ২০২১-২২ অর্থবছরে এ খাতে প্রকৃত ব্যয় ৯ হাজার ৯ কোটি টাকা। কিন্তু বরাদ্দ ছিল ৭ হাজার ৬২৫ কোটি টাকা। এছাড়া ২০২০-২১ অর্থবছরে রপ্তানি প্রণোদনায় ব্যয় হয় ৪ হাজার ৮৪৭ কোটি টাকা। উপরন্তু চলতি বছরের পহেলা জুলাই প্রজ্ঞাপনের মাধ্যমে ৩৮ খাতে নগদ সহায়তার পরিমাণ কমানো হয়। এতে সবচেয়ে বেশি ক্ষতিগ্রস্ত হয় বস্ত্র খাত। উদাহরণস্বরূপ, আগে যে প্রতিষ্ঠান দেশি সুতা ব্যবহার করে উৎপাদিত তৈরি পোশাক নতুন বাজারে রপ্তানি করলে সর্বোচ্চ ৯ দশমিক ১ শতাংশ নগদ সহায়তা পেত, নতুন নিয়মে সেটি কমে ৫ দশমিক ৯ শতাংশে দাঁড়াবে। নগদ সহায়তা কমানোর যৌক্তিকতায় বলা হয়, ২০২৬ সালে বাংলাদেশ স্বল্পোন্নত দেশের (এলডিসি) তালিকা থেকে বেরিয়ে উন্নয়নশীল দেশ হবে। বিশ্ব বাণিজ্য সংস্থার (ডব্লিউটিও) বিধিবিধান অনুসারে এলডিসি থেকে উত্তরণের পর কোনো ধরনের রপ্তানি প্রণোদনা বা নগদ সহায়তা দেওয়া যায় না। এলডিসি থেকে উত্তরণের পর একবারে সহায়তা প্রত্যাহার করা হলে রপ্তানি খাত চ্যালেঞ্জের মুখে পড়বে। তাই অল্প অল্প করে সহায়তা কমানোর সিদ্ধান্ত নিয়েছে সরকার। শিল্পমালিকরা বলছেন, এলডিসি গ্র্যাজুয়েশনের কথা বলে নগদ সহায়তা কমানো হয়েছে। কিন্তু এলডিসি গ্র্যাজুয়েশনের এখনো প্রায় আড়াই বছর বাকি। এলডিসি গ্র্যাজুয়েশন হলেও গ্রস পিরিয়ড হিসাবে ২০২৯ সাল পর্যন্ত শিল্প খাত নগদ প্রণোদনা পেতে পারে। পার্শ্ববর্তী দেশ ভারত বিশ্বের ৫ম বৃহত্তম অর্থনীতির দেশ। তাছাড়া ভারত বিশ্বের দ্বিতীয় বৃহত্তম তুলা উৎপাদনকারী দেশ এবং টেক্সটাইল টেকনোলজিতেও বিশ্বে দ্বিতীয় অবস্থানে আছে। ২০০৪ সালে এলডিসি গ্র্যাজুয়েটেড হওয়া সত্ত্বেও টেক্সটাইল শিল্পকে নানাভাবে নগদ প্রণোদনার বিকল্প সুবিধা দিয়ে আসছে। সুতরাং এলডিসি গ্র্যাজুয়েশনের নামে বাংলাদেশের টেক্সটাইল শিল্পের প্রণোদনা কমিয়ে শিল্পকে ধ্বংসের দ্বারপ্রান্তে নিয়ে যাওয়া হচ্ছে। বাংলাদেশ ব্যাংকের তথ্য অনুযায়ী, গত অর্থবছরে ৬ হাজার কোটি টাকা দাবির বিপরীতে ২ হাজার কোটি টাকা দিয়েছে সরকার। নতুন অর্থবছরে এখনো কোনো কার্যক্রম শুরু হয়নি। তবে এখন পর্যন্ত যে আবেদন জমা হয়েছে, তাতে প্রায় ৫ হাজার কোটি টাকা লাগতে পারে। নগদ প্রণোদনা ছাড় করে বাংলাদেশ ব্যাংকের অ্যাকাউন্টস অ্যান্ড বাজেটিং ডিপার্টমেন্ট। এ বিভাগে পরিচালকের দায়িত্বে আছেন আবুল বসার। তিনি সোমবার যুগান্তরকে বলেন, নগদ প্রণোদনার অর্থ বাজেট থেকে দেয় সরকার। তবে সব সময় চাহিদার তুলনায় কম অর্থ রিলিজ করে। গত অর্থবছরে ৬ হাজার কোটি টাকা দাবির বিপরীতে ২ হাজার কোটি টাকা দিয়েছে। নতুন অর্থবছরে এখনো কোনো কার্যক্রম শুরু হয়নি। তিনি বলেন, সরকার যে টাকা দেয়, তা বাংলাদেশ ব্যাংকের সফটওয়্যারের মাধ্যমে আসে। এখানে কেন্দ্রীয় ব্যাংকের কিছুই করার থাকে না। রপ্তানিকারকদের আবেদনের ভিত্তিতে একটা চাহিদাপত্র পাঠানো হয়। যখন যে টাকা আসে, তখন সে টাকা বিতরণ করে দেওয়া হয়। কখনো চাহিদাপত্র অনুযায়ী শতভাগ টাকা আসেনি এবং বিলম্বের জন্যও বাংলাদেশ ব্যাংক নয়, সরকারই দায়ী। নতুন অর্থবছরে এখন পর্যন্ত যে আবেদন পড়ছে বা পড়বে, তাতে প্রায় ৫ হাজার কোটি টাকার কম হলে হবে না বলেও জানান তিনি। সার্বিক বিষয়ে জানতে চাইলে বাংলাদেশ ব্যাংকের নির্বাহী পরিচালক ও মুখপাত্র সোমবার যুগান্তরকে জানান, এখানে বাংলাদেশ ব্যাংক কোনো সিদ্ধান্ত নিতে পারে না। প্রণোদনা তহবিল সরকারের, কখন কত দেবে-না-দেবে, এর অনুমোদনও দেয় সরকার। বাংলাদেশ ব্যাংক শুধু যে টাকা আসে, তা ছাড় করে। এখানে বাংলাদেশ ব্যাংক কেবলই ‘পোস্ট অফিস’।"
2024/08/13,সময় পাবে অন্তর্বর্তী সরকার,Unknown,"জাতীয় নির্বাচনের পরিবেশ তৈরিতে অন্তর্বর্তীকালীন সরকারকে প্রয়োজনীয় সময় দেওয়ার কথা প্রধান উপদেষ্টাকে জানিয়েছে বিএনপিসহ বিভিন্ন রাজনৈতিক দল। অন্তর্বর্তীকালীন সরকারের প্রধান উপদেষ্টা ড. মুহাম্মদ ইউনূসের সঙ্গে পৃথক বৈঠকে দলগুলোর নেতারা এ কথা জানান। সোমবার বিকাল ৪টা থেকে রাত পর্যন্ত রাষ্ট্রীয় অতিথি ভবন যমুনায় এসব বৈঠক হয়। সেখানে ১৫ আগস্ট জাতীয় শোক দিবস বাতিলের বিষয়ে দলগুলোর মতামতও নেওয়া হয়েছে। সব দলই শোক দিবস বাতিলের পক্ষে মত দেন বলে বৈঠক সূত্র নিশ্চিত করেছে। তবে দলগুলোর পক্ষ থেকে শোক দিবস বাতিলের বিষয়ে আনুষ্ঠানিকভাবে কিছু জানানো হয়নি। আবার সরকারের সংশ্লিষ্ট কেউ এ বিষয়ে কোনো কথা বলেননি। উল্লেখ্য, বঙ্গবন্ধু শেখ মুজিবুর রহমান হত্যার দিনটিকে বহু বছর ধরে জাতীয় শোক দিবস হিসাবে পালন করে আসছে আওয়ামী লীগ। বৈঠক সূত্রগুলো জানায়, ১৫ আগস্ট জাতীয় শোক দিবস ও এদিন ছুটি বাতিল করার বিষয়টি মূল আলোচ্যসূচি ছিল। তবে প্রসঙ্গক্রমে বিএনপিসহ কয়েকটি দল তাদের নেতাকর্মীদের বিরুদ্ধে দায়েরকৃত মামলা প্রত্যাহারের দাবি জানায়। বৈঠকের পর সাংবাদিকদের প্রশ্নের জবাবে বিএনপি, জামায়াতসহ অন্য দলগুলো জানিয়েছে, জাতীয় সংসদ নির্বাচন অনুষ্ঠানের বিষয়ে তাদের সঙ্গে প্রধান উপদেষ্টার কোনো আলোচনা হয়নি। তবে বিএনপির একজন গুরুত্বপূর্ণ নেতা যুগান্তরকে জানান, ছাত্র-জনতার আন্দোলনের সময় সংঘটিত হত্যাকাণ্ডের নিরপেক্ষ তদন্ত চেয়ে প্রধান উপদেষ্টার কাছে চিঠি দিয়েছে দলটি। বিএনপির বৈঠকের পর এনডিএম, জামায়াতে ইসলামী, এবি পার্টি, ইসলামী আন্দোলন বাংলাদেশ, গণঅধিকার পরিষদের দুই অংশ, গণতন্ত্র মঞ্চ, বাংলাদেশ জাতীয় পার্টি-বিজেপির সঙ্গে বৈঠক করেন প্রধান উপদেষ্টা। বৈঠকে অংশ নেওয়া বিএনপি ও জামায়াতের কয়েকজন নেতা জানান, প্রধান উপদেষ্টার সঙ্গে বৈঠকে উপস্থিত ছিলেন উপদেষ্টা অধ্যাপক ড. আসিফ নজরুল, আদিলুর রহমান খান, ফরিদা আখতার, মো. নাহিদ ইসলাম ও আসিফ মাহমুদ সজীব ভূঁইয়া। নির্বাচনের পরিবেশের জন্য সরকারকে সময় দেবে বিএনপি : বৈঠক শেষে সাংবাদিকদের প্রশ্নের জবাবে বিএনপি মহাসচিব মির্জা ফখরুল ইসলাম আলমগীর বলেন, ‘আজকে নির্বাচন নিয়ে আমরা কথা বলিনি। আমরা আগেও বলেছি আপনারা জানেন যে, একটা নির্দিষ্ট সময় লাগবে নির্বাচনের জন্য, উপযুক্ত পরিবেশ তৈরি করতে। আমরা তাদের সেই সময়টি অবশ্যই দিয়েছি। আমরা তাদের (অন্তর্বর্তীকালীন সরকারের) সব বিষয়ে সমর্থন দিয়েছি।’ বিএনপি মহাসচিব বলেন, ‘আমরা একটা কথা খুব পরিষ্কার করে বলেছি যে, বর্তমানে দেশে যে অস্থিরতা সৃষ্টি করার চেষ্টা করা হচ্ছে, যে বিশৃঙ্খলা সৃষ্টি করা হচ্ছে সাম্প্রদায়িকতার ধোঁয়া তোলা হচ্ছে-এগুলোতে জনগণ যাতে বিভ্রান্ত না হয় এবং জনগণ ঠিক পূর্বের মতোই সেই সাম্প্রদায়িক সম্প্রীতিকে অক্ষুণ্ন রেখে, তাদের নিরাপত্তাকে অক্ষণ্ন রেখে তারা যেন সরকারকে সহায়তা করে এবং আমরাও পুরোপুরিভাবে তাদের সেভাবে সহায়তা করছি।’ বিএনপি মহাসচিব আরও বলেন, ‘এই সরকারকে সহায়তা করা প্রতিটি দেশপ্রেমিক মানুষের একমাত্র কর্তব্য। আজকে দুর্ভাগ্যজনকভাবে সেই মহলটি যারা বাংলাদেশের অধিকার হরণ করে নিয়েছিল, তারা আবার দেশ থেকে বিদেশ পালিয়ে গিয়ে ভারতে অবস্থান নিয়েছে। সেখান থেকে বাংলাদেশের যে বিজয় অর্জন হয়েছে তা নস্যাৎ করার জন্য চক্রান্ত শুরু করেছে।’ সংখ্যালঘু নির্যাতনের বিষয়ে তিনি বলেন, এখানে তথাকথিত সংখ্যালঘুর ওপরে নির্যাতনের যে একটা গল্প ফাদা হয়েছে, সেই গল্পটা পুরোপুরিভাবে উদ্দেশ্যমূলক, বাংলাদেশ ও সরকারকে হেয় করা, ছাত্র-জনতার বিপ্লবকে নস্যাৎ করে দেওয়ার আরেকটি চক্রান্ত। প্রায় এক ঘণ্টার এই বৈঠকে বিএনপি মহাসচিব মির্জা ফখরুল ইসলাম আলমগীর ৯ সদস্যের প্রতিনিধি দলের নেতৃত্ব দেন। প্রতিনিধি দলে ছিলেন স্থায়ী কমিটির সদস্য ড. খন্দকার মোশাররফ হোসেন, ব্যারিস্টার জমিরউদ্দিন সরকার, মির্জা আব্বাস, নজরুল ইসলাম খান, ড. আবদুল মঈন খান, আমির খসরু মাহমুদ চৌধুরী, সেলিমা রহমান ও সালাহউদ্দিন আহমেদ। মির্জা ফখরুল আরও বলেন, ‘খুবই দুর্ভাগ্যজনক যে, এত হত্যা, এত নির্যাতন, এত নিপীড়ন, এতগুলো ছাত্রকে হত্যা করার পরও সেই দলটি (আওয়ামী লীগ) আবারও বিভিন্নরকমভাবে কথা বলছে, যা বাংলাদেশের মানুষের স্বার্থের বিরুদ্ধে। আমরা মনে করি, সরকারের এই বিষয়ে পদক্ষেপ নেওয়া দরকার। সরকার অবশ্যই রাজনৈতিক দলের সঙ্গে কথা বলবে। কিন্তু হত্যাকারীর সঙ্গে যারা ছাত্রদের হত্যা করেছে, যারা শিশুদের হত্যা করেছে, যারা রাজনৈতিক নেতাদের হত্যা করেছে তাদের বিরুদ্ধে জনগণ আছে এবং এ ব্যাপারে তাদের বিরুদ্ধে সর্বাত্মক ব্যবস্থা নিতে গেলে আমরা সরকারকে অবশ্যই সমর্থন দেব।’ এরপর সন্ধ্যায় গুলশানে বিএনপি চেয়ারপারসনের কার্যালয়ে দলের স্থায়ী কমিটির বৈঠক হয়। সেখানে বৈঠকের বিষয়টি দলের ভারপ্রাপ্ত চেয়ারম্যান তারেক রহমানকে জানান নেতারা। এই বৈঠকের পরিপ্রেক্ষিতে বিএনপির করণীয় কী তা নিয়েও আলোচনা হয়েছে বলে জানা গেছে। বিগত সরকারের দুর্নীতির শ্বেতপত্র ও দুর্নীতিবাজদের বিচারের দাবি জামায়াতের : প্রধান উপদেষ্টার সঙ্গে জামায়াতের আমির ডা. শফিকুর রহমানের নেতৃত্বে ১১ সদস্যবিশিষ্ট প্রতিনিধি দল বৈঠকে করে। বৈঠক শেষে জামায়াতের আমির দেশে বিরাজমান পরিস্থিতি উল্লেখ করে বলেন, ‘সারা দেশে সংঘটিত সহিংসতা ও আইনশৃঙ্খলা পরিস্থিতি নিয়ন্ত্রণে আনার কার্যকর উদ্যোগ গ্রহণ করতে হবে। বিগত সরকারের শাসনামলে দায়েরকৃত সব রাজনৈতিক মামলা প্রত্যাহার করতে হবে। বৈষম্যবিরোধী ছাত্র আন্দোলন দমনে যারা গণহত্যা চালিয়েছে তাদের বিরুদ্ধে মামলা দায়ের করে বিচারের ব্যবস্থা করতে হবে। পুলিশ প্রশাসন ও বিচার বিভাগসহ বিগত সরকারের অপকর্মের মদদদাতা কর্মকর্তাদের অপসারণ করে তদস্থলে সৎ, দক্ষ ও পেশাদার কর্মকর্তাদের নিয়োগ দিতে হবে। বিগত সরকারের শাসনামলের দুর্নীতির শ্বেতপত্র প্রকাশ এবং মন্ত্রী/এমপি ও সরকারি কর্মকর্তাসহ সব দুর্নীতিবাজের বিচারের ব্যবস্থা করতে হবে। জামায়াত আমির আরও বলেন, দেশের এই কঠিন মুহূর্তে ভিন্নধর্মাবলম্বীদের বাড়িঘর, উপাসনালয় ও সহায়-সম্পদে হামলা চালিয়ে কোনো কুচক্রী মহল যাতে পানি ঘোলাটে করতে না পারে, সেজন্য জামায়াতে ইসলামী ও ইসলামী ছাত্রশিবির পাহারাদারের ভূমিকা পালন করে আসছে। যেহেতু বর্তমানে অন্তর্র্বর্তীকালীন সরকার দায়িত্ব গ্রহণ করে প্রশাসনিক কার্যক্রম শুরু করেছে, সেজন্য ভিন্নধর্মাবলম্বীদের বাড়িঘরের নিরাপত্তা নিশ্চিত করা সরকারের দায়িত্ব। গণতন্ত্রমঞ্চ ও অন্যান্য দল : অন্তর্বর্তীকালীন সরকারের প্রধান উপদেষ্টার সঙ্গে বৈঠক করেন এনডিএম প্রতিনিধি দল। এতে উপস্থিত ছিলেন এনডিএম চেয়ারম্যান ববি হাজ্জাজ, মহাসচিব মোমিনুল আমিন এবং ভাইস চেয়ারম্যান মো. ফারুক-উজ-জামান চৌধুরী। সন্ধ্যা ৬টায় অন্তর্বর্তীকালীন সরকারের প্রধান উপদেষ্টা ড. মুহাম্মদ ইউনূসের সঙ্গে ৪টি রাজনৈতিক দলের শীর্ষ নেতা যুক্তভাবে বৈঠক করেন। তারা হলেন আমার বাংলাদেশ পার্টি-এবি পার্টির আহ্বায়ক এএফএম সোলায়মান চৌধুরী ও সদস্যসচিব মজিবুর রহমান মঞ্জু, ইসলামী আন্দোলন বাংলাদেশের মহাসচিব অধ্যক্ষ মাওলানা ইউনুস আহমদ ও প্রেসিডিয়াম সদস্য অধ্যাপক আশরাফ আলী আকন, গণঅধিকার পরিষদের একাংশের সভাপতি নুরুল হক নুর ও সাধারণ সম্পাদক মো. রাশেদ খান এবং গণঅধিকার পরিষদের আরেক অংশের আহ্বায়ক কর্নেল (অব.) মিয়া মশিউজ্জামান ও সদস্যসচিব মো. ফারুক হাসান। সভা শেষে এবি পার্টির আহ্বায়ক সদস্যসচিব মজিবুর রহমান মঞ্জু সাংবাদিকদের বলেন, ১৫ আগস্ট শোক দিবস ইস্যুতে আমরা বলেছি যেহেতু একটা বিপ্লব হয়েছে, এই সরকার জনতার দাবির মুখে হয়েছে। সুতরাং একটা স্বৈরাচারী ফ্যাসিবাদী, যারা দেশকে ধ্বংস করে দিয়েছে, তাদের সব জিনিস আমরা মনে করি এই রাষ্ট্র প্রত্যাখ্যান করেছে। এটিও বলেছি ড. ইউনূস বাংলাদেশের জন্য যদি অবিস্মরণীয় অবদানও রাখেন তাহলেও আমরা বলব যে, ড. মুহাম্মদ ইউনূসকে কেন্দ্র করে কোনো দিবস বা কোনো ব্যক্তিকেন্দ্রিক পূজা আমাদের এই রাষ্ট্র যাতে আর না করে। মুক্তিযুদ্ধের ঘোষণা অনুযায়ী বাংলাদেশ গণপ্রজাতন্ত্র। সেখানে কোনো ব্যক্তিকে কেন্দ্র করে কোনো দিবস বা শোক পালন, কিংবা ছুটি ঘোষণা করার রীতি নেই। পশ্চিমা বিশ্বের কোথাও এটা নেই। তিনি আরও বলেন, অনুরোধ করেছি দ্রুত সময়ে সংখ্যালঘু সম্প্রদায়ের সঙ্গে সাক্ষাৎ করেন এবং নিরপেক্ষ তদন্তের জন্য একটা বিচারবিভাগীয় তদন্ত করবেন। প্রয়োজনে সংখ্যালঘু সম্প্রদায়ের একজন সাবেক বিচারপতিকে দিয়ে হলেও একটা বিচারবিভাগীয় তদন্ত কমিশন গঠন করবেন। বাংলাদেশের কোথায়, কার নেতৃত্বে কীভাবে সংখ্যালঘুদের ওপর নির্যাতন হয়েছে-এটা কি সত্য, নাকি গুজব, তা যেন নিরপেক্ষভাবে বের করা যায়। গণঅধিকার পরিষদের একাংশের সভাপতি নুরুল হক নুর বলেন, ছাত্র-জনতার গণঅভ্যুত্থানে পরাজিত সরকার ছিল ম্যান্ডেটবিহীন। সেই সরকারের নেওয়া সিদ্ধান্তগুলো স্বাভাবিকভাবেই গণবিরোধী। আমরা ১৫ আগস্ট শোক দিবসসহ বিভিন্ন গুরুত্বপূর্ণ সিদ্ধান্ত যে ফ্যাসিস্ট সরকার নিয়েছে, সেগুলো রিভিউ করতে বলেছি। আজ যত রাজনৈতিক দল সভায় অংশ নিয়েছে, সবাই পরিষ্কারভাবে বলেছে, এই আগস্ট হচ্ছে জাতীয় বিপ্লবের মাস। আমরা এই আগস্ট বিপ্লব হিসাবে উদ্যাপন করতে চাই। এটা আমাদের শোকের নয়, এটা আমাদের সুখের ও শান্তির মাস। কাজেই ১৫ আগস্টকে কেন্দ্র করে যে জাতীয় শোক দিবস স্বৈরাচারী ফ্যাসিস্ট আওয়ামী লীগ সরকারের নেওয়া সিদ্ধান্ত, সেটা বাতিল করতে হবে এবং ওইদিন সরকারি যে ছুটি ছিল, সেটাও বাতিল করে স্বাভাবিক কার্যক্রম চালু করতে হবে। পরে প্রধান উপদেষ্টার সঙ্গে গণতন্ত্র মঞ্চের নেতারা বৈঠক করেন। তাদের মধ্যে ছিলেন নাগরিক ঐক্যের সভাপতি মাহমুদুর রহমান মান্না, বিপ্লবী ওয়ার্কার্স পার্টির সাধারণ সম্পাদক সাইফুল হক, গণসংহতি আন্দোলনের প্রধান সমন্বয়ক জোনায়েদ সাকি, ভাসানী অনুসারী পরিষদের আহ্বায়ক শেখ রফিকুল ইসলাম বাবলু, রাষ্ট্র সংস্কার আন্দোলনের প্রধান সমন্বয়ক হাসনাত কাইয়ুম ও জাতীয় সমাজতান্ত্রিক দল-জেএসডির সাধারণ সম্পাদক শহীদ উদ্দিন মাহমুদ স্বপন। বৈঠক শেষে মাহমুদুর রহমান মান্না সাংবাদিকদের বলেন, এজেন্ডা একটাই ছিল-সামনে ১৫ আগস্ট, এটাকে আমরা কীভাবে দেখব। আমরা বলেছি, এটা একটা বিরাট রাজনেতিক প্রশ্ন, আরও আলোচনার হয়তো দরকার লাগতে পারে। কিন্তু পটভূমিটা এখন ভিন্ন। এখন সারা দেশের মানুষ শত শত লোকের শোকে। এই সময়ে এমন কিছুই করা উচিত হবে না, যাতে আরও উসকে দেয়। যেরকমভাবে গোটা দেশে যেন উত্তেজনাকর পরিস্থিতি তৈরি না করে, যেভাবে আমরা পরবর্তী ধাপে উত্তরণ করতে পারি, গণতন্ত্র ও সংস্কারের পথে সেই পথেই থাকার চেষ্টা করা দরকার। পরে বাংলাদেশ জাতীয় পার্টির (বিজেপি) চেয়ারম্যান আন্দালিব রহমান পার্থসহ দলটির তিন সদস্যের প্রতিনিধিদল প্রধান উপদেষ্টার সঙ্গে বৈঠক করে। প্রসঙ্গত, ছাত্র ও গণ-আন্দোলনের মুখে শেখ হাসিনার সরকারের পতনের পর ৮ আগস্ট নোবেলজয়ী ড. মুহাম্মদ ইউনূসের নেতৃত্বে অন্তর্বর্তীকালীন সরকার গঠিত হয়। অন্তর্বর্তীকালীন সরকারের দায়িত্ব নেওয়ার পর ড. মুহাম্মদ ইউনূস এই প্রথম রাজনৈতিক দলগুলোর সঙ্গে আনুষ্ঠানিক বৈঠকের উদ্যোগ নেন।"
2024/08/13,নতুন ডিজি মেজর জেনারেল ফয়জুর রহমান,Unknown,"সশস্ত্র বাহিনী ও আনসার ভিডিপির গুরুত্বপূর্ণ তিনটি পদে পরিবর্তন আনা হয়েছে। প্রতিরক্ষা গোয়েন্দা মহাপরিদপ্তরের (ডিজিএফআই) মহাপরিচালক, মিলিটারি ইনস্টিটিউট অব সায়েন্স অ্যান্ড টেকনোলজির (এমআইএসটি) কমান্ড্যান্ট ও আনসার ভিডিপির মহাপরিচালক পদে তিনজনকে নতুন নিয়োগ দেওয়া হয়েছে। এর মধ্যে ডিজিএফআইর মহাপরিচালক (ডিজি) হিসাবে মেজর জেনারেল মো. ফয়জুর রহমানকে নিয়োগ দেওয়া হয়েছে। আনসার ও ভিডিপির ডিজি হিসাবে নিয়োগ পেয়েছেন মেজর জেনারেল আবদুল মোতালেব সাজ্জাদ মাহমুদ। আর মিরপুর সেনানিবাসের এমআইএসটির নতুন কমান্ড্যান্ট নিয়োগ পেয়েছেন মেজর জেনারেল মো. নাসিম পারভেজ। সোমবার দুপুরে আন্তঃবাহিনী জনসংযোগ পরিদপ্তর (আইএসপিআর) সংবাদ বিজ্ঞপ্তিতে এ তথ্য জানিয়েছে। সশস্ত্র বাহিনী সূত্রে জানা যায়, ডিজিএফআইয়ের ডিজি পদে থাকা মেজর জেনারেল হামিদুল হকের জায়গায় মেজর জেনারেল ফয়জুর রহমান নিয়োগ পেয়েছেন। আনসার ও ভিডিপির ডিজি মেজর জেনারেল একেএম আমিনুল হকের জায়গায় এসেছেন মেজর জেনারেল আবদুল মোতালেব সাজ্জাদ মাহমুদ। এছাড়া রাজেন্দ্রপুর সেনানিবাসের বাংলাদেশ ইনস্টিটিউট অব পিস সাপোর্ট অপারেশন ট্রেনিংয়ের (বিআইপিএসওটি) কমান্ড্যান্টের দায়িত্বে থাকা নাসিম পারভেজকে এমআইএসটির কমান্ড্যান্ট হিসাবে নিয়োগ দেওয়া হয়। ছাত্র-জনতার গণঅভ্যুত্থানের মুখে শেখ হাসিনা সরকারের পতনের দুদিনের মাথায় ৬ আগস্ট সেনাবাহিনীর চিফ অব জেনারেল স্টাফ ও জিওসি আর্মি ট্রেনিং অ্যান্ড ডকট্রিন কমান্ডসহ বেশ কয়েকটি শীর্ষ পদে রদবদল করা হয়েছে। সেই সঙ্গে ন্যাশনাল টেলিকমিউনিকেশন মনিটরিং সেন্টারের (এনটিএমসি) মহাপরিচালক মেজর জেনারেল জিয়াউল আহসানকে চাকরি থেকে অব্যাহতি দেওয়া হয়। সেদিন লেফটেন্যান্ট জেনারেল মো. সাইফুল আলমের চাকরি পররাষ্ট্র মন্ত্রণালয়ে ন্যস্ত করা হয়। পাশাপাশি লেফটেন্যান্ট জেনারেল মো. মজিবুর রহমানকে জিওসি আর্মি ট্রেনিং অ্যান্ড ডকট্রিন কমান্ড, লেফটেন্যান্ট জেনারেল আহম্মদ তাবরেজ শামস চৌধুরীকে সেনাবাহিনীর কোয়ার্টার মাস্টার জেনারেল, লেফটেন্যান্ট জেনারেল মিজানুর রহমান শামীমকে সেনাবাহিনীর চিফ অব জেনারেল স্টাফ, লেফটেন্যান্ট জেনারেল মোহাম্মদ শাহীনুল হককে কমান্ড্যান্ট এনডিসি এবং মেজর জেনারেল আ স ম রিদওয়ানুর রহমানকে ন্যাশনাল টেলিকমিউনিকেশন মনিটরিং সেন্টারের (এনটিএমসি) মহাপরিচালক হিসাবে নিয়োগ দেওয়া হয়। "
2024/08/13,হাতিয়ার সাবেক এমপি মোহাম্মদ আলী স্ত্রী-ছেলেসহ কারাগারে,Unknown,"নোয়াখালী-৬ (হাতিয়া) আসনের সাবেক সংসদ-সদস্য মোহাম্মদ আলীকে স্ত্রী-ছেলেসহ কারাগারে পাঠানো হয়েছে। তার স্ত্রী আয়েশা ফেরদাউস ওই আসনের সাবেক সংসদ-সদস্য এবং ছেলে আশিক আলী অমি উপজেলা চেয়ারম্যান। সোমবার সন্ধ্যায় সিনিয়র জুডিশিয়াল ম্যাজিস্ট্রেট আদালতের পরিদর্শক মো. শাহ আলম বিষয়টি নিশ্চিত করেন। তিনি বলেন, বিকালে সাবেক সংসদ-সদস্য মোহাম্মদ আলীকে তার স্ত্রী-ছেলেসহ কারাগারে পাঠানোর নির্দেশ দেন হাতিয়া আদালতের সিনিয়র জুডিশিয়াল ম্যাজিস্ট্রেট মো. আনোয়ার হোসেন। পরে তাদের কারাগারে পাঠানো হয়েছে। রোববার ভোরে হাতিয়া পৌরসভার ৬ নম্বর ওয়ার্ডের চরকৈলাস এলাকার বাড়ি থেকে তাদের হেফাজতে নেয় নৌবাহিনী। পরে থানায় সোপর্দ করলে পুলিশ ৫৪ ধারায় তাদের আদালতে সোপর্দ করে। হাতিয়া থানার উপপরিদর্শক মো. মতিউর রহমান আদালতে পাঠানো প্রতিবেদনে জানান, গ্রেফতাররা বিগত স্বৈরাচারী ফ্যাসিস্ট সরকারের সাবেক সংসদ-সদস্য ও উপজেলা চেয়ারম্যান। তারা রাষ্ট্রীয় সন্ত্রাসের মাধ্যমে ক্ষমতার অপব্যবহার ও মানবাধিকার লঙ্ঘনসহ হাতিয়া উপজেলার সাধারণ জনগণের মৌলিক অধিকার হরণ করে। তারা হাতিয়ার বিভিন্ন ঘাটে নিজেদের যানবাহনে লোকজনকে পারাপারে দ্বিগুণ ভাড়া আদায়সহ লুটপাটের রাজত্ব কায়েম করে। স্বৈরাচারী সরকার পতনের পর এলাকায় আবারও দলীয় লোকজনের মাধ্যমে দাঙ্গা-হাঙ্গামা সৃষ্টির পাঁয়তারা করায় নৌবাহিনী তাদের আটক করে। গুরুতর ধর্তব্য অপরাধ ও নৈরাজ্য সৃষ্টি করার সন্দেহে তাদের ৫৪ ধারায় গ্রেফতার করে হেফাজতে নিয়ে আদালতে উপস্থাপন করলাম।"
2024/08/13,সাবেক দুই মন্ত্রী প্রতিমন্ত্রীর ব্যাংক হিসাব স্থগিত,Unknown,"সাবেক দুই মন্ত্রী-প্রতিমন্ত্রী এবং তাদের পরিবারের সদস্যদের ব্যাংক হিসাব স্থগিত করেছে বাংলাদেশ ফিন্যান্সিয়াল ইন্টেলিজেন্স ইউনিট (বিএফআইইউ)। সোমবার পৃথক দুই চিঠিতে ব্যাংকগুলোকে এ নির্দেশনা দিয়েছে সংস্থাটি। এরা হলেন সাবেক ভূমিমন্ত্রী সাইফুজ্জামান চৌধুরী জাভেদ ও সাবেক তথ্য ও সম্প্রচার প্রতিমন্ত্রী মোহাম্মদ আলী আরাফাত। চিঠিতে উল্লেখ করা হয়, সাবেক ভূমিমন্ত্রী সাইফুজ্জামান চৌধুরী জাভেদ, তার স্ত্রী রুখমিলা জামান চৌধুরী, তাদের পুত্র-কন্যা ও তাদের নামে থাকা প্রতিষ্ঠানের ব্যাংক হিসাব স্থগিত করা হয়েছে। এসব হিসাবে আগামী ৩০ দিন কোনো লেনদেন করা যাবে না। এমনকি তাদের নামে থাকা ক্রেডিট কার্ডেও লেনদেন হবে না। রুখমিলা জামান চৌধুরী বেসরকারি খাতের ইউনাইটেড কমার্শিয়াল ব্যাংকের (ইউসিবি) চেয়ারম্যান। সাইফুজ্জামান চৌধুরী জাভেদ ২০১৮ থেকে ২০২৩ সাল পর্যন্ত আওয়ামী লীগ সরকারের ভূমিমন্ত্রী হিসাবে দায়িত্ব পালন করেন। বিদেশে বিপুল সম্পদ গড়ার অভিযোগ ওঠার পর তাকে বিদায়ি সরকারের মন্ত্রী হিসাবে দেখা যায়নি। সরকারের পতনের পর বৃহস্পতিবার গুলশানে ইউসিবির প্রধান কার্যালয়ের সামনে অবস্থান নিয়ে ব্যাংককে সাবেক মন্ত্রী ও তার পরিবারের নিয়ন্ত্রণমুক্ত করার দাবিতে আন্দোলন শুরু করেন দেড় শতাধিক শেয়ারধারী। এ সময় তারা বিভিন্ন ফেস্টুন প্রদর্শন করে সাবেক ভূমিমন্ত্রীর ‘বিদেশে অর্থ পাচার’ ও ব্যাংকের নানা অনিয়ম নিয়ে অভিযোগ উত্থাপন করেন। বাংলাদেশ ব্যাংকে পাঠানো এক চিঠিতে ব্যাংকের কিছু শেয়ারধারী জানিয়েছেন, রুখমিলা জামান ব্যাংকের চেয়ারপারসন হলেও কার্যত সাইফুজ্জামান চৌধুরী চেয়ারম্যানের দায়িত্ব পালন করেন এবং তার ‘স্বেচ্ছাচারিতা ও লুটপাটের কারণে’ ব্যাংক আজ দেউলিয়া হওয়ার পথে। ওই চিঠিতে অভিযোগ করা হয়, সাইফুজ্জামান চৌধুরীর যুক্তরাজ্যে ১ হাজার ৮৮৮ কোটি টাকার সম্পদ রয়েছে, যা এই ‘ব্যাংকের আমানতকারীদের টাকা লুট করে পরিশোধ করা হয়েছে।’ এদিকে বিএফআইইউর অপর চিঠিতে বলা হয়, সাবেক তথ্য ও সম্প্রচার প্রতিমন্ত্রী মোহাম্মদ আলী আরাফাত ও তার স্ত্রী শারমিন মুশতারী এবং তাদের মালিকানাধীন ব্যবসা প্রতিষ্ঠানের নামে কোনো ব্যাংক হিসাব পরিচালিত হলে আগামী ৩০ দিনের জন্য সেগুলোর লেনদেন স্থগিত করার নির্দেশ দেওয়া হলো। অর্থ পাচার নিরোধসংক্রান্ত ২০১২ সালের মানি লন্ডারিং প্রতিরোধ আইন অনুযায়ী এ আদেশ দেওয়া হয়। বিএফআইইউ আরও বলেছে, কোনো হিসাব স্থগিত করা হলে হিসাব সংশ্লিষ্ট তথ্য বা দলিল, যেমন হিসাব খোলার ফরম, কেওয়াইসি ও লেনদেন বিবরণী ইত্যাদি চিঠি দেওয়ার তারিখ থেকে তিন কার্যদিবসের মধ্যে তাদের কাছে পাঠানোর জন্য ব্যাংক ও আর্থিক প্রতিষ্ঠানগুলোকে অনুরোধ করা হয়েছে। লেনদেন স্থগিত করার এই নির্দেশের ক্ষেত্রে মানি লন্ডারিং প্রতিরোধ বিধিমালা, ২০১৯-এর ২৬(২) ধারা প্রযোজ্য হবে বলে বিএফআইইউর চিঠিতে উল্লেখ করা হয়। শেখ হাসিনা সরকারের পতনের পর রোববার সাবেক পররাষ্ট্রমন্ত্রী ও আওয়ামী লীগের যুগ্ম সাধারণ সম্পাদক হাছান মাহমুদ, তার স্ত্রী ও মেয়ের ব্যাংক হিসাব স্থগিত করার নির্দেশ দেওয়া হয়েছিল। এরপর সোমবার সাইফুজ্জামান চৌধুরী জাভেদ ও মোহাম্মদ এ আরাফাতের পরিবারের হিসাব স্থগিত করার আদেশ দেওয়া হলো। মোহাম্মদ আলী আরাফাত ঢাকার একটি আসনের সংসদ সদস্য ছিলেন। ৫ আগস্ট শেখ হাসিনা দেশ ছাড়ার পর তাকে জনসমক্ষে দেখা যায়নি। তিনি কোথায় আছেন, সে সম্পর্কেও কোনো তথ্য পাওয়া যায়নি।"
2024/08/13,সাতদিনের মধ্যে অবৈধ অস্ত্র থানায় জমা দিন,Unknown,"সাতদিনের মধ্যে লুট হওয়া অস্ত্র থানায় জমা দেওয়ার নির্দেশ দিয়েছেন অন্তর্বর্তীকালীন সরকারের স্বরাষ্ট্র উপদেষ্টা ব্রিগেডিয়ার জেনারেল (অব.) এম সাখাওয়াত হোসেন। তিনি বলেছেন, সোমবারের মধ্যে অস্ত্র থানায় জমা দিন। নিজেরা না দিতে চাইলে কারও মাধ্যমে জমা দিন। জমা না দিলে অস্ত্র উদ্ধার অভিযান শুরু হবে। তখন অস্ত্র পাওয়া গেলে কঠোর ব্যবস্থা নেওয়া হবে। যদি জমা না দেন, তাহলে দুটি অপরাধ গণ্য হবে। একটি অবৈধ অস্ত্র, আরেকটি সরকারি নিষিদ্ধ অস্ত্র আপনাদের হাতে। আন্তর্জাতিক আদালতেও যাওয়া যেতে পারে। এই অস্ত্র তারা কোথায় পেল। যদি ভালো চান, তাহলে এ অস্ত্রগুলো ফেরত দিন। না হলে আমরা হান্টিং (খোঁজা) শুরু করব। সোমবার সকালে ঢাকায় সম্মিলিত সামরিক হাসপাতালে (সিএমএইচ) আহত আনসার সদস্যদের দেখতে গিয়ে সাংবাদিকদের তিনি এ কথা বলেন। স্বরাষ্ট্র উপদেষ্টা আরও বলেন, আহত আনসার সদস্যদের বক্তব্য শুনে আমার কাছে আশ্চর্য লাগছে। পুলিশের ফায়ার (গুলি) কম লাগছে তাদের। সিভিলিয়ান পোশাকে ৭.৬২ রাইফেলের গুলি লেগেছে। ম্যাসিভ ইনভেস্টিগেশন দরকার। এরা কারা। কাদের হাতে ৭.৬২ রাইফেল গেল। চিকিৎসকরা দেখালেন ৭.৬২ পুরো বুলেট। এটা খুবই উদ্বেগজনক। সাখাওয়াত হোসেন বলেন, পুলিশ সদস্যদের হাতে ৭.৬২ রাইফেল আছে, সেটা মেনে নিলাম; কিন্তু সিভিল পোশাকে কারা আনসার গেটের মধ্যে গিয়ে গুলি করেছে। এটা খুবই মারাত্মক। এর মানে, আমরা সিভিলিয়ানকেও আর্মড করেছি। যে অস্ত্র সিভিলিয়ানের হাতে যাওয়ার কথা না। যে অস্ত্র পুলিশ-র‌্যাবকে অথরাইজড করা হয়েছিল, সেই অস্ত্র কীভাবে বাইরে গেল। আমি এ ধরনের স্বৈরাচারব্যবস্থা দেখিনি। স্বরাষ্ট্র উপদেষ্টা আরও বলেন, আহত অনেক আনসার সদস্যের কারও হাত নেই, কারও পা নেই। তাদের ক্ষতিপূরণ দিতে হবে। শুধু ক্ষতিপূরণ নয়, তাদের চাকরিতেও পুনর্বহাল রাখতে হবে। অপর এক প্রশ্নের জবাবে তিনি বলেন, আমি কাল (রোববার) একটি কথা বলেছি, সেজন্য অত্যন্ত দুঃখিত। রাগের মাথায় বলছি, আবার চাটুকারিতা করলে মিডিয়া বন্ধ করে দেব। এটা আমার কাজ না। আমি কোনো মিডিয়াকে বন্ধ করার মোটেও পক্ষপাতী না। আমি সব মিডিয়ায় গেছি, প্রত্যেককে চিনি। যমুনা টেলিভিশন কিছু দেখাচ্ছিল। তারপর দেখলাম বন্ধ হয়ে গেছে। আমি ভাবছিলাম যমুনা টিভি দেখাচ্ছে, বাকিরা কমপিটিশনে দেখাবে। দেখালে অন্তত মানুষ দেখতে পারত কী ভয়ংকর; আমরা ইউটিউবে দেখলাম। আরেক প্রশ্নের জবাবে তিনি বলেন, শুধু কমিটি না, আন্তর্জাতিক পর্যায়েও আমাদের সাহায্য চাইতে হবে, এ ঘটনা কেন ঘটল বাংলাদেশে। আমি অলরেডি বলেছি, পরবর্তী মিটিংয়ে আরও জোরালোভাবে বলব, একটি কমিটি করা হোক। কেন, কীভাবে এমন হলো, কারা হুকুমদাতা। বিভিন্ন স্থানে আওয়ামী লীগের লোকজন জড়ো হওয়ার বিষয়ে দৃষ্টি আকর্ষণ করা হলে তিনি বলেন, লোক জড়ো করুক আর যাই করুক, আমি অনুরোধ করি-এমন কিছু করবেন না যাতে আপনাদের জীবন বিপন্ন হয়। আমি মনে করি, আপনারা আপনাদের পার্টি রিঅর্গানাইজড করেন। এই পার্টির অনেক অবদান আছে বাংলাদেশে। এটা আমরা ডিনাই করতে পরি না। পলিটিক্যাল পার্টির মতো যেভাবে থাকে, ইলেকশন এলে ইলেকশনে কনটেস্ট করবেন। জনগণ ভোট দিলে ভোটে যাবেন। তিনি প্রশ্ন রেখে বলেন, আমরা যে মুক্তিযুদ্ধ করলাম, ৩০ লাখ লোক মারা গেল, সেই ৩০ লাখ মানুষের ওপর দাঁড়িয়ে আপনি দেশকে আরেকজনের হাতে তুলে দেবেন। আমি অনুরোধ করি, আর যা করেন এটা করবেন না। এ দেশের লোক এত তাড়াতাড়ি ভোলেনি। সময় দেন হয়তো ভুলে যাবে। যাকে ধরছে, সেই নেতাকে আমরা বাঁচাতে পারছি না। অনেক নেতাকে অনেকে বাঁচিয়েছে। আমরা জানি কে কোথায় আছে। ওটা না করে আপনারা বরং পার্টিকে...। এটা অনেক বড় পার্টি। ‘আই হ্যাভ এ লট অব রেসপেক্ট ফর আওয়ামী লীগ’। এদেশের প্রধান পার্টি একরকম। একসময় আমাদের মতো বাঙালিদের ভরসার জায়গা ছিল এ পার্টি। ৫২-এর আন্দোলন, ৬৯-এর গণআন্দোলন, স্বাধীনতা-এটা পার্সোনাল কোনো কারণে নষ্ট করবেন না। এটা জাতীয় সম্পদ। স্বরাষ্ট্র উপদেষ্টা বলেন, এখানে মারামারি করে লাভ নেই। আরও কিছু লোকের মৃত্যু আমরা চাই না। অলরেডি ৪০০ থেকে ৫০০; হয়তো এরও বেশি লোক মারা গেছে উভয় পক্ষের। পুলিশে, আনসারে এই অবস্থা হয়েছে। আমরা যদি উসকানি দিতাম, তাহলে আপনারা টিকতে পারতেন না। আমরা আর্মিকে মানা করেছি, ডোন্ট ওপেন ফায়ার। কারণ, কাকে মারবেন আপনি। এই পুলিশকে দিয়ে কাকে মারিয়েছেন আপনি। পুলিশকে দিয়ে মারিয়েছেন আপনার সন্তানকে। একজন পুলিশের সদস্য কী বললেন-স্যার কয়টা গুলি লাগে। তার ছেলের লাশ। এটা করবেন না। ব্যক্তিগত স্বার্থে আপনারা এত বড় একটা দলকে নষ্ট কইরেন না। এটা বঙ্গবন্ধুর স্বপ্ন ছিল, নষ্ট করবেন না। এটা আপনার নষ্ট করার কোনো অধিকার নেই। এটা বাংলাদেশের সম্পত্তি। আর যদি কেউ মনে করে আবার ‘কাউন্টার রেভ্যুলুশন’ করে আসবেন, তাহলে আপনাকে হাজার হাজার লোকের রক্ত বহাতে হবে। যদি আপনারা সেই দায়িত্ব নিতে চান, তাহলে নেন। আমার কিছু করার নেই। দেশের সরকার পরিবর্তনের বিষয়টি ইঙ্গিত করে তিনি বলেন, আমাদের যে ইয়ঙ্গার জেনারেশন এরা করেছে। কোনো পলিটিক্যাল পার্টি করেনি। ‘দে হ্যাভ গিভেন দেয়ার লাইফ’, যেটা আপনারা কোনোদিন দিতে পারতেন না। বুকে পুলিশের গুলি খাওয়ার জন্য দাঁড়িয়ে আছে। মুখে কোনো দুঃখ নেই, ‘অল স্মাইলিং’। আমাদের কথা বাদ দেন, আমরা দৌড় দেব; কিন্তু এরা যতদিন আছে ‘দে উইল ফেস ইউ’। আমি একজন সিনিয়র সিটিজেন হিসাবে বলছি, দয়া করে দেশটাকে স্বাধীন রাখেন। গণ্ডগোল পাকিয়ে লাভ হবে না, জনগণ আরও ক্ষেপে উঠবে: এদিকে এদিন সচিবালয়ে সনাতন ধর্মাবলম্বী নেতাদের সঙ্গে বৈঠকের পর কথা বলেন স্বরাষ্ট্র উপদেষ্টা ব্রিগেডিয়ার জেনারেল (অব.) ড. এম সাখাওয়াত হোসেন। তিনি আওয়ামী লীগ সভানেত্রী সাবেক প্রধানমন্ত্রী শেখ হাসিনাকে ইঙ্গিত বলেছেন, স্বেচ্ছায় দেশ ছেড়ে গেছেন। আপনি ভালো থাকেন, আবার আসেন। আমরা সবাই আপনাকে শ্রদ্ধা করি, অশ্রদ্ধা করছি না। কিন্তু গণ্ডগোল পাকানোর তো কোনো মানে হয় না। গণ্ডগোল পাকিয়ে কোনো লাভ হবে না। বরং জনগণ আরও ক্ষেপে উঠবে। স্বরাষ্ট্র উপদেষ্টা বলেন, আপনি (শেখ হাসিনা) একে দিয়ে তাকে দিয়ে গণ্ডগোল করাবেন, আমি আসতেছি, আমি যাব। আপনি দেশে আসেন না কেন? আপনার নাগরিকত্ব তো যায়নি। আপনি স্বেচ্ছায় দেশ ছেড়ে চলে গেছেন, আপনাকে তো কেউ যেতে বলেনি। ড. সাখাওয়াত হোসেন বলেন, দয়া করে আপনারা দেশকে অরাজকতার মধ্যে ঠেলবেন না, ইনক্লুডিং সদ্য বিদায় হওয়া পার্টি (আওয়ামী লীগ)। আপনারা পার্টি গোছান। আমরা স্বরাষ্ট্র মন্ত্রণালয় থেকে আপনাদের সাহায্য করব। আপনারা পার্টি গোছান উইথ নিউ ফেইস (নতুন মুখ নিয়ে), উইথ নিউ অঙ্গীকার এবং আশা করি উইথ থ্রো পলিটিক্যাল পার্টি অ্যাক্ট (রাজনৈতিক আইনের মধ্য দিয়ে)। তিনি বলেন, আওয়ামী লীগ একসময় মিডল ক্লাসের সেক্যুলার দল ছিল। মুসলিম লীগ তখন ছিল, সেটা ছিল আপার ক্লাসের। বড় মানুষের দল। বঙ্গবন্ধু যে এ দেশ স্বাধীন করেছেন, এতে তো কোনো সন্দেহ নেই। কারও সন্দেহ থাকার কথা না। তার (বঙ্গবন্ধু শেখ মুজিবুর রহমান) নামে মুক্তিযুদ্ধ হয়েছে। সেই দল এমনভাবে ভেঙে পড়ে যাবে। দলের লোকজন লুকিয়ে বেড়াচ্ছেন। তাদের ভয় কী জানি হয়। রাজনৈতিক দল নিষিদ্ধ করার ইচ্ছা নেই বলেও জানান তিনি। আগামী ১৫ আগস্ট ছুটি থাকবে কিনা-জানতে চাইলে উপদেষ্টা বলেন, এটার বিষয়ে আমি কোনো সিদ্ধান্ত দিতে পারব না। এটা ক্যাবিনেটের কাজ। আমি কেবিনেটে বিষয়টি নিয়ে আলোচনা করব। জামায়াতের নিষেধাজ্ঞা তুলে নেওয়া হবে কিনা-এ বিষয়ে তিনি বলেন, এটা আইন মন্ত্রণালয়ের কাজ। আইন মন্ত্রণালয় সিদ্ধান্ত গেজেট নোটিফিকেশনের জন্য স্বরাষ্ট্র মন্ত্রণালয়ে পাঠিয়েছে। যার কাছে জিজ্ঞেস করার কথা তাকে বাদ দিয়ে আমাকে জিজ্ঞেস করছেন কেন।"
2024/08/13,১৯ ডিপোতে ধারণক্ষমতার দ্বিগুণ রপ্তানি পণ্যের জট,Unknown,"চট্টগ্রামের ১৯টি বেসরকারি ডিপোতে জমে গেছে ধারণক্ষমতার প্রায় দ্বিগুণ রপ্তানি পণ্য। যার বেশির ভাগই তৈরি পোশাক। এ নিয়ে উদ্বিগ্ন হয়ে পড়েছেন পোশাক রপ্তানিকারকরা। তারা রপ্তানি কার্যক্রমের গতি আরও বাড়াতে সংশ্লিষ্টদের প্রতি আহ্বান জানিয়েছেন। ডিপোসংশ্লিষ্টরা বলছেন, রাজনৈতিক অস্থিরতায় কয়েকদিন ধরে চট্টগ্রাম বন্দরে রপ্তানি পণ্য জাহাজীকরণ হয়েছে ধীরগতিতে। এদিকে কলকারখানা চালু হওয়ায় বেড়ে যায় উৎপাদনও। ফলে ডিপোগুলোয় ৭ হাজার ধারণক্ষমতার বিপরীতে জমে গেছে প্রায় ১৪ হাজার রপ্তানি পণ্যের কনটেইনার। একদিকে পণ্য কনটেইনারবোঝাই (স্টাফিং) করে বন্দরে নেওয়া হচ্ছে। অন্যদিকে দেশের বিভিন্ন শিল্পকারখানা থেকে শত শত ট্রাকবোঝাই বিভিন্ন ধরনের পণ্য ডিপোতে পাঠাচ্ছেন রপ্তানিকারকরা। এ অবস্থায় তৈরি হয়েছে জট। জাহাজের সংখ্যা না বাড়ালে শিগ্গিরই এ জট কাটবে না বলে মনে করছেন ডিপোসংশ্লিষ্টরা। চট্টগ্রাম বন্দর দিয়ে যে পরিমাণ পণ্য রপ্তানি হয়, এর ৯৫ শতাংশই ব্যবস্থাপনার দায়িত্বে রয়েছে বন্দরের আশপাশে গড়ে ওঠা ১৯টি বেসরকারি ডিপো। রপ্তানিকারকরা প্রথমে তাদের পণ্য ট্রাক বা কাভার্ডভ্যানবোঝাই করে ডিপোগুলোতে পাঠান। এরপর ডিপো কর্তৃপক্ষ এসব পণ্য কনটেইনারবোঝাই করে শুল্কায়নের পর বন্দরে নিয়ে জাহাজে তুলে দেয়। আগে এ কাজের পুরোটাই বন্দরের ভেতরে হতো। এতে বন্দরের ভেতরে প্রায়ই পণ্যের জট দেখা দিত। তাই চাপ কমাতে রপ্তানি পণ্যের ব্যবস্থাপনা বেসরকারি ডিপোগুলোর হাতে ছেড়ে দেওয়া হয়। চট্টগ্রাম বন্দর দিয়ে রপ্তানি হওয়া পণ্যের প্রায় ৮০ শতাংশই তৈরি পোশাক। বাংলাদেশ ইনল্যান্ড কনটেইনার ডিপোস অ্যাসোসিয়েশন বিকডা সচিব রুহুল আমিন শিকদার সোমবার যুগান্তরকে বলেন, রাজনৈতিক অস্থিরতার সময় রপ্তানি পণ্যবাহী কনটেইনারের জাহাজীকরণ কমে গিয়েছিল। ওই সময় পণ্যের মজুত বেড়ে যায়। স্বাভাবিক সময়ে ডিপোগুলোয় ৭-৮ হাজার রপ্তানি কনটেইনার থাকে। সেখানে এখন আছে প্রায় ১৪ হাজার। প্রতিদিন প্রায় ২ হাজার কনটেইনার স্টাফিং করে বন্দরে পাঠানো হচ্ছে। ঠিক একই পরিমাণ পণ্য আবার নতুন করে ডিপোতে আসছে। তাই জট থেকেই যাচ্ছে। তিনি জানান, এ পরিস্থিতি থেকে পরিত্রাণ পেতে হলে রপ্তানি পণ্যের জাহাজের সংখ্যা বাড়াতে হবে। কিন্তু সেখানেও নানা সমস্যা আছে। বন্দরে কোনো জাহাজই খালি আসে না। আসার সময় আমদানি পণ্য নিয়ে আসে। যাওয়ার সময় নিয়ে যায় রপ্তানি পণ্য। তাই জাহাজের সংখ্যা বাড়ালে আমদানি পণ্যও বেড়ে যাবে। সেখানে বন্দর কর্তৃপক্ষ বেকায়দায় পড়ে যাবে। বন্দরেও বর্তমানে স্বাভাবকি সময়ের চেয়ে বেশি আমদানি কনটেইনার রয়েছে। বন্দর থেকে যদি এ মুহূর্তে সব ধরনের আমদানি পণ্য ডিপোতে রাখার অনুমতি দেওয়া হয়, তাহলে বন্দরের ওপর চাপ কিছুটা কমে যাবে। বর্তমানে ডিপোগুলোয় ৩৮ ধরনের আমদানি পণ্য হ্যান্ডলিংয়ের অনুমতি রয়েছে। এদিকে উদ্ভূত পরিস্থিতিতে উদ্বিগ্ন তৈরি পোশাক রপ্তানিকারকরা। তারা রপ্তানির গতি বাড়াতে চট্টগ্রাম বন্দর ও কাস্টমসের প্রতি আহ্বান জানিয়েছেন। পোশাক রপ্তানিকারকরা জানান, বিদেশি ক্রেতাদের কাছে সময়মতো পণ্য পৌঁছাতে না পারলে অর্ডার বাতিল এবং ভবিষ্যতে নতুন করে অর্ডার না পাওয়ার আশঙ্কা থাকে। এতে দেশের ভাবমূর্তিও ক্ষুণ্ন হয়। ক্রেতারা প্রতিযোগী অন্য দেশের প্রতি ঝুঁকে পড়ার অশঙ্কাও থাকে। বিজিএমইএ সহসভাপতি রাকিবুল আলম চৌধুরীর নেতৃত্বে বিজিএমইএ-এর একটি প্রতিনিধিদল রোববার চট্টগ্রাম কাস্টমস ও বন্দর কর্তৃপক্ষের সঙ্গে বৈঠক করে তাদের উদ্বেগের কথা জানায়। এ সময় রাকিবুল আলম চৌধুরী বলেন, এমনিতেই তৈরি পোশাক শিল্প ক্রান্তিকাল অতিক্রম করছে। এর ওপর দেশের রাজনৈতিক অস্থিরতার কারণে যদি আমদানি-রপ্তানিতে কোনো বিঘ্ন ঘটে তবে এ শিল্প কোনোভাবেই ক্ষতি কাটিয়ে উঠতে পারবে না, যা আমাদের কারও কাম্য নয়। তিনি বলেন, দেশের চলমান অস্থিরতার মাঝে আমদানি-রপ্তানি সচল রাখার লক্ষ্যে বিজিএমইএ পরিচালনা পর্ষদ অক্লান্ত পরিশ্রম করে যাচ্ছে।"
2024/08/13,সাংবাদিকতার প্রতিবন্ধকতা দূর করার আহ্বান সম্পাদক পরিষদের,Unknown,"স্বাধীন সাংবাদিকতার প্রতিবন্ধকতা দূর করার আহ্বান জানিয়েছে সম্পাদক পরিষদ। গত ১০ আগস্ট ডেইলি স্টার কার্যালয়ে সম্পাদক পরিষদের এক সভায় সাম্প্রতিক বিষয়ে আলোচনাসহ এ আহ্বান জানানো হয়। সোমবার সংগঠনের সভাপতি মাহফুজ আনাম ও সাধারণ সম্পাদক দেওয়ান হানিফ মাহমুদ স্বাক্ষরিত এক বিজ্ঞপ্তিতে এ তথ্য জানানো হয়েছে। এতে বলা হয়, অতীতের মতো সংবাদপত্রে সরকারি ও বেসরকারি বিজ্ঞাপন দেওয়ার ব্যাপারে বিধিনিষেধ আরোপের প্রচেষ্টা বন্ধ করতে হবে। সরকারি সংস্থা ডিএফপির সব কার্যক্রম স্বচ্ছ ও প্রকাশ্য হতে হবে। প্রেস কাউন্সিলকে পুনর্গঠন করে কার্যকর সংস্থায় পরিণত করতে হবে। সর্বোপরি স্বাধীন সাংবাদিকতার প্রতিবন্ধকতা দূর করতে হবে। বিজ্ঞপ্তিতে আরও বলা হয়, সাম্প্রতিক গণ-আন্দোলনে আহত ও নিহত সাংবাদিকসহ ছাত্র, শিক্ষক, যুবক, সাধারণ নাগরিক ও পুলিশ সদস্য যাদের মৃত্যু হয়েছে, তাদের প্রতি গভীর শ্রদ্ধা জানিয়েছে সম্পাদক পরিষদ। বিবৃতিতে বলা হয়, এ আন্দোলন ঘিরে সাংবাদিকদের বিরুদ্ধে সম্প্রতি দায়ের হওয়া হয়রানিমূলক মামলাসহ অতীতের সব হয়রানিমূলক মামলা বাতিল ও প্রত্যাহার করতে হবে। বিশেষ করে সাইবার নিরাপত্তা আইন ও আগের ডিজিটাল নিরাপত্তা আইনে দায়েরকৃত সব মামলাও প্রত্যাহার ও বাতিল করতে হবে। গণ-আন্দোলনের সময় সংবাদপত্র ও টেলিভিশন চ্যানেল অফিস আক্রান্ত হয়েছে, সম্পদ ধ্বংস করা হয়েছে। এ ধরনের ঘটনাকে সম্পাদক পরিষদ সমর্থন করে না। একই সঙ্গে পেশাদারত্ব বাদ দিয়ে নীতিবিবর্জিত ও লেজুড়বৃত্তির সাংবাদিকতা বর্জনীয় বলে মনে করে সম্পাদক পরিষদ। বিজ্ঞপ্তিতে বলা হয়, বিগত সরকার বাকস্বাধীনতা, সৃজনশীলতা এবং স্বাধীন সংবাদপত্র শিল্পের কণ্ঠরোধ করতে ও নিয়ন্ত্রিত করতে বিভিন্ন পদক্ষেপ নিয়েছিল। বিশেষ করে বেশ কয়েকটি নিবর্তনমূলক আইন করার উদ্যোগ নিয়েছিল। এসব আইনের মধ্যে রয়েছে-উপাত্ত সুরক্ষা আইন (খসড়া) ২০২২, ডিজিটাল, সোশ্যাল মিডিয়া এবং ওটিটি রেগুলেশন ২০২১ (খসড়া), গণমাধ্যমকর্মী (চাকরির শর্তাবলি) আইন ২০২২ (খসড়া), জাতীয় অনলাইন গণমাধ্যম নীতিমালা ২০১৭, দ্য প্রেস কাউন্সিল (সংশোধন) অ্যাক্ট, ২০২২ (খসড়া)। প্রস্তাবিত এ বিশেষ আইনগুলো অবিলম্বে বাতিল করতে হবে। ডেইলি স্টার কার্যালয়ে অনুষ্ঠিত সভায় সভাপতিত্ব করেন পত্রিকাটির সম্পাদক ও সম্পাদক পরিষদের সভাপতি মাহফুজ আনাম। উপস্থিত ছিলেন ইত্তেফাক সম্পাদক তাসমিমা হোসেন, প্রথম আলো সম্পাদক মতিউর রহমান, নিউএজ সম্পাদক ও সম্পাদক পরিষদের জ্যেষ্ঠ সহসভাপতি নুরুল কবীর, ফাইন্যান্সিয়াল এক্সপ্রেস সম্পাদক শামসুল হক জাহিদ, সংবাদ সম্পাদক আলতামাশ কবির, বণিক বার্তা সম্পাদক ও সম্পাদক পরিষদের সাধারণ সম্পাদক দেওয়ান হানিফ মাহমুদ, ঢাকা ট্রিবিউন সম্পাদক ও সম্পাদক পরিষদের যুগ্ম সম্পাদক জাফর সোবহান, নয়া দিগন্তের সম্পাদক আলমগীর মহিউদ্দিন, সমকাল সম্পাদক আলমগীর হোসেন, দেশ রূপান্তর সম্পাদক মোস্তফা মামুন, প্রতিদিনের বাংলাদেশ সম্পাদক মুস্তাফিজ শফি এবং সংবাদের নির্বাহী সম্পাদক শাহরিয়ার করিম। ভার্চুয়াল প্ল্যাটফর্ম জুমে সভায় অংশ নেন দৈনিক পূর্বকোণ সম্পাদক ড. এম রমিজউদ্দিন চৌধুরী এবং সুপ্রভাত বাংলাদেশ সম্পাদক রুশো মাহমুদ।"
2024/08/13,মন্ত্রণালয়গুলোর কাজ দ্রুত চালুর নির্দেশ প্রধান উপদেষ্টার,Unknown,"সব মন্ত্রণালয়ের কাজ দ্রুত চালু করার নির্দেশনা দিয়েছেন অন্তর্বর্তীকালীন সরকারের প্রধান উপদেষ্টা ড. মুহাম্মদ ইউনূস। এ জন্য সাত দিন সময় দিয়ে এখন থেকে অগ্রাধিকার ভিত্তিতে কাজ করার নির্দেশনা দিয়েছেন তিনি। তার অধীনে ২৫ মন্ত্রণালয়ের জ্যেষ্ঠ সচিব ও সচিবদের সঙ্গে বৈঠকে তিনি এ নির্দেশনা দেন। প্রধান উপদেষ্টার কার্যালয় ও বাসভবন রাষ্ট্রীয় অতিথি ভবন যমুনায় সোমবার এ বৈঠক অনুষ্ঠিত হয়। বৈঠক শেষে জনপ্রশাসন সচিব মোহাম্মদ মেজবাহ উদ্দিন চৌধুরী সচিবালয়ে সাংবাদিকদের এ কথা বলেন। এ সময় সাংবাদিকদের বিভিন্ন প্রশ্নের জবাব দেন তিনি। মেজবাহ উদ্দিন চৌধুরী বলেন, প্রধান উপদেষ্টার সঙ্গে অনেক বিষয় নিয়ে আলোচনা হয়েছে। যারা পিএসসি থেকে বিসিএসের সুপারিশপ্রাপ্ত হয়েছিলেন ২৮ থেকে ৪২ ব্যাচের, তাদের বিষয়গুলো উপস্থাপন করা হয়েছে। আশা করছি, অল্প সময়ের মধ্যে তাদের বিষয়ে প্রতিকার আসবে। এক প্রশ্নের জবাবে মেজবাহ উদ্দিন বলেন, আগামী ১৫ আগস্ট জাতীয় শোক দিবস পালন বা এদিন সরকারি ছুটি থাকবে কিনা এখন পর্যন্ত এ বিষয়ে কোনো সিদ্ধান্ত আসেনি। ১৫ আগস্ট আসতে মাত্র তিন দিন বাকি আছে। মাঠপর্যায়ে কোনো নির্দেশনা দেওয়ার বিষয়ে আপনারা কিছু ভাবছেন কিনা-এ প্রশ্নের জবাবে তিনি আবারও বলেন, এ বিষয়ে আমরা কোনো নির্দেশনা পাইনি। এমন কিছু যদি থাকে, তাহলে নিশ্চয়ই সেটি আমরা জানতে পারব। তিনি বলেন, ড. ইউনূস তারুণ্যের শক্তির ওপর আলোকপাত করেছেন। সেখানে বলেছেন, তারুণ্যের শক্তির মাধ্যমে যে পরিবর্তন এসেছে, এর মাধ্যমে একটি সুযোগ সৃষ্টি হয়েছে। আমরা যেন এ সুযোগটাকে কাজে লাগাই। সব মন্ত্রণালয় ও বিভাগ যেভাবে আমরা কাজ করছিলাম তার চেয়েও ভালোভাবে কাজ করতে হবে। আমরা যেন প্রতিটি মন্ত্রণালয়, বিভাগের কাজগুলোকে বাস্তবায়ন করতে পারি, এ বিষয়ে তিনি সরাসরি নির্দেশনা দিয়েছেন। মূলত যেসব মন্ত্রণালয় ও বিভাগ প্রধান উপদেষ্টার সঙ্গে আছে, সরাসরি আমরা কীভাবে নথি উপস্থাপন করব, কীভাবে নির্দেশনাগুলো গ্রহণ করব, মূলত এসব বিষয়ে আলোচনা হয়েছে। সচিবদের সুবিধা-অসুবিধা নিয়ে প্রধান উপদেষ্টার সঙ্গে কোনো আলোচনা হয়নি। পদোন্নতি বঞ্চনা ইস্যুতে সাংবাদিকদের এক প্রশ্নের জবাবে মেজবাহ উদ্দিন চৌধুরী বলেন, এ বিষয়গুলো প্রধান উপদেষ্টার কাছে উপস্থাপন করা হয়েছে। জনপ্রশাসন মন্ত্রণালয় থেকে ১৫-১৬ বছরে যেসব বিসিএস ব্যাচে যারা পদোন্নতিবঞ্চিত হয়েছেন, তাদের বিষয়গুলো সহানুভূতির সঙ্গে বিবেচনা করা হবে। এরই মধ্যে আমরা কাজ শুরু করে দিয়েছি। এ বিষয়গুলোকে আমরা খুব দ্রুত সময়ের মধ্যে সামনে এগিয়ে নিয়ে যাব। যারা পিএসসি থেকে বিসিএসের সুপারিশপ্রাপ্ত হয়েছিলেন ২৮ থেকে ৪২ ব্যাচের, তাদের বিষয়গুলো আমরা প্রধান উপদেষ্টার কাছে উপস্থাপন করেছি। আমরা আশা করছি, মঙ্গল বা বুধবারের মধ্যে এ বিষয়ে একটি প্রতিকার আসবে।"
2024/08/13,ধ্বংসস্তূপে দাঁড়িয়ে আমাদের নতুন যাত্রা শুরু করতে হবে,Unknown,"বিগত দিনে বিচারবোধ ন্যায়বিচারের মূল্যবোধকে বিনষ্ট ও বিকৃত করা হয়েছে বলে মনে করেন প্রধান বিচারপতি সৈয়দ রেফাত আহমেদ। তিনি বলেন, সততার বদলে শঠতা, অধিকারের বদলে বঞ্চনা, বিচারের বদলে নিপীড়ন, আশ্রয়ের বদলে নির্যাতনকে স্বাভাবিক ব্যাপারে পরিণত করা হয়েছিল। এ রকম সমাজ ও রাষ্ট্র আমরা চাইনি। এই ধ্বংসস্তূপে দাঁড়িয়ে আমাদের নতুন যাত্রা শুরু করতে হবে। আপিল বিভাগের ১ নম্বর বিচারকক্ষে (প্রধান বিচারপতির এজলাস) সোমবার এক সংবর্ধনায় প্রধান বিচারপতি এসব কথা বলেন। অনুষ্ঠানে প্রথমে অ্যাটর্নি জেনারেল মো. আসাদুজ্জামান ও পরে সুপ্রিমকোর্ট আইনজীবী সমিতির সভাপতি জ্যেষ্ঠ আইনজীবী এএম মাহবুব উদ্দিন খোকন বক্তব্য দেন। এ সময় সুপ্রিমকোর্টের সব বিচারপতি, জ্যেষ্ঠ আইনজীবী, সুপ্রিমকোর্ট বারের নেতারা উপস্থিত ছিলেন। অনুষ্ঠানে প্রধান বিচারপতি আরও বলেন, শিষ্টের লালন ও অন্যায়ের দমন হলো বিচার বিভাগের শাশ্বত দায়িত্ব। বিচারক ও কর্মকর্তাদের মধ্যে যে কেউ অন্যায় বা শিষ্টাচার লঙ্ঘন করলে তাদের বিরুদ্ধে কঠোর ব্যবস্থা নেওয়া হবে। যে কেউ ভালো কাজ করলে তাকে পুরস্কৃত করা হবে। কিন্তু কোনো ধরনের বিচ্যুতিকে প্রশ্রয় দেওয়া হবে না। তিনি বলেন, বৈষম্যবিরোধী ছাত্র আন্দোলন ও এর ফলে সংঘটিত গণঅভ্যুত্থানের কারণ আপনারা সবাই অবগত। এই মুহূর্তে আমরা এক ধ্বংসস্তূপের ওপরে দাঁড়িয়ে আছি। বক্তব্যের শুরুতে প্রধান বিচারপতি বলেন, আমি কৃতজ্ঞতা ও গভীর শ্রদ্ধা জানাই গণজাগরণে আত্মদানকারী প্রত্যেক শহিদের স্মৃতির প্রতি। আমি তাদের আত্মার মাগফিরাত কামনা করছি। ছাত্র-জনতার এই অভ্যুত্থানের সময় অসংখ্য শিক্ষার্থী, সাধারণ মানুষ আহত ও ক্ষতিগ্রস্ত হয়েছেন। তাদের অনেকেই এখনো চিকিৎসা নিচ্ছেন। আমি তাদের সবার দ্রুত নিরাময় ও সুস্থতা কামনা করছি। তিনি বলেন, আমি সারা দেশের সব ছাত্র-জনতা-শিক্ষার্থীকে বাংলাদেশের প্রধান বিচারপতির পক্ষ থেকে অভিনন্দন জানাচ্ছি। আমি আরও অভিনন্দন জানাই বাংলাদেশের সব স্তরের জনগণকে, যারা শিক্ষার্থীদের এই আন্দোলনে পূর্ণ সমর্থন দিয়েছেন। প্রধান বিচারপতি সৈয়দ রেফাত আহমেদ বলেন, আজ থেকে প্রতিটি শ্রেয়, শুভ ও কল্যাণকর কর্মে সবাই বিচার বিভাগকে আপনাদের পাশে পাবেন। তিনি বলেন, জুডিশিয়াল সার্ভিসে কর্মরত সহকর্মীদের বলছি, আমি আপনাদের পাশে আছি। আপনারা কোনো ধরনের অন্যায়, চাপ ও ভয়ভীতির আশঙ্কা করবেন না। নির্ভয়ে নিষ্ঠার সঙ্গে বিচারিক কাজ পরিচালনা করুন। অনুষ্ঠানে অ্যাটর্নি জেনারেল মো. আসাদুজ্জামান বলেন, খুন-গুম-নির্যাতন-নিপীড়নের শিকার সব আত্মা ন্যায়বিচারের প্রতীক্ষায় প্রধান বিচারপতির দিকে তাকিয়ে আছে। দেশবাসীর মতো আমিও আশা করি আপনি তাদের বিমুখ করবেন না। তিনি বলেন, গোটা জাতি প্রত্যাশা করে, বিচার বিভাগ সিন্ডিকেটমুক্ত হোক। সুপ্রিমকোর্ট প্রশাসনের ভেতর শুদ্ধি অভিযান করে সব ধরনের দুর্নীতি নির্মূল করার প্রত্যাশা রাখছি। তিনি আরও বলেন, দ্বিতীয় মুক্তি সংগ্রামের মধ্য দিয়ে অর্জিত এক স্বাধীন-সার্বভৌম বাংলাদেশের প্রথম প্রধান বিচারপতি আপনি। আপনাকে রাষ্ট্রপতিই শুধু পছন্দ করে নিয়োগ দেননি, আপনার নিয়োগের পেছনে রয়েছে এ দেশের শত শত ছাত্রের বুকের তাজা রক্তে ভেজা রাজপথের কালজয়ী অমর কাব্যের এক বীরত্বগাথা উপাখ্যান। পৃথিবীর ইতিহাসে এ ঘটনা বিরল। ব্যারিস্টার এএম মাহবুবউদ্দিন খোকন বলেন, শত শহিদের রক্তের বিনিময়ে অর্জিত এই নতুন স্বাধীনতা রক্ষায় এবং আগামীর বাংলাদেশ বিনির্মাণের লক্ষ্যে বিচার বিভাগের প্রতি গণমানুষের যে আশা-আকাঙ্ক্ষা তার প্রতিফলন ঘটানো অত্যাবশ্যক। আপনি বিচার বিভাগের প্রভাবমুক্ত সম্পূর্ণ স্বাধীন বিচার বিভাগ নিশ্চিত করবেন। নাগরিকের সাংবিধানিক ও মৌলিক অধিকার রক্ষার সর্বোচ্চ চেষ্টা করবেন। মামলা পরিচালনার দীর্ঘসূত্রতা দূর করবেন এবং ন্যায়বিচার প্রতিষ্ঠা করবেন। জাতীয় স্মৃতিসৌধে শ্রদ্ধা : এর আগে সকাল সোয়া ৭টায় সাভারে জাতীয় স্মৃতিসৌধে মহান মুক্তিযুদ্ধের বীর শহিদদের প্রতি শ্রদ্ধা জানিয়েছেন প্রধান বিচারপতি সৈয়দ রেফাত আহমেদ। তিনি স্মৃতিসৌধের শহিদ বেদিতে ফুল দেন। এ সময় হাইকোর্ট ও আপিল বিভাগের সব বিচারপতি উপস্থিত ছিলেন। পরে স্মৃতিসৌধের পরিদর্শন বইয়ে স্বাক্ষর করেন প্রধান বিচারপতি।"
2024/08/13,পুলিশে বৈষম্যের শিকার নন-ক্যাডার সদস্যরা,Unknown,"আওয়ামী লীগ সরকারের পতনের পর ছাত্র-জনতার ক্ষোভের আগুনে লন্ডভন্ড বাংলাদেশ পুলিশ। জনগণের পুলিশকে রাজনৈতিক হাতিয়ার হিসাবে ব্যবহার করার ফল হাড়ে হাড়ে টের পাচ্ছেন সদস্যরা। দেশের বেশির ভাগ থানা ও পুলিশের বিভিন্ন ইউনিটে আক্রমণ করে ছাত্র-জনতা। সংঘর্ষে ছাত্র-জনতা ও পুলিশের বহু ব্যক্তি হতাহতের শিকার হয়েছেন। পুলিশে সব থেকে বেশি হতাহতের শিকার হয়েছেন কনস্টেবল, এএসআই ও এসআই পদমর্যাদার অর্থাৎ নন-ক্যাডার সদস্যরা। তাদের ইচ্ছার বিরুদ্ধে সিনিয়র কর্মকর্তারা বেআইনি কাজ করতে বাধ্য করায় এমন পরিস্থিতির সৃষ্টি হয়েছে বলে মনে করছেন তারা। সংশ্লিষ্ট সূত্র বলছে, পুলিশের নিুপদের সদস্যরা বছরের পর বছর বলির পাঁঠা হচ্ছেন, ঘাটে ঘাটে বঞ্চনা ও বৈষম্যের শিকার হচ্ছেন। আর কোনো রাজনৈতিক দলের হাতিয়ার হয়ে সাধারণ জনতার শত্রু হতে চান না পুলিশ সদস্যরা। তারা পুলিশবাহিনীর সংস্কার চেয়ে ১১ দফা দাবিতে কর্মবিরতিও পালন করেছেন। দাবির মধ্যে তাদের সুযোগ-সুবিধা বৃদ্ধিসহ রাজনৈতিক দলের অধীনে কাজ না করার বিষয়টিও রয়েছে। এছাড়া ঊর্ধ্বতন কর্মকর্তাদের কোনো অবৈধ বা মৌখিক আদেশ পালন না করার বিষয়টিও জোরালোভাবে তুলে ধরেছেন তারা। তবে দাবি পূরণে আইজিপির আশ্বাসে সোমবার থেকে কাজে ফিরেছেন তারা। আন্দোলনে সামনে থেকে নেতৃত্ব দেওয়া পুলিশের এসআই মো. আরিফ যুগান্তরকে বলেন, ‘আমাদের অভিভাবক আইজপি স্যার কথা দিয়েছেন সব বৈষম্য ও সমস্যার অবসান ঘটাবেন।’ জানতে চাইলে সাবেক আইজিপি নুরুল হুদা যুগান্তরকে বলেন, ‘পুলিশ মিলিটারি ফোর্স না। এটা সিভিল ফোর্স। তাকে আইনের মধ্য দিয়ে যেতে হবে। প্রজাতন্ত্রের কর্মচারী বলার অর্থ হচ্ছে আমি আইন অনুযায়ী কাজ করি। অর্থাৎ সুপিরিয়র অফিসার যদি বেআইনি কোনো অর্ডার দেয়, সেটি মানতে বাধ্য নই। তার জন্য অধস্তন পুলিশের বিরুদ্ধে অ্যাকশন নেওয়া যায় না। এখন এটা হচ্ছে কেতাবের কথা। এটা যদি ফলো না করতে পারে, তাহলে যিনি বেআইনি অর্ডার দেন, তিনিও দোষী এবং যিনি পালন করেন, তিনিও দোষী।’ বঞ্চনা ও নিপীড়নের শিকার একাধিক পুলিশ সদস্যের সঙ্গে কথা বলে জানা গেছে, অন্যায়ভাবে কাউকে আটক করা, মানুষের কাছ থেকে টাকা নেওয়া, সরকারবিরোধীদের ভয় দেখানোর কাজ করতে বছরের পর বছর তাদের বাধ্য করা হচ্ছে। পুলিশের ঊর্ধ্বতন কর্মকর্তারা বিশেষ করে থানার ওসি (ভারপ্রাপ্ত কর্মকর্তা) ও বিসিএস ক্যাডার কর্মকর্তারা তাদের ব্যক্তিগত বাজার, বাড়ির কাজসহ নানা অনৈতিক কাজেও বাধ্য করে আসছেন। থানায় বিভিন্ন অনুষ্ঠান, জেলা পুলিশের অনুষ্ঠান, মামলার তদন্ত শেষে ডকেট জমার সময়সহ বিভিন্ন কারণে চাঁদা দিতে হয় খোদ পুলিশকেই। তাদের প্রাপ্য সোর্স মানিও রেখে দেন ঊর্ধ্বতনরা। আর এর সবকিছুই মুখ বুজে সহ্য করতে হয় তাদের। সিনিয়রদের নির্দেশ না মানলেই সাসপেন্ড করা হয়। অর্থাৎ কিছুদিনের জন্য কর্মচ্যুত করা হয়। সাসপেনশনকালে ওই সদস্যের সাময়িকভাবে কর্তব্য ক্ষমতা থাকে না; কিন্তু নিয়মকানুন সবই বলবৎ থাকে। এতে চাকরিও হারাতে হয় অনেককে। এমন দমন-পীড়নের পরও সুযোগ-সুবিধার দিক থেকেও পিছিয়ে রয়েছেন পুলিশের নিুপদের সদস্যরা। তারা যথাসময়ে পান না ভ্রমণভাতা ও অন্যান্য ভাতা। ছয় মাস থেকে এক বছর এমনকি দুই বছর পরও ভাতা পান পুলিশ সদস্যরা। আবার ভাতা যতটুকু পাওয়ার কথা, একপর্যায়ে এর অর্ধেকেরও কম পাওয়া যায়। সোর্স মানি যেসব পুলিশ সদস্যের পাওয়ার কথা, তারা পান না। ঊর্ধ্বতন কর্তৃপক্ষ সব সোর্স মানি রেখে দেন-এমন অভিযোগ পুলিশ সদস্যদের। ফলে দীর্ঘদিন ধরেই ক্ষুব্ধ তারা। তাদের আশা, অন্তর্বর্তীকালীন সরকার তাদের এসব সমস্যা সমাধানে ব্যবস্থা নেবে। নাম প্রকাশ না করে পুলিশের এক কনস্টেবল যুগান্তরকে বলেন, ‘স্যারেরা নিজেও বুঝতে পারেন কাজটা অন্যায়। তবুও সেটি আমাদের দিয়ে করাচ্ছেন, তারপরও গালাগাল করছেন, প্রেশার ক্রিয়েট করছেন। আমাদের ওপর সব ধরনের বুলডোজার চালান আবার শেষে সব দোষ আমাদের ওপর পড়ে। তাদের (ঊর্ধ্বতন কর্মকর্তা) কোনো দোষ নেই।’ নির্দেশ না মানলে কী ধরনের ব্যবস্থা নেওয়া হয় জানতে চাইলে এসআই পদমর্যাদার এক পুলিশ সদস্য বলেন, ‘সিনিয়র স্যারদের অনৈতিক নির্দেশ না মানলে সাসপেন্ড করে। ছাত্রদের শেষের দিকের আন্দোলনের সময়ও সাসপেনশন করেছে। এর সুষ্ঠু কোনো তদন্ত নেই। একটাই তদন্ত-আপনি কেন দলীয় লোক এবং অফিসারদের পরিচিত লোকদের সঙ্গে খারাপ ব্যবহার করেছেন।’ বিভিন্ন ইউনিটে কাজ করা পুলিশের কনস্টেবলদের অভিযোগ, কর্মকর্তাদের ব্যক্তিগত বাজার, বাড়ির কাজকর্ম করানোসহ নানান কাজ করানো হয় তাদের দিয়ে। তাদের খাবারের মানও খারাপ। ঊর্ধ্বতন কর্তৃপক্ষের প্রিয় ব্যক্তিরা খাবারের দায়িত্বে থাকায় সেখানে কমিশন বাণিজ্য হয়। ফলে সাধারণ ফোর্সরা মানসম্মত খাবার থেকে বঞ্চিত হন। এছাড়া কনস্টেবলরা দীর্ঘ সময় ডিউটি করার পর অসুস্থ হলে ভালো চিকিৎসা পান না। পুলিশের জন্য বড় বড় হাসপাতাল থাকলেও সেখানে কনস্টেবলদের জন্য অধিকাংশ সময় জোটে না ওষুধ। অসুস্থ বা দুর্ঘটনার শিকার হলে নামমাত্র ক্ষতিপূরণ দেওয়া হয়। কয়েকজন এএসআই ও এসআই বলেছেন, তাদেরকে পুলিশ বিভাগের ব্যাকবোন বলা হলেও ওসি, সার্কেল এসপির জন্য নানা অন্যায় কাজ করতে বাধ্য হন তারা। অনেক মামলার ক্ষেত্রে যারা অপরাধী না, তারা আসামি হন। অন্যায়ভাবে কাউকে আটক করা, টাকা নেওয়া, ভয় দেখানোর কাজ তাদের দিয়ে করানো হয়। ওসি এবং সার্কেল এসপির কথা না শুনলে র‌্যাবে পোস্টিং (শাস্তিমূলক হিসাবে ধরা হয়), নানা বিভাগীয় শাস্তিসহ কষ্টকর জায়গায় পোস্টিং দেওয়া হয়। একটি মামলা শেষ হওয়ার পর মামলার ডকুমেন্ট জমা দেওয়ার জন্য অনেক ওসি, এসপি অফিসের ক্রাইম শাখা এবং কোর্ট পুলিশকে টাকা দিতে হয়। থানায় বিভিন্ন অনুষ্ঠানের জন্য নিয়মিত চাঁদা, জেলা পুলিশের অনুষ্ঠানে চাঁদাসহ বিভিন্ন জায়গায় চাঁদা দিতে হয় তাদের। এসব চাঁদা দিতে গিয়ে তাদেরও চাঁদাবাজি করতে হয়। এএসআই, এসআইদের ঝুঁকিভাতা নামমাত্র; কিন্তু তারাই মাঠ পর্যায়ে ঝুঁকি নিয়ে নানা অপারেশন করে থাকেন। ফোর্সরা ছুটি চাইলে থানার অফিসাররা তাদের নানাভাবে শর্ত জুড়ে দিয়ে ছুটি দেন। একাধিক কনস্টেবল ও এসআইয়ের ভাষ্য, ইনস্পেকটররা নন-ক্যাডার কর্মকর্তা। তারাও বিভিন্নভাবে ক্যাডার কর্মকর্তাদের কাছে বৈষম্যের শিকার হন। প্রমোশনের ক্ষেত্রে যথাযথ নিয়ম না মানার কারণে যথাসময়ে প্রমোশন হয় না। ক্যাডেট থেকে তথা ইনস্পেকটর থেকে পদোন্নতি পেয়ে এএসপি হলে তাদের কোনো মূল্যায়ন করেন না বিসিএস অফিসাররা। তবে এই ইনস্পেকটররা যখন থানার ওসি হন, তখন থেকে থানাকে নিজের সম্পত্তি মনে করেন এবং থানার সব কার্যক্রম পরিচালনা করেন। থানার ওসি পদটি রাজনৈতিক হওয়ায় যাবতীয় রাজনৈতিক কার্যক্রম পরিচালনা করেন। স্থানীয় রাজনৈতিক নেতাদের সন্তুষ্টির জন্য থানার সব পুলিশ সদস্যের সব কার্যক্রম পরিচালনা করেন। অভিযোগ রয়েছে, যে এএসআই, এসআই ওসিদের বেশি টাকা দেন বা সুবিধা দেন, তাকে সবচেয়ে বেশি প্রাধান্য দেওয়া হয়। এ বিষয়ে ক্যাডার পুলিশ কর্মকর্তাদের সংগঠন পুলিশ সার্ভিস অ্যাসোসিয়েশনের নেতারা কোনো বক্তব্য দিতে রাজি হননি। পুলিশ সদর দপ্তরের এআইজি (মিডিয়া) ইনামুল হক সাগর যুগান্তরকে বলেন, ‘তাদের (নন-ক্যাডার সদস্য) দাবিদাওয়া গুরুত্ব সহকারে বিবেচনায় নেওয়া হয়েছে। সমস্যা সমাধানে ইতোমধ্যে উদ্যোগ নেওয়া হয়েছে।’"
2024/08/13,থানায় পুলিশ যোগ দিলেও শুরু হয়নি মাঠের কার্যক্রম,Unknown,"ছাত্র-জনতার আন্দোলনে শেখ হাসিনার সরকারের পতনের পর জননিরাপত্তা নিশ্চিত করতে ফের থানায় যোগ দিলেও এখনো পুরোপুরিভাবে মাঠের কাজ শুরু করতে পারেনি পুলিশ সদস্যরা। বাহিনীটির যেসব সদস্য থানায় যোগ দিয়েছেন, তারাও নৈমিত্তিক কাজগুলোই শুরু করছেন। কিছু থানায় কেবল সাধারণ ডায়েরি (জিডি) নেওয়া ও অভ্যন্তরীণ কাজ চলছে। এসব থানায় পুলিশ সদস্যরা হাজিরা দিয়ে চলে যাওয়ায় বেশিরভাগ সময় সুনসান নীরবতা থাকছে। আবার বেশ কয়েকটি থানায় একজন পুলিশ সদস্যও এখন পর্যন্ত যোগ দেননি। সেখানে কাজ শুরু করার মতো পরিবেশও নেই। বেশি ক্ষতিগ্রস্ত থানায় সেনাবাহিনী ও আনসার সদস্যরা পাহারা দিচ্ছেন। এদিকে, সোমবার পর্যন্ত রাজধানীসহ সারা দেশে ৬২৮টি থানার কার্যক্রম শুরু হয়েছে। তবে ১১টি থানা সম্পূর্ণভাবে ক্ষতিগ্রস্ত হওয়ায় সেগুলোর কার্যক্রম শুরু করতে আরও কয়েকদিন সময় লাগবে। জানা যায়, ৮ আগস্ট থেকে পুলিশ সদর দপ্তর ও ডিএমপির (ঢাকা মহানগর পুলিশ) কার্যালয় খোলা হয়। তবে সেদিন দুটি কার্যালয়ে পুলিশ সদস্যদের তেমন উপস্থিতি দেখা যায়নি। এর মধ্যে নবনিযুক্ত আইজিপি দায়িত্ব নেওয়ার পর পুলিশ সদস্যদের নিজ নিজ কর্মস্থলে ফেরার জন্য ২৪ ঘণ্টা সময় বেঁধে দেন। কিন্তু নির্ধারিত সময়ে অধিকাংশ সদস্য কাজে ফেরেননি। রোববার পুলিশ সদস্যরা কর্মবিরতি প্রত্যাহার করে নিলে সোমবার থেকে থানার পাশাপাশি সড়কের শৃঙ্খলায় পুলিশ সদস্যদের উপস্থিতি বেড়েছে। বেশ কয়েকজন পুলিশ সদস্য যুগান্তরকে বলেন, পুলিশের গুলিতে অনেক সাধারণ মানুষের মৃত্যু হওয়ায় জনগণের মধ্যে এখনো ক্ষোভ রয়েছে। এ কারণে মাঠ পর্যায়ের পুলিশ সদস্যরা কাজে যেতে ভয় পাচ্ছে। আবার অনেকের পরিবারও চায় না, পরিস্থিতি পুরোপুরি শান্ত হওয়া ছাড়া কেউ কাজে যোগ দিক। তবে দ্রুত ঊর্ধ্বতন ও অধস্তন কর্মীদের রদবদল করা হলে সবাই ভিন্ন ভিন্ন জায়গায় যাবে। নতুন জায়গায় গেলে কেউ কাউকে চিনবে না বিধায় ক্ষোভটাও কম থাকবে। পুলিশ সদর দপ্তর সোমবার এক খুদেবার্তায় জানায়, সারা দেশের মহানগর এলাকার ১১০টি থানার মধ্যে ১০৮টি ও জেলার ৫২৯টি থানার মধ্যে ৫২০টি থানার কার্যক্রম শুরু হয়েছে। ১১টি থানা সম্পূর্ণভাবে ক্ষতিগ্রস্ত হওয়ায় ও প্রয়োজনীয় লজিস্টিকস্, আসবাবপত্রসহ অন্য সব সরঞ্জামাদি ধ্বংসপ্রাপ্ত হওয়ায় এসব থানার কার্যক্রম শুরু করা সম্ভব হয়নি। আগামী দুই-তিনদিনের মধ্যে এই ১১টি থানার কার্যক্রম শুরু করা সম্ভব হবে। এর আগে পুলিশ সদর দপ্তর জানিয়েছে, রোববার পর্যন্ত সারা দেশে ৫৯৯টি থানা ও শনিবার পর্যন্ত ৫৩৮টি থানার কার্যক্রম শুরু হয়। বেশিরভাগ থানায় সীমিত পরিসরে কাজ চলছে। সোমবার শাহবাগ থানায় দেখা যায়, থানা প্রাঙ্গণের নিরাপত্তায় রয়েছেন আনসার ও ভিডিপি সদস্যরা। থানাটিতে সাধারণ ডায়েরি (জিডি) নেওয়াসহ দৈনন্দিন কাজ করা হচ্ছে। রমনা থানায় গিয়েও দেখা যায় একই অবস্থা। থানার ভেতরে সেনাবাহিনীর সদস্যরা নিরাপত্তার দায়িত্ব পালন করছেন। শাহ আলী থানায় গিয়ে বেশ কয়েকজন পুলিশ সদস্যকে পাওয়া গেছে। তারা থানায় এসে হাজিরা দিলেও কাজকর্ম তেমন শুরু করেননি। কাফরুল থানায় গিয়ে দেখা যায়, সেনাবাহিনীর সদস্য পাহারা দিচ্ছেন। বেশ কয়েকজন পুলিশ সদস্য হাজির হলেও কার্যক্রম এখনো শুরু হয়নি। যাত্রাবাড়ী থানায় গিয়ে দেখা যায়, গেট বাইরে থেকে বন্ধ। শিক্ষার্থী ও সেনা সদস্যরা গেটে পাহারা দিচ্ছেন। শিক্ষার্থীরা কাউকে ভেতরে ঢুকতে দিচ্ছেন না। থানার ভেতরে এখনো ধ্বংস হওয়া গাড়িগুলো রয়ে গেছে। পরিষ্কার-পরিচ্ছন্নতার কাজ চলছে। কদমতলী থানার অবস্থাও আগের মতো। এখনো থানায় কোনো পুলিশ সদস্য হাজির হয়নি। সেনাবাহিনী ও আনসার সদস্যরা পাহারা দিচ্ছেন। পুলিশ সদর দপ্তরের এআইজি (মিডিয়া) ইনামুল হক সাগর যুগান্তরকে বলেন, যেগুলো কম ক্ষতিগ্রস্ত এমন থানায় স্বাভাবিক কার্যক্রম শুরু হয়েছে। এর মধ্যে মামলা-জিডি নেওয়া, আসামি গ্রেফতার, আদালতে পাঠানো ও মামলার তদন্তসহ অন্য কাজও চলছে।"
2024/08/13,ব্যাংক খাতে ৯২ হাজার কোটি টাকা লোপাট,Unknown,"দেশের পুরো ব্যাংক খাত নিয়মনীতির বাইরে চলে গেছে মন্তব্য করেছে বেসরকারি গবেষণা সংস্থা সেন্টার ফর পলিসি ডায়ালগ (সিপিডি)। তারা বলেছে, এতদিন বিশেষ ব্যক্তি ও গোষ্ঠীর প্রসারে কাজ করেছে বাংলাদেশ ব্যাংক। নিয়ন্ত্রক সংস্থা হয়েও আইনের প্রয়োগ না করে বিশেষ গোষ্ঠীর তোষণ করেছে। ফলে গত এক দশকের বেশি সময় ব্যাংক খাতে ২৪টি বড় ধরনের কেলেঙ্কারি ঘটেছে। এসব কেলেঙ্কারিতে ৯২ হাজার ২৬১ কোটি টাকা ব্যাংক থেকে বেরিয়ে গেছে। অতি দ্রুত এ খাতের সংস্কার ও জাল-জালিয়াতির বিচার করতে স্বাধীন ব্যাংক সংস্কার কমিশন গঠনের দাবি জানিয়েছে সিপিডি। সোমবার রাজধানীর ধানমন্ডিতে সিপিডি কার্যালয়ে ‘ব্যাংক খাতে শৃঙ্খলা আনা, শিগ্গির কী করতে হবে’ শীর্ষক এক সংবাদ সম্মেলনে সংস্থার নির্বাহী পরিচালক ড. ফাহমিদা খাতুন এসব কথা বলেন। ১৫ বছরে শেখ হাসিনা সরকারের সময়ে দেশের আর্থিক খাতের অনিয়ম ও অব্যবস্থাপনা নিয়ে সংবাদ সম্মেলনে একটি গবেষণাপত্র প্রকাশ করা হয়েছে। ড. ফাহমিদা খাতুন বলেন, আওয়ামী লীগ সরকারের আমলে রাজনৈতিকভাবে লাইসেন্স পাওয়া তৃতীয় ও চতুর্থ প্রজন্মের কিছু ব্যাংক মৃতপ্রায় হয়ে আছে। এগুলোকে জনগণের করের টাকায় বাঁচিয়ে রাখা হয়েছে। এতে শুধু অর্থের অপচয় হচ্ছে। এসব ব্যাংক বন্ধ হয়ে যাক বা এগুলো পুনর্গঠন করা হোক। এছাড়া কিছু ব্যাংকের পারফরম্যান্স খারাপ, আরেকটু ধাক্কা লাগলেই পড়ে যাবে। এগুলোর পর্ষদ ও ব্যবস্থাপনা পরিবর্তন করে পরিচালনার চেষ্টা করে দেখা যেতে পারে। সংবাদ সম্মেলনে সংস্থার ফেলো ড. মোস্তাফিজুর রহমান এবং গবেষণা পরিচালক ড. খন্দকার গোলাম মোয়াজ্জেমও বক্তব্য দেন। ব্যাংক খাতের সমস্যা চিহ্নিত ও সমাধান করতে ব্যাংক কমিশন গঠন করার সুপারিশ জোর করেছে সিপিডি। তারা আরও বলেছে, ব্যাংক খাতে দ্বৈত প্রশাসন চলছে। এটি বন্ধ করতে হবে। অর্থ মন্ত্রণালয়ের আর্থিক প্রতিষ্ঠান বিভাগ বন্ধ করে দেওয়া উচিত। কেন্দ্রীয় ব্যাংককেও সোজা হয়ে দাঁড়াতে হবে। এছাড়া কোনো ধরনের বিবেচনা ছাড়া লাইসেন্স দেওয়ার সংস্কৃতিও বন্ধ করতে হবে। ইতোমধ্যে যেসব লাইসেন্স দেওয়া হয়েছে, সেগুলোর বিষয়েও পর্যালোচনা করতে হবে। সিপিডি বলেছে, চট্টগ্রামের এস আলম গ্রুপের হাতেই রয়েছে সাতটি ব্যাংক। এস আলম গ্রুপ একাই ইসলামী ব্যাংক থেকে ৩০ হাজার কোটি টাকা নিয়েছে। একসময় ইসলামী ব্যাংক ভালো ব্যাংক ছিল। দখলের পর তা মুমূর্ষু হয়ে গেছে। এছাড়া একক গ্রাহকের জন্য ঋণসীমা নীতি লঙ্ঘন করে জনতা ব্যাংক অ্যানন টেক্স গ্রুপকে দিয়েছে ১০ হাজার কোটি টাকা। এভাবে একক গোষ্ঠী যদি এত বেশি ঋণ পায়, তাহলে অন্যরা কী পাবে? বাংলাদেশ ব্যাংকের স্বাধীনতা প্রসঙ্গে ফাহমিদা খাতুন বলেন, পরিস্থিতি এমন পর্যায়ে যায়নি যে তাদের স্বাধীনতা নেই; যতটুকু আছে তারা এটা ব্যবহার করছে না। বাংলাদেশ ব্যাংক বরং বিশেষ গোষ্ঠীর স্বার্থের কথা চিন্তা করে নীতিমালা করেছে। এর আওতায় অনেক সুদ মওকুফ হয়েছে। নানা ছাড় দেওয়া হয়েছে রাজনৈতিক বিবেচনায়। এগুলোর সুবিধাভোগী একটি গোষ্ঠী। এতে ব্যাংক খাতের ক্ষতি হয়েছে। সিপিডি আরও বলেছে, দুই বছর ধরে দেশের মানুষ উচ্চ মূল্যস্ফীতির কবলে ভুগছে। দরকার ছিল সুদহার বাড়িয়ে মূল্যস্ফীতি নিয়ন্ত্রণের পদক্ষেপ নেওয়া। কিন্তু বিশেষ ব্যবসায়িক গোষ্ঠীকে সুবিধা দিতে সুদহার বাড়ায়নি বাংলাদেশ ব্যাংক। এমন সময়ে সুদহার বাড়িয়েছে, যখন তা আর মূল্যস্ফীতিকে কমাতে পারছে না। আর্থিক প্রতিষ্ঠান বিভাগ বন্ধ হয়ে গেলে এর আওতায় থাকা ব্যাংক ও অন্য প্রতিষ্ঠানগুলোর পর্ষদ নিয়োগ দেওয়াসহ অন্যান্য কাজ কে করবে-এমন প্রশ্নের জবাবে ফাহমিদা খাতুন বলেন, অর্থ বিভাগ করবে। যেগুলো কেন্দ্রীয় ব্যাংকের নিয়ন্ত্রণে, সেগুলো তারা করবে। এতে বাংলাদেশ ব্যাংকের ক্ষমতা বাড়বে। একই সঙ্গে সংস্থাকে স্বায়ত্তশাসন দিতে হবে। ড. মোস্তাফিজুর রহমান বলেন, পৃথিবীর সব দেশেই কেন্দ্রীয় ব্যাংক আছে। সেখানে কি আলাদা কোনো সংস্থা কেন্দ্রীয় ব্যাংককে এভাবে নিয়ন্ত্রণ করে? যেমনটি আর্থিক প্রতিষ্ঠান বিভাগ থেকে করা হয়েছে। একসময় তো অর্থ মন্ত্রণালয়ের ব্যাংক ও আর্থিক প্রতিষ্ঠান বিভাগ তুলে দেওয়া হয়েছিল। পরে তা আবার চালু করা হয়েছে। এখন আবার তুলে দেওয়ার সময় এসেছে। এতে ব্যাংক খাতের জন্য আরও ভালো হবে। যদি কেন্দ্রীয় ব্যাংককে স্বাধীনতা দেওয়া যায় এবং স্বায়ত্তশাসন দেওয়া যায়, সংসদের কাছে যদি জবাবদিহি করে, তাহলে এরকম দ্বৈতশাসন দরকার হয় না। আর্থিক প্রতিষ্ঠান বিভাগের মাধ্যমে রাষ্ট্রীয় ব্যাংকের চেয়ারম্যান, পরিচালক নিয়োগের ক্ষেত্রে অনিয়ম হয় বলে অভিযোগ করে ড. মোস্তাফিজুর রহমান বলেন, কীভাবে নিয়মকানুন না মেনে সরকারি ব্যাংকগুলোয় এমডি পরিচালক নিয়োগ দেওয়া হয়, এর নজির তো ভূড়ি ভূড়ি রয়েছে। কেন্দ্রীয় ব্যাংককে শক্তিশালী করলে, রাজনৈতিক প্রভাবমুক্ত করতে পারলে আর্থিক প্রতিষ্ঠান বিভাগের মতো দপ্তর না থাকলেও চলে। অতীতে যখন আর্থিক প্রতিষ্ঠান বিভাগ ছিল না, তখন তো কোনো সমস্যা হয়নি। স্বায়ত্তশাসিত প্রতিষ্ঠান হিসাবে বাংলাদেশ ব্যাংক নিজেই সবদিক সামাল দিতে পারবে বলেও মনে করেন সিপিডির নির্বাহী পরিচালক ফাহমিদা খাতুন। তার মতে এফআইডি বিভাগ বিলুপ্ত করার সময় এসেছে। একে বাংলাদেশ ব্যাংকের স্বাধীনতার সঙ্গে সাংঘর্ষিক বলেও তিনি মনে করেন। সিপিডির অভিযোগ, বাংলাদেশ ব্যাংকের কর্মকাণ্ডে নানা প্রভাব বিস্তারের জন্যই এফআইডি গঠন করা হয়েছিল। ফাহমিদা খাতুন বলেন, অর্থনৈতিক অবদানে সহযোগিতার জন্য ব্যাংকিং খাতকে বিশদ কাঠামোগত সংস্কার করা দরকার। এর জন্য রাজনৈতিক সদিচ্ছা দরকার। অন্তর্বর্তীকালীন সরকারের কাছে আমাদের প্রত্যাশা-তারা ব্যাংকিং খাত ও অর্থনীতির অন্যান্য খাতকে পুনরুদ্ধারে সচেষ্ট হবে। পুঙ্খানুপুঙ্খ বিচারবিশ্লেষণ না করে ব্যাংকের লাইসেন্স দেওয়া বন্ধ করতে হবে। অনিয়মের সঙ্গে জড়িত বাংলাদেশ ব্যাংকের প্রশাসনিক দায়িত্বে থাকা ব্যক্তিদের শাস্তির আওতায় আনার দাবি জানিয়ে ফাহমিদা খাতুন বলেন, ১৫ বছরে বাংলাদেশ ব্যাংকের সাবেক গভর্নররা যেসব নীতিমালা গ্রহণ করেছেন, সেগুলো ব্যাংকিং আদর্শের সঙ্গে সাংঘর্ষিক। কেন্দ্রীয় ব্যাংকে যেসব ভালো চর্চা ছিল, সেগুলোকে পাশ কাটিয়ে বা নতুন নিয়ম তৈরি করে বিশেষ গোষ্ঠীকে সুবিধা দিয়েছেন তারা। এই অনিয়মের মাধ্যমে বিশেষ গোষ্ঠীর কাছে হাজার হাজার কোটি টাকা ঋণ চলে গেছে। এর প্রতিটি ঘটনা তদন্ত হওয়া উচিত এবং যারা এর সঙ্গে জড়িত ছিল, তাদেরও শাস্তির আওতায় আনা উচিত। পাশাপাশি বেসরকারি ব্যাংকগুলোর পরিচালকদের মধ্যে যাদের আর্থিক লেনদেনের স্বচ্ছতার ঘাটতি আছে, তাদেরও পরিচালনা পর্ষদ থেকে সরিয়ে দেওয়ার সুপারিশ করেছে সিপিডি। সিপিডি বলেছে, ২০০৮ থেকে ২০২৩ সাল পর্যন্ত ১৫ বছরে ২৪টি বড় ব্যাংক কেলেঙ্কারিতে প্রায় ৯২ হাজার ২৬১ কোটি টাকা আত্মসাৎ করা হয়েছে। সিপিডির তথ্য অনুযায়ী, আত্মসাৎ করা অর্থের পরিমাণ ২০২৩-২৪ অর্থবছরের জাতীয় বাজেটের ১২ শতাংশ বা জিডিপির দুই শতাংশের সমান। ২০০৯ থেকে ২০১৭ সাল-এ সময়ে ধুঁকতে থাকা ব্যাংকগুলোর পুঁজির জোগান দিতে সরকারকে সাড়ে ১৫ হাজার কোটি টাকার বেশি অর্থ ব্যয় করতে হয়েছে। গ্লোবাল ফিন্যান্সিয়াল ইন্টেগ্রিটির এক রিপোর্টের বরাত দিয়ে বলা হয়েছে, ২০০৭ থেকে ২০১৪ সাল পর্যন্ত দেশ থেকে ৪৭০০ থেকে ৬৭০০ কোটি মার্কিন ডলারের সমপরিমাণ অর্থ অবৈধভাবে পাচার করা হয়েছে। গবেষণায় দেখা যায়, দেশের ব্যাংক খাতে দলীয় প্রভাব খাটিয়ে বহু অনিয়ম করা হয়েছে। উদাহরণ হিসাবে বলা হয়েছে, অ্যানন টেক্স গ্রুপ নামে এক প্রতিষ্ঠানকে ১০ হাজার কোটি টাকা ঋণ দিয়েছে জনতা ব্যাংক, যা রাষ্ট্রায়ত্ত ব্যাংকের মোট পুঁজির এক-চতুর্থাংশের বেশি। আবার ২০১৭ সালে দেশের একটিমাত্র ব্যবসায়িক প্রতিষ্ঠান রাজনৈতিক প্রভাবে সাতটি বাণিজ্যিক ব্যাংকের মালিকানা বা নিয়ন্ত্রণ নিয়েছে। গভর্নরসহ জড়িতদের বিচার চায় সিপিডি : বিগত বছরগুলোয় বড় বড় অন্তত ২৪টি আর্থিক কেলেঙ্কারির ঘটনায় গভর্নরসহ জড়িতদের বিচার চেয়েছে সিপিডি। ১৫ বছরে বাংলাদেশ ব্যাংকের গভর্নরসহ প্রশাসনিক দায়িত্বপ্রাপ্তরা বিশেষ গোষ্ঠীকে সুবিধা দেওয়ার জন্য অনেক নিয়মের ব্যত্যয় ঘটিয়েছেন। ফলে একটি বিশেষ গোষ্ঠীকে হাজার হাজার কোটি টাকা ঋণ দেওয়া হয়েছে। ফাহমিদা খাতুন বলেন, বাংলাদেশ ব্যাংকের প্রশাসনিক দায়িত্ব যারা পালন করেছেন অর্থাৎ গত ১৫ বছরে গভর্নর যারা ছিলেন, তারা যেসব নীতিমালা নিয়েছেন, ওইগুলো ব্যাংকিং নর্মসের সঙ্গে সাংঘর্ষিক। তারা বিশেষ গোষ্ঠীকে সুবিধা দেওয়ার জন্য অনেক নিয়মের ব্যত্যয় ঘটিয়েছেন। ফলে বিশেষ গোষ্ঠীকে হাজার হাজার কোটি টাকা ঋণ দেওয়া হয়েছে। এর প্রতিটি কেস তদন্ত হওয়া উচিত। এর সঙ্গে যারা জড়িত ছিলেন, তাদের শাস্তির আওতায় আনা প্রয়োজন। তিনি বলেন, খেলাপি ঋণের পরিমাণ বেড়েই চলছে। ২০০৯ সালে খেলাপি ঋণের পরিমাণ ছিল ২২ হাজার ৪৮১ কোটি টাকা। চলতি বছরের মার্চ পর্যন্ত এর পরিমাণ দাঁড়িয়েছে ১ লাখ ৮২ হাজার ২৯৫ কোটি টাকা। ২০১৬ সালে বাংলাদেশ ব্যাংকের রিজার্ভ চুরি নিয়ে এখনো তদন্ত চলছে। তদন্ত শেষ করার জন্য সিআইডি ৭৯ বার সময় নিয়েছে। আমরা চাই, ওই তদন্ত প্রতিবেদন উন্মুক্ত করে দেওয়া হোক। সিপিডির নির্বাহী পরিচালক বলেন, বারবার পুনঃতফশিল করার কারণে ঋণখেলাপির পরিমাণ বেড়ে যাচ্ছে, এটা বন্ধ করতে হবে। ২০১২ সালের হলমার্কের ঋণ কেলেঙ্কারিতে দেখেছিলাম অভ্যন্তরীণ ব্যবস্থাপনা দুর্বল ছিল, এখনো বিভিন্ন ব্যাংকে তা রয়ে গেছে। ২০২১ সালের তথ্যানুসারে ১১টি ব্যাংকের তথ্য-উপাত্ত গবেষণা করে বলেছিলাম শক্তিশালী প্রশাসক নিয়োগের সুপারিশ করছি। অনেকগুলো মৃতপ্রায়। এগুলো বেঁচে থাকার কথা নয়। ওইগুলো বন্ধ করা উচিত। যেগুলো দুর্বল রয়েছে, সেগুলোর ব্যবস্থাপনা পরিবর্তন করে যথাযথভাবে ঠিক করতে হবে। না হলে সক্রিয় করা সম্ভব নয়। ফাহমিদা খাতুন বলেন, অনেক আর্থিক মামলা আদালতে পড়ে আছে। ফেব্রুয়ারি পর্যন্ত আর্থিক আদালতে মামলার সংখ্যা ৭২ হাজার ৫০০টি। টাকার পরিমাণ ১ লাখ ৭৮ হাজার ২৭৭ কোটি টাকা। ২০০৮ থেকে ২০২৩ সাল পর্যন্ত তথ্য-উপাত্ত যাচাই-বাছাই করে আর্থিক কেলেঙ্কারি খুঁজে বের করা প্রয়োজন। গবেষণায় দেখিয়েছিলাম ২৪টি আর্থিক কেলেঙ্কারি হয়েছে, যার পরিমাণ ৯২ হাজার ২৬১ কোটি টাকা। ব্যাংকগুলো মার্জ হওয়ার পূর্বশর্ত হলো অডিট করে ফিন্যান্সিয়াল অবস্থা পুঙ্খানুপুঙ্খভাবে পরীক্ষা করে দেখা। পরিচালনা পর্ষদের সদস্য নেওয়ার ক্ষেত্রে কিছু ক্যাটাগরি ঠিক করে দিতে হবে।"
2024/08/13,এবার হেরেছে এইচপি দল,Unknown,অস্ট্রেলিয়ায় আগেরদিন দাপুটে জয়ের পর কাল তাসমানিয়া টাইগার্সের বিপক্ষে পাঁচ উইকেটে হেরেছে বাংলাদেশ হাই পারফরম্যান্স (এইচপি) দল। সোমবার অস্ট্রেলিয়ার টিআইও স্টেডিয়ামে টপ অ্যান্ড টি ২০ সিরিজে টস হেরে ব্যাট করতে নেমে বাংলাদেশ পাঁচ উইকেটে ১৬৫ রান করে। জবাবে জ্যাক ডরানের ৩৭ বলে ৭১* রানের বিধ্বংসী ইনিংসে তিন বল বাকি থাকতে জয় তুলে নেয় তাসমানিয়া। প্রথমে ব্যাট করতে নামা এইচপি দলের ছয় ব্যাটার দুই অঙ্কের রান করেন। শুরুটা দুর্দান্ত হলেও সর্বোচ্চ ৩৯* রান করেন পারভেজ হোসেন। ওপেনার জিসান আলম ৩৮। পাঁচ উইকেটে ১৬৫ রানে থামে এইচপি। গ্যাব বেল নেন দুটি উইকেট। জবাবে ৫১ রানে তিন উইকেট হারায় তাসমানিয়া টাইগার্স। তবে জ্যাক ডরানের বিধ্বংসী ব্যাটিংয়ে জয় নিশ্চিত হয়। এইচপি দলের হয়ে দুটি উইকেট নেন রকিবুল হাসান। 
2024/08/13,দেখতে পারেন,Unknown,"ক্রিকেট * দ্য হানড্রেড সরাসরি, সনি স্পোর্টস-৫, রাত ৮টা ও ১১টা ৩০ ফুটবল * ডুরান্ড কাপ সরাসরি, সনি স্পোর্টস-২, বিকাল ৪টা ১৫ ও সন্ধ্যা ৭টা টেনিস * মন্ট্রিল মাস্টার্স সরাসরি, সনি স্পোর্টস-২, রাত ১টা"
2024/08/13,অ্যাটকিনসন মাসসেরা,Unknown,অভিষেক রাঙিয়ে আইসিসির জুলাই মাসের সেরা ক্রিকেটার নির্বাচিত হলেন ইংলিশ পেসার গাস অ্যাটকিনসন। গত মাসে লর্ডসে ওয়েস্ট ইন্ডিজের বিপক্ষে অভিষেক টেস্টে ১২ উইকেট নিয়ে ম্যাচসেরা হয়েছিলেন তিনি। তিন টেস্টে ২২ উইকেট নিয়ে সিরিজসেরা হন ২৬ বছর বয়সি অ্যাটকিনসন। সোমবার পেলেন আরও বড় স্বীকৃতি। আইসিসির মাসসেরার লড়াইয়ে ওয়ানডে অভিষেকে সেরা বোলিংয়ের রেকর্ড গড়া স্কটিশ পেসার চার্লি ক্যাসেল ও ভারতীয় স্পিনার ওয়াশিংটন সুন্দরকে পেছনে ফেলেন অ্যাটকিনসন। মেয়েদের ক্রিকেটে ভারতের স্মৃতি মান্ধানা ও শেফালি ভার্মাকে হারিয়ে মাসসেরার পুরস্কার জিতেছেন শ্রীলংকার চামারি আতাপাত্তু। তার নেতৃত্বে গত মাসে নারী এশিয়া কাপে নিজেদের প্রথম শিরোপা জিতেছে লংকানরা। টুর্নামেন্টে ১০১.৩৩ গড়ে সর্বোচ্চ ৩০৪ রান করার পাশাপাশি তিন উইকেট নেন আতাপাত্তু।
2024/08/13,আত্মহত্যা করেছেন গ্রাহাম থর্প,Unknown,"অবসাদে ভুগছিলেন গ্রাহাম থর্প। শেষতক বেছে নেন আত্মহননের পথ। গত ৫ আগস্ট প্রয়াত হন ইংল্যান্ডের এই সাবেক ব্যাটার। ৫৫ বছর বয়সে নিজের হাতে জীবন শেষ করে দেওয়ার কারণ জানালেন থর্পের স্ত্রী আমান্ডা। তিনি জানান, সাম্প্রতিক বছরগুলোতে তার স্বামী হতাশা ও অবসাদে ভুগছিলেন। তিনি বলেন, দুই বছর আগেও আত্মহত্যার চেষ্টা করেছিলেন ইংল্যান্ডের হয়ে ১০০ টেস্ট এবং ৮২ ওডিআই খেলা থর্প। আমান্ডা বলেন, ‘থর্প আমাকে এবং আমাদের দুই মেয়েকে খুব ভালোবাসত। আমরাও তাকে খুব ভালোবাসতাম। সম্প্রতি সে ভীষণ অসুস্থ ছিল। হয়তো অনুভব করেছিল যে, আমরা তাকে ছাড়াই ভালো থাকব। আমরা গভীরভাবে দুঃখিত যে, সে নিজের জীবন নিজের হাতে নিয়েছে। গত কয়েক বছর ধরে বিষণ্নতায় ভুগছিল। ২০২২ সালের মে মাসে আত্মহত্যার চেষ্টা করেছিল থর্প। তাকে দীর্ঘদিন আইসিইউতে থাকতে হয়েছিল।’"
2024/08/13,‘সোনা নয় তত খাঁটি...’,Unknown,"প্যারিস অলিম্পিকে পদক জিতেও খুশি নন অনেক ক্রীড়াবিদ। তাদের অভিযোগ, পদকের গুণমান নিয়ে। অলিম্পিক শেষ হতে না হতে শুরু হয়েছে বিতর্ক। পদকে স্বর্ণের পরিমাণ কম, এই অভিযোগ করেছেন সোনাজয়ী ভিক্টর অ্যাক্সেলসেন। পদকের রং ফিকে হয়ে যাচ্ছে বলেও অভিযোগ। ২০২১ টোকিও অলিম্পিকে ব্যাডমিন্টনে পুরুষদের সিঙ্গলসে সোনা জিতেছিলেন ডেনমার্কের অ্যাক্সেলসেন। এবারও জিতেছেন। তিনি একটি ভিডিও প্রকাশ করেছেন। সেখানে তার জেতা দুটি সোনার পদক পাশাপাশি রেখেছেন তিনি। অ্যাক্সেলসেনের অভিযোগ, টোকিওতে পাওয়া পদকে সোনার পরিমাণ ছিল ৯ শতাংশ। প্যারিসে তা কমে হয়েছে ১ শতাংশ। ১৯১২ সালের আগে অলিম্পিকে সোনার পদকে নিখাদ সোনা দেওয়া হতো। পরে তা বন্ধ হয়ে যায়। ইস্পাতের ওপর সোনার পাত বসানো হয়। কিন্তু সেখানেও সোনার পরিমাণে ঘাটতি আছে বলে অভিযোগ করেছেন অ্যাক্সেলসেন। এবার পুরুষদের স্ট্রিট স্কিটবোর্ডে ব্রোঞ্জ জিতেছেন যুক্তরাষ্ট্রের নিজা হুস্টন। হুস্টনও সমাজিক যোগাযোগমাধ্যমে একটি ছবি দিয়েছেন। সেখানে তার পদকের দুটি ছবি রয়েছে। একটি জেতার পরে তোলা। অপরটি তিনদিন পরে তোলা। স্পষ্ট দেখা যাচ্ছে, পদকের রং ফিকে হয়ে গেছে।’"
2024/08/13,"আমেরিকা শীর্ষে, দ্বিতীয় চীন",Unknown,"এবারের অলিম্পিক গেমসকে নিজেদের করে নিয়েছে আমেরিকা। তবে সমান স্বর্ণ পেয়েও চীনকে পদক তালিকায় দ্বিতীয় হয়েই থাকতে হলো। ৪০টি স্বর্ণ, ৪৪ রুপা ও ৪২ ব্রোঞ্জ মিলিয়ে ১২৬টি পদক আমেরিকাকে শীর্ষে তুলে দেয়। চীনের ঝুলিতে ৪০টি স্বর্ণ, রুপা ২৭টি ও ব্রোঞ্জ ২৪টি। স্বাগতিকদের অর্জন ১৬ স্বর্ণের সঙ্গে ২৬ রুপা ও ২২ ব্রোঞ্জ। শতবর্ষ পর অলিম্পিক আয়োজন করে আয়োজকদের মধ্যে সেরা পারফরম্যান্স দেখিয়ে ফ্রান্স ইতোমধ্যে জয় করে নিয়েছে বিশ্ববাসীর হৃদয়। টোকিও অলিম্পিকে ৩৯টি স্বর্ণ জিতেছিল মার্কিনিরা। একটি কম পেয়ে পেছনে থাকতে হয়েছিল চীনকে। প্যারিসে পদকযুদ্ধে পরাশক্তি আমেরিকাকে হটিয়ে শীর্ষে উঠতে চেয়েছিল চীন। গেমসের প্রথম দিকে চীনের অবস্থান উপরেই ছিল। একটা সময় ছিল যখন অলিম্পিকের মূল লড়াইয়ে থাকত তৎকালীন সোভিয়েত ইউনিয়ন ও যুক্তরাষ্ট্র। একবার সোভিয়েতরা, আরেকবার আমেরিকা শীর্ষস্থান দখল করে নিত। কিন্তু সোভিয়েত ইউনিয়ন ভেঙে যাওয়ার পর আমেরিকানরা শাসন করছে অলিম্পিকে। এর মধ্যে চীন উঠে আসে প্রথম কাতারে। আমেরিকা, রাশিয়া ও চীনের মধ্যে ত্রিমুখী লড়াই শুরু হয়। ২০০৪ সালে এথেন্স অলিম্পিকে আমেরিকা ৩৬টি স্বর্ণপদক জিতে প্রথম হলেও চীন পায় দ্বিতীয় স্থান।"
2024/08/13,"‘ক্রিকেট, ওটা আবার কোন খেলা!’",Unknown,"স্তাদে দ্য ফ্রান্সের প্রেস ট্রিবিউনের মাঝামাঝি বসে আছি। আমার সামনে অস্ট্রেলিয়ার ব্রডকাস্টিং করপোরেশনের (এবিসি) রিপোর্টার কারেন বারলো। অলিম্পিকের তৃতীয়দিন ওর সঙ্গে পরিচয়। একটু খাতিরও হয়েছে। এই অস্ট্রেলিয়ান ভদ্রমহিলার সঙ্গে নানা বিষয় নিয়ে কথা হয়। বাংলাদেশ ক্রিকেট দল এখন পাকিস্তানে। কারেনের সঙ্গে কথা বলার সময় ক্রিকেট ঘুরেফিরে আসে। পাশে বসা ব্রাজিলীয় সাংবাদিক রুয়ান কার্লোস ফোড়ন কাটল, ‘এই তোমরা কোন খেলার কথা বলছ। ক্রিকেট, ওটা আবার কোন খেলা।’ কারেন ক্রিকেট সম্পর্কে অনেক তথ্য দিল ওকে। তারপরও রুয়ানের মাথায় ঢুকছে না। কী করে বুঝবে সে, ক্রিকেট কেমন খেলা। কারেন নিজের ল্যাপটপে থাকা ক্রিকেট ম্যাচের কিছু অংশ দেখাল রুয়ানকে। ওর ভাবসাব দেখে মনে হলো, ঢের বুঝেছে। ভুলটা ভাঙল রুয়ানের কথায়, ‘ওহো, তোমরা কি বেসবলের কথা বলছ? তা বেসবল বললেই হতো।’ পাশ থেকে এক ভারতীয় টিপ্পনি কাটলেন, ‘ক্রিকেট না বুঝিয়ে ডাঙ্গুলি কীভাবে খেলে, সেটা ওকে বোঝান। সেটাকেও ও বেসবল মনে করবে।’ রুয়ানকে দোষ দিয়ে লাভ কী। একসময় চীনারাও ক্রিকেট জানত না। বাংলাদেশের প্রথম টেস্ট সেঞ্চুরিয়ান আমিনুল ইসলাম বুলবুলের প্রাণপণ চেষ্টায় সেই চীনারাও ক্রিকেট আয়ত্তে নিয়ে এসেছে। সেই ক্রিকেট অলিম্পিকে আবার ফিরিয়ে আনার জন্য আইসিসি’র সাবেক প্রেসিডেন্ট ডেভিড মরগ্যান ব্যাপক চেষ্টা করেছিলেন। তারই পরিপ্রেক্ষিতে ২০২৮ অলিম্পিকে ক্রিকেট অন্তর্ভুক্ত হয়েছে। এতে অস্ট্রেলিয়ার উৎসাহ সবচেয়ে বেশি। তাহলে একটি স্বর্ণপদক ওদের ঝুলিতে জমা হওয়ার সম্ভাবনা বেশি। অস্ট্রেলিয়ার ক্রিকেট সম্পর্কে ম্যালা তথ্য দিলেন কারেন। অস্ট্রেলিয়ায় ফুটি (ফুটবল), ফর্মুলা ওয়ান (কার রেসিং), বেসবলের পর গুরুত্ব দেওয়া হয় ক্রিকেটকে। রুয়ানকে বললাম, ‘চার বছর অপেক্ষা করো। লস অ্যাঞ্জেলেসে চার-ছক্কার খেলা দেখতে পারবে।’"
2024/08/13,আলো-আঁধারির লুকোচুরিতে শেষ অলিম্পিক,Unknown,"আলো-আঁধারির লুকোচুরিতে শেষ হলো প্যারিস অলিম্পিক গেমস। বিদায় প্যারিস। দেখা হবে লস অ্যাঞ্জেলেসে। ভাঙল মিলনমেলা। নিভে গেল আলো। ২৬ জুলাই সিন নদীর তীরে যে উৎসবের ঢেউ আছড়ে পড়েছিল, তার যবনিকাপাত ঘটল রোববার। পর্দা নামল প্যারিস অলিম্পিক গেমসের। ফরাসি প্রেসিডেন্ট এমানুয়েল ম্যাক্রোঁ, আন্তর্জাতিক অলিম্পিক কমিটির সভাপতি টমাস বাখসহ বিভিন্ন দেশের সরকার প্রধান, প্রখ্যাত ব্যক্তিরা গ্যালারিতে আসন নেন ঘড়ির কাঁটা ৯টা বাজার আগেই। অনুষ্ঠান শুরু হয় ফরাসি গান দিয়ে। এরপর প্যারেড অব নেশন্স। মঞ্চে আসেন বেলজিয়ান পপ গায়িকা অ্যাঞ্জেল ভ্যান উইক। তারপর অস্ট্রেলিয়ার গোল্ডেন ভয়েজার ব্যান্ড অলিম্পিকের আবিষ্কার দেখায়। অ্যাঞ্জেল, কিউমিস্কি ও র‌্যাপার ওনেদাও ফরাসি ব্যান্ড ফিনিক্সের সঙ্গে পারফর্ম করেন। পাঁচটি গ্র্যামি পুরস্কারজয়ী গ্যাব্রিয়েলা সারমিয়েন্টো উইলসন আমেরিকার জাতীয় সংগীত গেয়েছেন। বর্ণাঢ্য অনুষ্ঠানে বক্তব্য রাখেন আয়োজক কমিটির সভাপতি টনি এস্টানগুয়েট ও আন্তর্জাতিক অলিম্পিক কমিটির (আইওসি) সভাপতি টমাস বাখ। সমাপনীতে বিশেষ আয়োজন ছিল গোল্ডেন ভয়েজার। ইতিহাসের চরিত্র গোল্ডেন ভয়েজারের পরিবেশনায় ফ্রান্সের ঐতিহ্য, বাস্তিলের চেতনা যেমন ফুটিয়ে তোলা হয়েছে, উপস্থাপনায় ছিল বিজ্ঞান কল্পকাহিনি ও ভিডিও গেমসের ছোঁয়াও। মনোমুগ্ধকর অনুষ্ঠানে হলিউডের ছোঁয়া সবার নজর কেড়েছে। অভিনেতা টম ক্রুজের দুর্দান্ত পারফরম্যান্সে মুগ্ধ হন দর্শকরা। মার্কিন জিমন্যাস্ট সিমোন বাইলসের থেকে অলিম্পিকস পতাকা নিয়ে একটি কার্গো প্লেনে করে পৌঁছে দেন ২০২৮ অলিম্পিকের ভেন্যু লস অ্যাঞ্জেলেসে। স্টেডিয়ামের ছাদ থেকে দড়ি বেয়ে নেমে আসেন টম। তারপর সিমোন বাইলস ও লস অ্যাঞ্জেলেসের মেয়রের কাছ থেকে অলিম্পিক পতাকা নিয়ে বাইকে চড়ে চলে যান। পরের দৃশ্যে দেখানো হয় পতাকা নিয়ে একটি প্লেন থেকে লাফ দিয়ে লস অ্যাঞ্জেলেসে অবতরণ করেন। তারপর তিনি অলিম্পিক রিংগুলোর ঝলক দেখান। আমেরিকার রানার মাইকেল জনসনের হাতে পতাকা তুলে দেন। লাল-সবুজের পতাকা ছিল গেমসের এক ভলান্টিয়ারের হাতে। শুধু বাংলাদেশই নয়, সংযুক্ত আরব আমিরাত, সোমালিয়াসহ কয়েকটি দেশের পতাকা বহন করেছেন ভলান্টিয়ার। বাংলাদেশের পাঁচ ক্রীড়াবিদের মধ্যে স্প্রিন্টার ইমরানুর রহমান ইংল্যান্ডে থাকেন। ৬ আগস্ট লন্ডন ফিরে গেছেন। অন্যরা গেছেন সমাপনীর আগেরদিন। ইমরানুরকে সমপানীতে আনার চেষ্টা করেছিল বাংলাদেশ অলিম্পিক অ্যাসোসিয়েশন। তার স্ত্রী সন্তানসম্ভবা। তাই প্যারিসে আসা সম্ভব হয়নি। পতাকা বহনকারীদের মাঠে ঢোকেন ভলান্টিয়াররা। ভলান্টিয়ারদের পরিশ্রমে গেমস সফল ও প্রাণবন্ত হয়। সমাপনীতে ভলান্টিয়ারদের সম্মান জানানো হয়। উৎসবমুখর পরিবেশে সবাই এক সুরে নাচ-গানে মাতোয়ারা হন। গেমসের সবশেষ ইভেন্ট নারী ম্যারাথনের পুরস্কার দেওয়া হয় সমাপনী অনুষ্ঠানে। গেমসের নানা মুহূর্ত ডিসপ্লেতে দেখানো হয়। অ্যাথলেট কমিশনের নতুন চার সদস্য অ্যালিসন ফেলিক্স আমেরিকান দৌড়বিদ, কিম বুই জার্মান জিমন্যাস্ট, জেসিকা ফক্স অস্ট্রেলিয়ান ক্যানন, মার্কুস ড্যানিয়েল কিউই টেনিসকে পরিচয় করিয়ে দেওয়ার জন্য মঞ্চে আনা হয়। সাংস্কৃতিক অনুষ্ঠানের মঞ্চে বংশীবাদকদের বাঁশির সুর সবার হৃদয় ছুঁয়ে যায়। বাজান। আলো-আঁধারি ও শব্দের খেলায় বুঁদ থাকেন দর্শকরা। শূন্যে থেকে বাদ্যযন্ত্র বাজিয়েছেন বাদকরা। জিরো কার্বনের গেমসে কোনো আতশবাজি ছিল না। তবে প্রযুক্তির মাধ্যমে আলোর নাচনে মাতোয়ারা ছিলেন সবাই। পারস্পরিক সৌহার্দ্য ও সম্প্রীতির সেতুবন্ধ তৈরি করে গেমসে অংশ নেওয়া সাড়ে দশ হাজার ক্রীড়া ব্যক্তিত্ব হয়ে উঠেছিলেন এক অভিন্ন পরিবারের সদস্য। শুধু খেলার মাঠে নয়, সৌহার্দ্যরে সুর ছড়িয়ে পড়েছে ২০৬টি দেশে। শুরুতেই ঘোষণা করা হয়, ‘আবার আমরা এখানে সমবেত হয়েছি। যে যেখানেই থাকুন, সবাইকে স্বাগত জানাই আজকের এই আয়োজনে।’ সমাপনীতে প্রজ্বলিত অগ্নিশিখা নিয়ে আসেন এবারের আসরে চারটি সোনা জেতা ফরাসি সাঁতারু লিওঁ মারশা। অলিম্পিক গেমসের পতাকা প্যারিসের মেয়র অ্যান হিডালগোর লস অ্যাঞ্জলেসের মেয়র কারেন বাসের হাতে তুলে দেওয়ার মধ্য দিয়ে শেষ হয় গেমস। আনন্দঘন উদ্বোধনের পর বেদনার সুর ছড়িয়ে পর্দা নামল প্যারিস অলিম্পিক গেমসের। প্যারিস অলিম্পিকের মূলমন্ত্র ‘অ্যালোন উই গো ফাস্টার, টুগেদার উই গো ফার্দার।’ অর্থাৎ একা আমরা জোরে যেতে পারি, সংঘবদ্ধভাবে আমরা অনেক দূর যেতে পারি। এই মন্ত্রে উদ্দীপ্ত হয়ে ফিরে যাচ্ছেন অ্যাথলেটরা। সবাই একসঙ্গে কাজ করলে শান্তি, সমৃদ্ধির পথে হাঁটবে পুরো পৃথিবী।"
2024/08/13,বাংলাদেশের বিপক্ষে দুটি টেস্টই জিততে চায় পাকিস্তান,Unknown,"বাংলাদেশের বিপক্ষে দুই ম্যাচের সিরিজ দিয়ে পাকিস্তান টেস্ট দলের নতুন প্রধান কোচ হিসাবে অভিষেক হবে অস্ট্রেলিয়া সাবেক পেসার জেসন গিলেস্পির। ২১ আগস্ট রাওয়ালপিন্ডিতে শুরু হবে প্রথম টেস্ট। প্রতিপক্ষ হিসাবে বাংলাদেশকে সমীহ করলেও গিলেস্পি-যুগের শুরুটা জয়ে রাঙাতে উন্মুখ পাকিস্তানের টেস্ট অধিনায়ক শান মাসুদ। আইসিসি টেস্ট চ্যাম্পিয়নশিপের পয়েন্ট টেবিলে আপাতত পাকিস্তান রয়েছে পাঁচে, বাংলাদেশ আটে। ফাইনালে খেলার আশা বাঁচিয়ে রাখতে দুটি টেস্টই জিততে চান শান মাসুদ, ‘টেস্ট চ্যাম্পিয়নশিপে প্রতিদ্বন্দ্বিতার জন্য সবার আগে আমাদের জিততে হবে। সেজন্য তিন বিভাগেই জয় দরকার। আমাদের ইতিবাচক মানসিকতা দেখাতে হবে। জয়ের মতো পরিস্থিতিতে যেতে আমাদের স্মার্ট ক্রিকেট খেলতে হবে, সেটা আক্রমণাত্মক হোক বা রক্ষণাত্মক। টেস্ট ক্রিকেটে খুব দ্রুত মোমেন্টাম বদলায়। সেই অনুযায়ী মানিয়ে নিতে হয়। আমাদের দল বাংলাদেশ সিরিজের জন্য সেরা প্রস্তুতি নেওয়ার চেষ্টা করছে।’ আগেভাগে পাকিস্তানে যাওয়ায় বাংলাদেশ দলও সেরা প্রস্তুতি নিয়ে নামতে পারবে প্রথম টেস্টে। মুশফিকুর রহিম ও সাকিব আল হাসানের মতো অভিজ্ঞরা দলে থাকায় বাংলাদেশকে হালকাভাবে নেওয়ার সুযোগ দেখছেন না শান মাসুদ। বলেছেন, ‘বাংলাদেশ দলে এমন অনেক খেলোয়াড় আছে, যারা বিশ্বজুড়ে খেলে। অনেক অভিজ্ঞ দল তারা। আমাদের চেষ্টা থাকবে এমন পিচ বানানো, যেটি আমাদের ঘরানার সঙ্গে যায়।’"
2024/08/13,এক বছর পর টেস্ট ড্র,Unknown,ট্রিস্টান স্টাবসের ঝড়ো ফিফটির পর কেশব মহারাজের দারুণ বোলিংয়ে ওয়েস্ট ইন্ডিজকে চেপে ধরে জয়ের সম্ভাবনা জাগিয়েছিল দক্ষিণ আফ্রিকা। কিন্তু সফরকারীদের সামনে দেওয়াল হয়ে দাঁড়ান আলিক আথানেজে। মাত্র আট রানের জন্য সেঞ্চুরি না পেলেও তার ক্যারিয়ারসেরা ইনিংসে রোববার ত্রিনিদাদে দুই ম্যাচ সিরিজের প্রথম টেস্ট ড্র করেছে ওয়েস্ট ইন্ডিজ। এক বছর ও ২৮ ম্যাচ পর ড্র দেখল টেস্ট ক্রিকেট। এর আগে টেস্টে সবশেষ ম্যাচ ড্র হয়েছিল ২০২৩ সালের জুলাইয়ে। সেটিও ছিল ত্রিনিদাদের এই পোর্ট অব স্পেনে। সেবার ড্র নিয়ে মাঠ ছেড়েছিল ওয়েস্ট ইন্ডিজ ও ভারত। এবারের ড্রয়ে বড় ভূমিকা রয়েছে আবহাওয়ারও। পাঁচদিনে বৃষ্টির দরুন ১৪২ ওভারের খেলা নষ্ট হয়েছে। সেই ক্ষতি পোষাতে শেষদিনে দ্রুত তিন উইকেটে ১৭৩ রান তুলে দ্বিতীয় ইনিংস ঘোষণা করে দক্ষিণ আফ্রিকা। প্রতিপক্ষকে অলআউট করতে তাদের হাতে ছিল দুই সেশন। ২৯৮ রানের লক্ষ্য তাড়ায় ৬৪ রানে তিন উইকেট হারিয়ে চাপে পড়া উইন্ডিজকে উদ্ধার করেন আথানেজে। তার ৯২ রানের লড়াকু ইনিংস এবং কাভেম হজ (২৯) ও জেসন হোল্ডারের (৩১*) প্রতিরোধে ৫৬.২ ওভারে উইন্ডিজ পাঁচ উইকেটে ২০১ রান তোলার পর ড্র মেনে নেয় দক্ষিণ আফ্রিকা। দুই ইনিংস মিলিয়ে আট উইকেট নিয়ে ম্যাচসেরা প্রোটিয়া স্পিনার মহারাজ। গায়ানায় সিরিজের দ্বিতীয় ও শেষ টেস্ট শুরু হবে ১৫ আগস্ট।
2024/08/13,"খেলোয়াড়ি জীবনে রাজনীতি, সুস্পষ্ট নীতিমালা চান প্রধান নির্বাচক",Unknown,"এ বছরের বাকি সময় বাংলাদেশের আটটি টেস্ট ম্যাচ খেলার কথা। প্রধান নির্বাচক গাজী আশরাফ হোসেন জানিয়েছেন, অবশিষ্ট সব টেস্ট ম্যাচে পাওয়া যাবে সাকিব আল হাসানকে। পাকিস্তান সফরে টেস্ট দলে রাখা হয়েছে তাকে। মিরপুরে সোমবার প্রধান নির্বাচক বলেন, ‘রাজনৈতিক পরিচয় নয়, মেধার বিবেচনায় সাকিবকে দলে নেওয়া হয়েছে।’ তিনি বলেন, ‘সাকিব বাংলাদেশের একজন শীর্ষ খেলোয়াড়। তার পারফরম্যান্স এবং পাকিস্তানের বিপক্ষে তার রেকর্ড বিবেচনায় তাকে দলে নেওয়া হয়েছে।’ গত দুই বছরে বাংলাদেশ যে আটটি টেস্ট খেলেছে, এর মধ্যে সাকিব খেলেছেন মাত্র চারটি ম্যাচে। কানাডায় গ্লোবাল টি ২০ লিগ খেলে তিনি সরাসরি দলের সঙ্গে যোগ দেবেন পাকিস্তানে। ২১ আগস্ট রাওয়ালপিন্ডিতে শুরু হবে প্রথম টেস্ট। করাচিতে দ্বিতীয় ও শেষ টেস্ট শুরু হবে ৩০ আগস্ট। আগেরদিন পাকিস্তান সফরে দুই টেস্টের জন্য দল ঘোষণার পর গাজী আশরাফ কাল মুখোমুখি হন গণমাধ্যমের। সাকিব খেলোয়াড় থাকতেই সংসদ-সদস্য নির্বাচিত হয়েছিলেন। তাই তার রাজনৈতিক পরিচয় সামনে চলে এসেছে। এ প্রসঙ্গে প্রধান নির্বাচক গাজী আশরাফ হোসেন মনে করেন, খেলোয়াড়ি জীবনে রাজনীতি করার ব্যাপারে সুস্পষ্ট নীতিমালা ও দিকনির্দেশনা থাকা উচিত। তিনি বলেন, ‘এখন সংস্কারের ছোঁয়া লেগেছে। হয়তো এমন প্রক্রিয়া তৈরি হবে যাতে জাতীয় দলে থাকা অবস্থায় কেউ রাজনীতি করতে পারবে না। সংস্কার দুই জায়গাতেই হওয়া উচিত।’ তিনি বলেন, ‘খেলোয়াড় থাকতে কেউ রাজনীতিতে যোগ দিতে পারবেন কি না, সেটা ঠিক করা দরকার। রাজনৈতিক দলেরও ভাবা উচিত। শুধু খেলোয়াড়কে দোষ দিলেই হবে না। রাজনৈতিক দলকেও সমান দায় নিতে হবে।’ তিনি বলেন, ‘যদি খেলা এবং রাজনৈতিক কর্মকাণ্ড থাকে, তাহলে আপনি কোনটাকে এগিয়ে রাখবেন? এটা একটা বিষয়। তাই দিকনির্দেশনা থাকলে ভালো হয়। তাহলে কোনো খেলোয়াড় রাজনীতিতে যাওয়ার আগে চিন্তা করবেন তার অগ্রাধিকার কোথায়? এই রাস্তাটা বন্ধ হওয়া উচিত।’ এতদিনে দল নির্বাচনের পর বিসিবি সভাপতি অনুমোদন দেওয়ার পর ঘোষণা করা হতো। বিসিবি সভাপতি দেশের বাইরে থাকায় পাকিস্তানে দুই ম্যাচের টেস্ট সিরিজের দল ঘোষণায় তার প্রয়োজন হয়নি। তামিম ইকবালের মতামতও এখন জানতে চাইবেন প্রধান নির্বাচক। এদিকে গতকাল দেশ ছাড়ার আগে টেস্ট দলে ফেরা পেসার তাসকিন আহমেদ বলেন, ‘অনেকদিন পর টেস্ট ক্রিকেটে ফিরতে পেরে আমি রোমাঞ্চিত। আমার কাঁধে সমস্যা রয়েছে। তাই এতদিন টেস্ট ক্রিকেট থেকে দূরে ছিলাম।’ তবে ‘এ’ দলের হয়ে প্রথম চারদিনের ম্যাচ খেলার পর প্রথম টেস্টে তিনি বিশ্রামে থাকবেন। তাসকিন শুধু দ্বিতীয় টেস্টে খেলবেন।"
2024/08/13,খাদ্যশস্য প্রকল্পে দুর্নীতি : অন্তর্বর্তী সরকারকে সবদিকেই খেয়াল রাখতে হবে,Unknown,"২০০৯ থেকে ২০২৪ সাল পর্যন্ত বান্দরবান জেলা পরিষদে খাদ্যশস্য প্রকল্পের কর্মসূচি অব্যাহত ছিল। এই প্রকল্পের অধীনে সাধারণত দাতব্য প্রতিষ্ঠান, মসজিদ-মাদ্রাসা, মন্দির, গির্জা, রাস্তাঘাট নির্মাণের জন্য খাদ্যশস্য বরাদ্দ দিয়েছে সরকার। কিন্তু অনুসন্ধানে জানা গেল, বান্দরবান জেলা পরিষদের প্রায় ৭২০ কোটি টাকার খাদ্যশস্য প্রকল্পের পুরোটাই লুটপাট করা হয়েছে। উল্লেখ করা যায়, দেড় শতাধিক প্রকল্পের নামে খাদ্যশস্য বরাদ্দ করা হয়েছে, যেগুলো ছিল অস্তিত্বহীন। অস্তিত্বহীন এসব প্রকল্পে কাগজপত্রে শস্য বরাদ্দ দেওয়ার প্রক্রিয়ায় জড়িত ছিলেন জেলা পরিষদের চেয়ারম্যান থেকে শুরু করে নির্বাহী প্রকৌশলী, উপ-সহকারী প্রকৌশলী, হিসাবরক্ষকসহ অনেকেই। ১ লাখ ২০ হাজার টন চাল এবং ৮০ হাজার টন গম তারা নির্বিঘ্নে ভুয়া প্রকল্পে বরাদ্দ দিয়ে গেছেন। অর্থাৎ খাদ্যশস্যগুলো অস্তিত্বহীন প্রকল্পে যায়নি, গিয়েছে অসাধু ব্যবসায়ীদের কাছে। সেসব খাদ্যশস্যের বিক্রির টাকা সবাই মিলে ঢুকিয়েছেন পকেটে। জালিয়াতির একটি বড় প্রমাণ হলো, জেলার লামা উপজেলার আজিজনগর ইউনিয়নের একটি প্রকল্প ছিল দুলালপাড়া থেকে বেলালপাড়া পর্যন্ত রাস্তা সংস্কারের; কিন্তু আজিজনগরে দুলালপাড়া ও বেলালপাড়া নামে কোনো পাড়াই খুঁজে পাওয়া যায়নি। যুগান্তরের প্রতিনিধি জেলা পরিষদ চেয়ারম্যানের সঙ্গে যোগাযোগ করার শত চেষ্টা করেও ব্যর্থ হয়েছেন। হিসাবরক্ষক বলেছেন, চেয়ারম্যান স্যারের অনুমতি ছাড়া তিনি কিছু বলতে পারবেন না। অর্থাৎ বোঝাই যাচ্ছে, অভিযোগগুলো অভিযুক্তরা এড়িয়ে চলেছেন, যা অভিযোগের সত্যতা প্রমাণ করে। দেশে প্রকল্পের নামে লুটপাট ও অর্থ আত্মসাৎ নতুন কোনো ঘটনা নয়। ভুয়া প্রকল্প তৈরি করে টাকা ও খাদ্যশস্য লুটপাট হয়েছে দেশের বিভিন্ন জায়গায়। সংঘবদ্ধ দুর্নীতিবাজরা নানা কায়দায় করেছে এসব অপকর্ম। বস্তুত দেশে দুর্নীতির এক ভয়াবহ রাজত্ব কায়েম হয়েছে। গত সরকার দুর্নীতির বিরুদ্ধে জিরো টলারেন্স ঘোষণা করলেও কার্যত কিছুই করা সম্ভব হয়নি। দেশে একদিকে সংঘটিত হয়েছে মেগা দুর্নীতি, অন্যদিকে জেলা-উপজেলায়ও মাইক্রো পর্যায়ে দুর্নীতি কম হয়নি। বর্তমান অন্তর্বর্তী সরকার শপথগ্রহণের পর বলেছে, দেশ থেকে সব ধরনের অনাচার দূর করা হবে। আইনশৃঙ্খলা পরিস্থিতির উন্নতি হওয়ার পর সরকার রাজনীতি ও অন্যান্য সংস্কারে হাত দেওয়ার কথা বলেছে। আমরা চাইব দুর্নীতি দমনও হবে তাদের অগ্রাধিকার। রাষ্ট্রের সর্বস্তর থেকে দুর্নীতি উচ্ছেদের পদক্ষেপ নেওয়া হবে, এটাই আমাদের প্রত্যাশা। "
2024/08/13,ব্যাংক খাতে বিশৃঙ্খলায় কার্যকর পদক্ষেপ কাম্য,Unknown,"দলীয় প্রভাবের কারণে কয়েকটি ব্যাংকের আর্থিক কার্যক্রম মারাত্মক ঝুঁকির মুখে পড়েছে। বেশ কয়েকটি ব্যাংক তো সরাসরি আওয়ামী লীগের দখলে চলে গেছে বলেও সংশ্লিষ্টদের অনেকের অভিযোগ। সম্প্রতি গণআন্দোলনের মুখে সরকারের পতনের পর সেসব ব্যাংক ঘুরে দাঁড়ানোর স্বপ্ন দেখছে। তবে কয়েকটি ব্যাংক, বিশেষ করে আওয়ামী লীগের আমলে দখল হওয়া তিনটি ব্যাংকে গত কয়েকদিন ধরে বিশৃঙ্খল পরিস্থিতি বিরাজ করছে। সোমবার যুগান্তরের খবরে প্রকাশ, সরকারের পতনের পর বিভিন্ন দাবিতে ব্যাংকগুলোয় এমন পরিস্থিতি সৃষ্টি হয়েছে। ফলে ব্যাহত হচ্ছে সেসব ব্যাংকের লেনদেনও। আমানতকারীদের স্বার্থরক্ষায় তাই ব্যাংকগুলোয় দ্রুত শৃঙ্খলা ফেরাতে রোববার বাংলাদেশ ব্যাংক থেকে জারি করা এক সার্কুলার এবং এক সংবাদ বিজ্ঞপ্তিতে হুঁশিয়ারি উচ্চারণ করা হয়েছে। এদিকে সরকারি খাতের কয়েকটি ব্যাংকের বিদ্যমান ব্যবস্থাপনার বিরুদ্ধে কর্মীরা চাপা ক্ষোভ প্রকাশ করছেন। যে কোনো সময় এই ক্ষোভ প্রকাশ্য রূপ নিতে পারে-এমন আশঙ্কা সংশ্লিষ্টদের। উদ্ভূত পরিস্থিতিতে ব্যাংক খাতে দ্রুত শৃঙ্খলা ফেরানো জরুরি হয়ে পড়েছে। পর্যায়ক্রমে দখলে থাকা ব্যাংকগুলো নিয়মের মধ্য দিয়ে প্রকৃত মালিকদের কাছে ফিরিয়ে দেওয়ার পাশাপাশি যেসব অনিয়ম হয়েছে, সেসবের বিরুদ্ধে ব্যবস্থা নেওয়া প্রয়োজন বলে মনে করছেন বিশেষজ্ঞরা। আমরা মনে করি, দেশের অর্থনীতির স্বার্থে দ্রুত ব্যাংক খাতের ধস ঠেকানো ও শৃঙ্খলা ফেরানো প্রয়োজন। কারণ ব্যাংক খাতসহ অর্থনৈতিক পরিবেশ যথাসম্ভব দ্রুত স্বাভাবিক করতে না পারলে সংকট আরও বাড়তে পারে, বিনিয়োগ কমতে পারে; ফলে থমকে যেতে পারে অর্থনীতি। বলা বাহুল্য, গেল সরকারের সময়েই ব্যাংক খাতে বিশৃঙ্খলা বিরাজ করতে আমরা দেখেছি। এ খাতের নিয়ন্ত্রক সংস্থা বাংলাদেশ ব্যাংক এসব বিশৃঙ্খলা রোধে কার্যত ব্যর্থ হয়েছে। ক্রমবর্ধমান মূল্যস্ফীতি, ডলারের দামের অস্থিতিশীলতা, রিজার্ভের ঘাটতি, দেশি-বিদেশি পর্যায়ে ঋণের দায় বৃদ্ধি, প্রবাসী ও রপ্তানি আয়ের প্রবাহ হ্রাস; সর্বোপরি ব্যাংকগুলো থেকে ঋণের নামে অর্থ লুট হওয়ায় এ খাতে ভয়াবহ পরিস্থিতির সৃষ্টি হয়। বেসরকারি গবেষণা সংস্থা সেন্টার ফর পলিসি ডায়ালগ (সিপিডি) গতকাল জানিয়েছে, ২০০৮ থেকে ২০২৩ সাল পর্যন্ত এই ১৫ বছরে ব্যাংক খাতে ২৪টি বড় কেলেঙ্কারির মাধ্যমে প্রায় ৯২ হাজার ২৬১ কোটি টাকা আত্মসাৎ করা হয়েছে, যা টাকার অঙ্কে ২০২৩-২৪ অর্থবছরের জাতীয় বাজেটের ১২ শতাংশ বা জিডিপির ২ শতাংশের সমান। ব্যাংক খাতে দুষ্ট চক্র ভেঙে ফেলতে এবং স্বচ্ছতা আনতে তাই একটি সুনির্দিষ্ট, সময় উপযোগী, স্বচ্ছ, নিরপেক্ষ, জবাবদিহিমূলক, অন্তর্ভুক্তিমূলক ও স্বাধীন ব্যাংকিং কমিশন গঠন এখন সময়ের দাবি। স্বচ্ছতার স্বার্থে এ খাতের প্রকৃত চিত্র তুলে ধরাও দরকার। অবশ্য নতুন সরকার দায়িত্ব গ্রহণের পর সবার মাঝেই প্রত্যাশা জন্ম নিয়েছে। ইতোমধ্যে নবগঠিত অন্তর্বর্তীকালীন সরকারের অর্থ ও পরিকল্পনা উপদেষ্টা হিসাবে দায়িত্ব পেয়েছেন বাংলাদেশ ব্যাংকের সাবেক গভর্নর সালেহউদ্দিন আহমেদ। তার জন্য অর্থনীতির এসব পরিচিত চ্যালেঞ্জ মোকাবিলা করা সহজ হবে নিশ্চয়ই। দেশের ব্যাংকগুলোয় শৃঙ্খলা ফেরানো তো বটেই, প্রয়োজনীয় উদ্যোগ গ্রহণের মধ্য দিয়ে তিনি আর্থিক খাতের সংস্কারে সফল হবেন বলে আমাদের দৃঢ় বিশ্বাস। দেশের অর্থনীতির গতি বেগবান করতে অন্তর্বর্তী সরকার কার্যকর পদ্ধতি গ্রহণ করবে, এটাই প্রত্যাশা।"
2024/08/13,"পাবনায় ২ শিক্ষার্থী হত্যা মামলা, সাবেক এমপিসহ আসামি ১০৩",Unknown,"পাবনায় বৈষম্যবিরোধী ছাত্র আন্দোলনের মিছিলে গুলি করে দুই শিক্ষার্থীকে হত্যার ঘটনায় পাবনা সদর আসনের সাবেক সংসদ-সদস্য ও জেলা আওয়ামী লীগের সাধারণ সম্পাদক গোলাম ফারুক প্রিন্সসহ দলটির ১০৩ নেতাকর্মীর নামে মামলা হয়েছে। রোববার নিহত দুই শিক্ষার্থীর বাবা যৌথভাবে বাদী হয়ে পাবনা থানায় মামলাটি করেন। ৪ আগস্ট নিহত শিক্ষার্থীরা হলেন সদর উপজেলার চরবলরামপুর গ্রামের দুলাল উদ্দিনের ছেলে জাহিদুল ইসলাম (১৯) ও ব্রজনাথপুর বেতেপাড়া গ্রামের মো. কালামের ছেলে মাহবুব হাসান নিলয় (১৬)। পাবনা থানার ভারপ্রাপ্ত কর্মকর্তা (ওসি) রওশন আলী মামলার সত্যতা নিশ্চিত করে বলেন, মামলায় ১০৩ জনের নাম উল্লেখসহ অজ্ঞাতনামা অনেককে আসামি করা হয়েছে। তবে এ মামলায় সোমবার বিকাল ৪টা পর্যন্ত কাউকে গ্রেফতার করা যায়নি। প্রিন্স ছাড়া মামলার মূল আসামিরা হলেন-পাবনা জেলা আওয়ামী লীগ সভাপতি রেজাউল রহিম লাল, সদর উপজেলা আ.লীগের সাংগঠনিক সম্পাদক আবু সাঈদ খানসহ তার তিন ভাই, পাবনা জেলা পরিষদের প্যানেল চেয়ারম্যান নজরুল ইসলাম সোহেল, পাবনা পৌরসভার মেয়র শরীফ উদ্দিন প্রধান, সদর উপজেলা চেয়ারম্যান সোহেল হাসান শাহিন, জেলা আ.লীগ নেতা কামিল হোসেন, জেলা আইনজীবী সমিতির সাধারণ সম্পাদক আহাদ বাবু, সাবেক সেক্রেটারি তৌফিক ইমাম খান, বালু ব্যবসায়ী আলী হাসান চেয়ারম্যান প্রমুখ। পুলিশ জানায়, ৪ আগস্ট পাবনা শহরের ট্রাফিক মোড় (বর্তমান শহিদ চত্বর) এলাকায় শিক্ষার্থীরা শান্তিপূর্ণ বিক্ষোভ সমাবেশ করছিলেন। সমাবেশে আওয়ামী লীগ ও সহযোগী সংগঠনের নেতা-কর্মীদের গুলিতে দুজন নিহতসহ ৩০ জনের মতো আহত হন। "
2024/08/13,শিক্ষার্থীদের রংতুলিতে সেজেছে কুমিল্লার বিভিন্ন থানা,Unknown,"কুমিল্লার তিতাস, হোমনা ও দাউদকান্দিতে শিক্ষার্থীদের রংতুলিতে সেজেছে জনবহুল এলাকা। বৈষম্যবিরোধী ছাত্র-জনতার আন্দোলনের ব্যানারে কয়েক দিন ধরে দেয়ালে গ্রাফিতি এঁকে চলেছেন শিক্ষার্থীরা। শিক্ষার্থীরাসহ বিভিন্ন বয়সের ছেলেমেয়েরা এসব গ্রাফিতি আঁকছেন। রংতুলি হাতে দেয়ালে দেয়ালে সাম্প্রতিক আন্দোলনের নানা স্লোগান ফুটিয়ে তুলেছেন তারা। শিক্ষার্থীদের এসব কর্মকাণ্ডকে সাধুবাদ জানিয়েছে সচেতন মহল। সোমবার সরেজমিন দেখা যায়, জেলার তিতাস উপজেলার গাজীপুর খান সরকারি মডেল স্কুল অ্যান্ড কলেজের দেয়াল, হোমনা শিল্পকলা একাডেমি দেয়াল ও দাউদকান্দি পার্ক এবং গৌরীপুর পার্কের দেয়ালে আঁকা হয় ছাত্র-জনতার আন্দোলনের গৌরবময় নানা গ্রাফিতি। রক্তাক্ত মানচিত্র, পতাকা, আঙুলের রক্তিম ছাপ ও নানা প্রতিবাদী শব্দ-সংবলিত বাক্য লেখা হয় দেয়ালে দেয়ালে। হোমনা থানার শিল্পকলা একাডেমি দেয়ালে লেখা হয়েছে, বুকের ভেতর অনেক ঝড়, বুক পেতেছি গুলি কর, পানি লাগবে পানি, পানি লাগবে পানি। তিতাসের গাজীপুর খান সরকারি মডেল স্কুল অ্যান্ড কলেজের দেয়ালে লেখা হয়েছে, গর্জে ওঠো আরেকবার, তিতাস থানা দেয়ালে দাঁড়িপাল্লার ছবি একে এক পাল্লায় ফ্যাসিস্ট আরেক পাল্লায় জনগণ দিয়ে লিখেছেন বিচারব্যবস্থা। দাউদকান্দি মডেল থানার সামনে পার্ক ও গৌরীপুর ইউনিয়ন পরিষদের সামনে পার্কের দেয়ালজুড়ে দেখা যায় অঙ্কনের নান্দনিকতা। লেখা হয় বিভিন্ন স্লোগান। নতুন বাংলাদেশ, স্বাধীনতা এনেছি, সংস্কারও আনব, ৩৬শে জুলাই; ৭১ দেখেনি ২৪ দেখেছি, জেন-জি; নাওসহ বিভিন্ন প্রতিবাদী বাক্য ও স্লোগান চিত্রিত হয়। বিভিন্ন স্কুল, কলেজ ও বিশ্ববিদ্যালয় পড়ুয়া ছাত্রছাত্রীরা এতে অংশ নেন। অংশগ্রহণকারী সাইমুন, আবু বক্কর, জুবায়ের, হাসিব, রাইসা, ইশরাত ও ফারিয়াসহ শিক্ষার্থীরা বলছেন, এসবের মধ্য দিয়ে আন্দোলনে শহিদদের স্মরণ করা হচ্ছে। আর বৈষম্য, সহিংসতা, দুর্নীতি ও অপকর্মমুক্ত বাংলাদেশ গড়ার শপথ এবং মাতৃভূমিকে রক্ষার অঙ্গীকার করছি। এছাড়া জেলার গৌরীপুর বাসস্ট্যান্ড, বাজার, হোমনা বাজার ও তিতাসের বাতাকান্দি বাজার এবং কড়িকান্দি বাজারসহ বিভিন্ন স্থানে যানজট নিয়ন্ত্রণ ও পরিষ্কার-পরিছন্নতার অভিযান চালান শিক্ষার্থীরা।"
2024/08/13,ঝিকরগাছায় শিশু ছেলেকে হত্যা করে বাবার আত্মহত্যা,Unknown,"ঝিকরগাছা উপজেলায় পারিবারিক কলহের জের ধরে ১১ মাসের শিশু ছেলে আয়মান হোসেনকে হত্যা করে গলায় ফাঁস দিয়ে বাবা ইমামুল হোসেন আত্মহত্যা করেছেন। মারা যাওয়া ইমামুল উপজেলার শরীফপুরের আমজাদ গাজীর ছেলে। রোববার রাতে নিজ ঘরের ফ্যানের সঙ্গে রশি দিয়ে গলায় ফাঁস দেন তিনি। স্থানীয়রা জানান, ইমামুল দীর্ঘদিন ধরে বিদেশে ছিলেন। তার স্ত্রী মমতাজ বেগমকে তার বাবার বাড়িতে যেতে দিতেন না। বিষয়টি নিয়ে স্ত্রী মমতাজ ও ইমামুলের মধ্যে বাগবিতণ্ডা হয়। একপর্যায়ে মমতাজ জোর করেই এগারো মাসের শিশু সন্তান আইমানকে তার বাবা ইমামুলের কাছে রেখে বাবার বাড়ি হাড়িয়াদিয়া গ্রামে চলে যান। শিশু সন্তানটি দুধের জন্য কান্নাকাটি শুরু করে। তিনি কান্না থামাতে না পেরে সন্তানকে গলাটিপে হত্যা করেন। এরপর ইমামুল রাতের কোনো এক সময় গলায় রশি দিয়ে আত্মহত্যা করেন। ইমামুলের মা রহিমা বেগম বলেন, দিনের বেলা আমি শিশুটিকে খাওয়া-দাওয়া করিয়ে কোনো রকম রেখেছিলাম। ছোট্ট শিশুটিকে নিয়ে আমার ছেলে ইমামুল ঘুমায়। সকালে উঠে দেখি আমার ছেলে রশিতে ঝুলছে। পাশে বিছানায় আয়মানের লাশ পড়ে রয়েছে। ঝিকরগাছা থানার ভারপ্রাপ্ত কর্মকর্তা (ওসি) কামাল হোসেন ভূঁইয়া বলেন, জানতে পেরেছি পারিবারিক কলহের জেরে ইমামুল শিশু ছেলেকে হত্যা করে তিনি আত্মহত্যা করেছেন।"
2024/08/13,সোনাইমুড়ী ও চাটখিল থানা থেকে লুণ্ঠিত অস্ত্র উদ্ধার,Unknown,"নোয়াখালীর সোনাইমুড়ী ও চাটখিল থানা থেকে লুণ্ঠিত অস্ত্র ও মালামাল বিভিন্ন স্থান থেকে উদ্ধার করে সেনাবাহিনীর কাছে হস্তান্তর করেছেন আনসার সদস্যরা। ৫ আগস্ট প্রধানমন্ত্রী শেখ হাসিনার পদত্যাগ ও দেশ ছেড়ে যাওয়ার পর বিকালে এ দুই থানায় হামলা চালায় একদল দুর্বৃত্ত। এ সময় তারা থানার অস্ত্র, গুলিসহ বিভিন্ন মালামাল লুট করে নিয়ে যায়। সোমবার দুপুরে জেলা আনসার ও গ্রাম প্রতিরক্ষা বাহিনীর কার্যালয়ে লুণ্ঠিত অস্ত্রগুলো সেনাবাহিনীর মাইজদী ক্যাম্পের টুআইসি মেজর রিফাত আনোয়ারের কাছে হস্তান্তর করেন আনসার ও গ্রাম প্রতিরক্ষা বাহিনীর জেলা কমান্ড্যান্ট রোকসানা বেগম। উদ্ধার হওয়া অস্ত্র ও মালামালের মধ্যে রয়েছে ১টি মোটরসাইকেল, ২টি ল্যাপটপ, কম্পিউটার কীবোর্ড ১টি, মাউস ১টি, ১টি এসএমজি, ৫টি শটগান, ৩২ রাউন্ড সিসা কার্তুজ, ৭৫৬ রাউন্ড রাইফেলের গুলি, ৫টি সাউন্ড গ্রেনেড, ১০টি টিয়ারশেল, ৭টি হাতকড়া, ১টি হ্যান্ডমাইক, ১টি পাইপগান, ১টি ওয়্যারলেস, ২টি ওয়্যারলেসের ব্যাটারি, ট্রাফিক সিগন্যাল লাইট ১টি, এসএমজির ম্যাগাজিন ১টি, রাইফেল ১টি, পিস্তল ২টি, গ্যাসগান ২টি, পিস্তলের গুলি ১১টি ও রাবার বুলেট ৬৭ রাউন্ড। আনসার কমান্ড্যান্ট রোকসানা বেগম জানান, চাটখিল ও সোনাইমুড়ী থানায় হামলার সময় হামলাকারীরা দুটি থানা থেকে অস্ত্র, গুলিসহ মূল্যবান মালামাল লুট করে নিয়ে যায়। ঘটনার পর থেকে আনসার ও গ্রাম প্রতিরক্ষা বাহিনীর সদস্যরা লুণ্ঠিত অস্ত্র উদ্ধারে নামে। এরপর থেকে বিভিন্ন সময় তাদের সোর্সের মাধ্যমে একাধিক স্থান থেকে হস্তান্তরকৃত অস্ত্র উদ্ধার করে। বাকি অস্ত্র উদ্ধারে অভিযান অব্যাহত রয়েছে। সেনাবাহিনীর মেজর রিফাত আনোয়ার বলেন, আনসারের পক্ষ থেকে অস্ত্রগুলো আমাদের বুঝিয়ে দেওয়া হয়েছে। সংশ্লিষ্ট কর্তৃপক্ষের কাছে পরবর্তী সময়ে আমরা এগুলো হস্তান্তর করব।"
2024/08/13,"ধুনটে গৃহবধূর ঝুলন্ত লাশ, স্বামী পলাতক",Unknown,"বগুড়ার ধুনটে শোবার ঘর থেকে তানজিলা আকতার (২৩) নামে এক গৃহবধূর ঝুলন্ত লাশ উদ্ধার করা হয়েছে। সোমবার দুপুরে উপজেলার চিকাশী ইউনিয়নের মোহনপুর গ্রামে এ ঘটনা ঘটে। ঘটনার পর ওই নারীর স্বামী সোহেল প্রামাণিক পলাতক রয়েছেন। নিহতের বাবা মতি মিয়ার দাবি, তার মেয়েকে হত্যা করা হয়েছে। পুলিশ ও স্বজনরা জানান, প্রায় চার বছর আগে মোহনপুরের জামাতুল্লাহ প্রামাণিকের ছেলে সোহেলের সঙ্গে সারিয়াকান্দির কাজলা গ্রামের মতির মেয়ে তানজিলার বিয়ে হয়। তাদের সংসারে দুই বছর বয়সি সন্তান রয়েছে। ঘটনার পর স্বামী ও অন্যরা বাড়ি থেকে সটকে পড়েন। মতি মিয়া বলেন, তিনদিন ধরে সোহেলের মোবাইল বন্ধ ছিল। সোমবার সোহেল মোবাইল ফোনে জানায়, আমার মেয়ে মারা গেছে। আমার মেয়ে আত্মহত্যা করতে পারে না। দাম্পত্য কলহের জেরে জামাই তাকে হত্যা করেছে। হত্যাকে আত্মহত্যা বলে চালিয়ে দিতে লাশ ঝুলিয়ে দেওয়া হয়েছে। এ ব্যাপারে আইনগত ব্যবস্থা নেব। তানজিলার ভগ্নিপতি হেলাল মিয়া জানান, সোহেলের সঙ্গে আমার শ্যালিকার সম্পর্ক ভালো ছিল না। পারিবারিক বিষয় নিয়ে দীর্ঘদিন ধরে তাদের মধ্যে ঝামেলা চলছিল। তানজিলা বেশ কয়েকবার অভিমান করে বাবার বাড়িতে চলে আসে। সম্প্রতি গ্রাম্য সালিশের মাধ্যমে সে স্বামীর বাড়ি ফিরে যায়। ধুনট থানার ভারপ্রাপ্ত কর্মকর্তা (ওসি) সৈকত হাসান বলেন, ঘটনাস্থলে ফোর্স পাঠানো হয়েছে। লাশ উদ্ধার করে মর্গে পাঠানো হবে। ময়নাতদন্তের প্রতিবেদন পেলে এটি আত্মহত্যা না হত্যা তা নিশ্চিত হওয়া যাবে।"
2024/08/13,পুলিশের লুট ২৮ অস্ত্র ৬৬৭ রাউন্ড গুলি উদ্ধার,Unknown,"কুমিল্লার বিভিন্ন থানা থেকে লুট হওয়া ২৮টি অস্ত্র ও ৬৬৭টি গুলি উদ্ধার করেছে আনসার ভিডিপি। সোমবার দুপুরে এ সব অস্ত্র ও গুলি উদ্ধারের বিষয়টি নিশ্চিত করেছেন আনসার ভিডিপির কুমিল্লার কমান্ড্যান্ট রাশেদুজ্জামান। আনসার জেলা অফিস সূত্র জানায়, ৫ আগস্ট আওয়ামী লীগ সরকার পতনের পর সহিংসতায় কুমিল্লার বিভিন্ন থানা ও কুমিল্লা পুলিশ লাইন্স থেকে বেশকিছু অস্ত্র লুট হয়। পরে সরকারি নির্দেশনা মোতাবেক আনসার ভিডিপি সদস্যরা এসব অস্ত্র উদ্ধারে কাজ শুরু করেন। এতে ২৮টি আগ্নেয়াস্ত্র, ৬৬৭ রাউন্ড গুলি, ১১টি খালি ম্যাগাজিন, হ্যান্ডকাফ ও চাবি উদ্ধার করা হয়। কমান্ড্যান্ট রাশেদুজ্জামান জানান, বিভিন্ন এলাকায় সচেতনতা কার্যক্রম পরিচালনা করে এসব জব্দ করা অস্ত্র সেনাবাহিনীর উপস্থিতিতে কুমিল্লা পুলিশ লাইন্সে জমা দেওয়া হবে। আনসার ভিডিপি কুমিল্লা রেঞ্জ পরিচালক আশীষ কুমার ভট্টাচার্য জানান, শুধু কুমিল্লায় নয়- নোয়াখালী, ব্রাহ্মণবাড়িয়া ও চাঁদপুরেও বিভিন্ন থানা থেকে লুট হওয়া অস্ত্র উদ্ধার, থানা পাহারা এবং ট্রাফিকের দায়িত্বে আনসার ভিডিপি সদস্যরা সচেষ্ট রয়েছেন।"
2024/08/13,রাজশাহীতে ককটেল বিস্ফোরণে ২ শিশু আহত,Unknown,"রাজশাহী মহানগরীতে কুড়িয়ে পাওয়া ককটেল বিস্ফোরণে দুই শিশু আহত হয়েছে। সোমবার দুপুরে নগরীর বোয়ালিয়া থানার টিকাপাড়া মহল্লায় এ ঘটনা ঘটে। দুই শিশুকে রাজশাহী মেডিকেল কলেজ (রামেক) হাসপাতালের ৯ নম্বর ওয়ার্ডে ভর্তি করা হয়েছে। আহত শিশুরা হলো- ওই এলাকার আলমগীর হোসেনের ছেলে আব্দুল্লাহ এবং মো. শাহিনের ছেলে সাবা। ঘটনার পর সেনাবাহিনী ও বর্ডার গার্ড বাংলাদেশের (বিজিবি) সদস্যরা সেখানে যান। ঘটনাস্থলে আরও কয়েকটি অবিস্ফোরিত তাজা ককটেল পাওয়া যায়। শিশুদের স্বজনরা জানান, বাড়ির সামনে আবর্জনার স্তূপের ভেতর ব্যাগ পড়ে ছিল। ব্যাগে তুষের ভেতর ককটেল ছিল। শিশুরা কুড়িয়ে পাওয়া এ ককটেল নিয়ে খেলার সময় বিস্ফোরণ ঘটে। নগরীর বোয়ালিয়া মডেল থানার ওসি হুমায়ুন কবীর জানান, এ রকম কোনো ঘটনার কথা কেউ তাকে জানায়নি। তবে তিনি খোঁজ নিয়ে দেখবেন বিষয়টি।"
2024/08/13,সোশ্যাল ইসলামী ব্যাংকে নির্বাহীদের সঙ্গে ব্যবস্থাপনা পরিচালকের সভা,Unknown,"সোশ্যাল ইসলামী ব্যাংক পিএলসি-এর ব্যবস্থাপনা পরিচালক ও প্রধান নির্বাহী জাফর আলম ও ব্যাংকের ঊর্ধ্বতন নির্বাহীদের মধ্যে এক মতবিনিময় সভা রোববার প্রধান কার্যালয়ে অনুষ্ঠিত হয়েছে। এ সময় উপস্থিত ছিলেন ব্যাংকের উপ-ব্যবস্থাপনা পরিচালক মুহাম্মদ ফোরকানুল্লাহ, আবদুল হান্নান খান এবং মোহাম্মদ হাবীবুর রহমান। সভায় ব্যবস্থাপনা পরিচালক নতুন বাংলাদেশ বিনির্মাণে অন্তর্বর্তী সরকারের সাফল্য কামনা করেন এবং আশা প্রকাশ করেন যে শিগগিরই ব্যাংকিং খাতসহ দেশের সর্বক্ষেত্রে স্থিতিশীলতা ফিরে আসবে। আমানত সংগ্রহ ও রেমিট্যান্স আহরণসহ ব্যাংকের স্বাভাবিক কার্যক্রম পরিচালনার ক্ষেত্রে জাফর আলম বিভাগীয় প্রধান, আঞ্চলিক প্রধান ও ইউনিট প্রধানদের সঙ্গে আলোচনা করেন। সংবাদ বিজ্ঞপ্তি।"
2024/08/13,আপিল বিভাগে ৪ বিচারপতি নিয়োগ,Unknown,"সুপ্রিমকোর্টের আপিল বিভাগে চার বিচারপতি নিয়োগ দিয়েছে সরকার। সোমবার রাতে রাষ্ট্রপতির আদেশের পর এ বিষয়ে আইন মন্ত্রণালয় প্রজ্ঞাপন জারি করে। নিয়োগকৃত বিচারপতিরা হলেন বিচারপতি জুবায়ের রহমান চৌধুরী, বিচারপতি সৈয়দ মোহাম্মদ জিয়াউল করিম, বিচারপতি মো. রেজাউল হক ও বিচারপতি এসএম এমদাদুল হক। প্রজ্ঞাপনে বলা হয়, সংবিধানের ৯৫(১) অনুচ্ছেদের ক্ষমতাবলে রাষ্ট্রপতি এই নিয়োগ দিয়েছেন। এই নিয়োগ শপথ গ্রহণের তারিখ থেকে কার্যকর হবে। এর আগে গত শনিবার ছাত্র আন্দোলনের মুখে আপিল বিভাগ থেকে প্রধান বিচারপতি ওবায়দুল হাসানসহ ছয় বিচারপতি পদত্যাগ করেন। প্রধান বিচারপতি হিসাবে নিয়োগ পান হাইকোর্ট বিভাগের জ্যেষ্ঠ বিচারপতি সৈয়দ রেফাত আহমেদ। এদিকে ছয়জন বিচারপতি পদত্যাগ করায় আপিল বিভাগে বিচারক সংকট দেখা দেয়। ফলে বিচারকাজ পরিচালনার ক্ষেত্রে এ শূন্যতা পূরণ করতে ত্বরিত সিদ্ধান্ত নেয় সরকার। এই চারজনের নিয়োগের ফলে আপিল বিভাগে বিচারকের সংখ্যা এখন ছয়জন। বর্তমানে হাইকোর্ট বিভাগে ৮১ জন বিচারপতি রয়েছেন।"
2024/08/13,বরিশালে জাল দলিলে দোকান দখল যুবদল নেতার,Unknown,"বরিশালে জাল দলিলে দুটি দোকান দখলের অভিযোগ উঠেছে সাবেক যুবদল নেতা আনোয়ার তালুকদারের বিরুদ্ধে। ৫ আগস্ট সদর উপজেলার জাগুয়া ইউনিয়নে এ ঘটনা ঘটে। আনোয়ার জাগুয়া ইউনিয়ন বিএনপির সাবেক যুবদল নেতা এবং হোগলা গ্রামের মুজাহার আলী তালুকদারের ছেলে। ভুক্তভোগী নগরীর সাগরদী চান্দু মার্কেট এলাকার মৃত দেলোয়ার হোসেনের ছেলে আবু তাহের সৈকত। তিনি বলেন, আমার পৈতৃক সম্পত্তিতে দীর্ঘদিন ভাড়াটিয়া ছিলেন আনোয়ার। ২০১৭ সালের মার্চে আমার বাবা মারা গেলে কিছুদিন পরে আনোয়ার দাবি করেন তিনি বাবার কাছ থেকে দোকান ক্রয় করেছেন। দলিল দেখতে চাইলে তিনি ফটোকপি দেখান। সেই দলিলের তল্লাশি দিলে জানতে পারি দলিলটা জাল। পরে জাল দলিলের বিরুদ্ধে আদালতে মামলা হয় যা বর্তমানে চলমান। মামলা চলমান থাকা অবস্থায় দলীয় প্রভাব খাটিয়ে জোরপূর্বক দোকান দখল করে আনোয়ার। ভুক্তভোগী সৈকতের বর্তমান ভাড়াটিয়া খোকন শীল ও দুলাল দাস বলেন, আমরা দুজনে সেলুন ও লন্ড্রির ব্যবসা করি বহু বছর ধরে। হঠাৎ ৫ আগস্ট আনোয়ার আমাদের দোকান থেকে নামিয়ে তালা দেয়। তবে এসব অভিযোগ অস্বীকার করে আনোয়ার বলেন, ওই দোকান আমি কিনেছি তাই দখলে গিয়েছি। আদালতে মামলা চলমান থাকা অবস্থায় দখল দেওয়া যায় কিনা-এমন প্রশ্নের কোনো সদুত্তোর দিতে পারেননি তিনি।"
2024/08/13,বরিশালে লুটের মাল উদ্ধার করলেন বিএনপি নেতাকর্মীরা,Unknown,"সরকার পতনের দিন ৫ আগস্ট নগরীর বরিশাল ক্লাব থেকে লুট হওয়া মালামাল উদ্ধার করেছেন বিএনপি নেতাকর্মীরা। সোমবার দুপুরে বরিশাল জেলা প্রশাসকের কার্যালয়ে ডেপুটি কালেক্টর আবু জাফর মজুমদারের হাতে উদ্ধার করা মালামাল তুলে দেন তারা। পরে উদ্ধার হওয়া ১২টি চেয়ার ও একটি করে কম্বল, পর্দা, পানির জগ, ম্যাট্রেস বরিশাল ক্লাব কর্তৃপক্ষের কাছে হস্তান্তর করে জেলা প্রশাসন। রোববার নগরীর ১৩নং ওয়ার্ড বিএনপির আহ্বায়ক মশিউর রহমান মিঠুর নেতৃত্বে কালু খান সড়ক ও সিকদার পাড়া এলাকা থেকে এসব মালামাল উদ্ধার করা হয়। উদ্ধারকাজে সহায়তা করেছেন ১৩ নম্বর ওয়ার্ড জাসাসের সভাপতি মো. জাকির ও ওয়ার্ড শ্রমিক দলের সাধারণ সম্পাদক আবদুস সালাম ও সহসভাপতি নজরুল ইসলাম। বিএনপির নেতা মশিউর রহমান বলেন, লুটের ঘটনা শোনার পর থেকে আমরা এলাকায় নজরদারি বাড়াই। একাধিক ব্যক্তির কাছ থেকে চেয়ারসহ বিভিন্ন জিনিসপত্র উদ্ধার করি। নাগরিক দায়িত্ববোধ থেকে উদ্ধার কাজ করি।"
2024/08/13,আখাউড়ায় নিজাম হাজারীর দেহরক্ষী মানিক আটক,Unknown,ব্রাহ্মণবাড়িয়ার আখাউড়া আন্তর্জাতিক ইমিগ্রেশন চেকপোস্ট সীমান্তপথে ভারতে পালিয়ে যাওয়ার সময় আটক হয়েছেন সাবেক সংসদ-সদস্য নিজাম উদ্দিন হাজারীর দেহরক্ষী মো. ফরিদ মানিক ওরফে পিএস মানিক ওরফে মেশিন মানিক। সোমবার দুপুরে তাকে আটক করা হয়। পরে ঊর্ধ্বতন কর্তৃপক্ষের নির্দেশে সন্ধ্যা ৭টায় তাকে আখাউড়া থানা পুলিশের কাছে সোপর্দ করা হয়। মানিক ফেনী সদর উপজেলার পাঁচগাছিয়া ইউনিয়নের মাথিয়ারা গ্রামের মোখলেছুর রহমানের ছেলে। ৫ আগস্ট শেখ হাসিনার পদত্যাগের পর মানিক পালিয়ে বেড়াচ্ছিলেন। দেশত্যাগে নিষেধাজ্ঞা থাকায় তাকে পুলিশের কাছে সোপর্দ করা হয়।
2024/08/13,৪৮ ঘণ্টার মধ্যে কর্তৃপক্ষকে পদত্যাগের আলটিমেটাম,Unknown,"সিলেট মেডিকেল বিশ্ববিদ্যালয়ের ভাইস-চ্যান্সেলর, ট্রেজারার ও রেজিস্ট্রারকে ৪৮ ঘণ্টার মধ্যে পদত্যাগের আলটিমেটাম দিয়েছেন অধস্তনরা। বৈষম্যবিরোধী কর্মকর্তা-কর্মচারী পরিষদের ব্যানারে এই আলটিমেটাম দেওয়া হয়। একই সঙ্গে দ্রুত নতুন ভাইস-চ্যান্সেলর, ট্রেজারার ও রেজিস্ট্রার নিয়োগপূর্বক বিশ্ববিদ্যালয়ের স্বাভাবিক কার্যক্রম চালুর জোর দাবি জানানো হয়। অন্যথায় আরও কঠোর কর্মসূচির হুঁশিয়ারি দেন তারা। সোমবার দুপুরে বিশ্ববিদ্যালয় ক্যাম্পাসে অনুষ্ঠিত সংবাদ সম্মেলন থেকে এসব বার্তা দেওয়া হয়। এ সময় ভিসিসহ এসব কর্মকর্তার স্বজনপ্রীতি, নিয়োগ-বাণিজ্য, গুম-খুনের হুমকিসহ নানা অভিযোগ তুলে ধরা হয়। সংবাদ সম্মেলনে লিখিত বক্তব্য দেন বিশ্ববিদ্যালয়ের প্রশাসনিক কর্মকর্তা কাজী মাসুদ। বক্তব্যের শুরুতে সাম্প্রতিক ছাত্র-জনতার অধিকার আদায়ের যৌক্তিক আন্দোলনে শহিদদের প্রতি গভীর সমবেদনা এবং শোকসন্তপ্ত পরিবারের প্রতি গভীর সমবেদনা জানানো হয়।"
2024/08/13,আওয়ামী লীগের সংগঠিত হওয়ার অধিকার নেই: হেফাজতে ইসলাম,Unknown,"অন্তর্বর্তী সরকারের স্বরাষ্ট্র উপদেষ্টা ব্রিগেডিয়ার (অব.) এম সাখাওয়াত হোসেনের বক্তব্যের তীব্র প্রতিবাদ জানিয়েছেন হেফাজতে ইসলাম বাংলাদেশের আমির আল্লামা মুহিব্বুল্লাহ বাবুনগরী ও মহাসচিব আল্লামা সাজেদুর রহমান। সোমবার সন্ধ্যায় সংবাদ মাধ্যমে সংগঠনটির যুগ্ম-মহাসচিব মাওলানা আজিজুল হক ইসলামাবাদীর পাঠানো এক বিবৃতিতে শীর্ষ নেতারা এ প্রতিবাদ জানান। তারা বলেছেন, শেখ মুজিব এবং হাসিনা তাদের শাসনামলে দুঃশাসন ছাড়া দেশকে আর কিছুই দেয়নি। বিশেষত হাসিনার ফ্যাসিস্ট সরকার একের পর এক গণহত্যা চালিয়েছে। ২০১৩ সালের ৫ মে শাপলা চত্বরের বিভীষিকাময় গণহত্যা আমরা আজও ভুলিনি। চব্বিশের ছাত্র-জনতার আন্দোলনেও তারা নজিরবিহীন গণহত্যা চালিয়েছে। সীমাহীন অর্থ পাচার ও লুটপাটের কবলে দেশের অর্থনীতি আজ ধ্বংসের দ্বারপ্রান্তে। তাই আওয়ামী ফ্যাসিবাদীদের সংগঠিত হওয়ার কোনো অধিকার নেই। তাদের রুখে দিতে হবে। অন্তর্বর্তী সরকারের প্রতি জোরালো আহ্বান জানিয়ে হেফাজত নেতারা বলেন, অবিলম্বে ১৫ আগস্টের সরকারি ছুটি বাতিল করুন। তারা বলেন, স্বরাষ্ট্র উপদেষ্টা গণহত্যাকারী ও ফ্যাসিস্ট আওয়ামী লীগকে পুনঃসংগঠিত হওয়ার আহ্বান জানিয়ে অগণিত শহিদ ছাত্র-জনতার রক্তের সঙ্গে বেইমানি করছেন। এখনো রাস্তায় শহিদের রক্তের দাগ শুকায়নি। অথচ তিনি ফ্যাসিবাদকে পুনর্বাসনের ভারতীয় এজেন্ডা নিয়ে মাঠে নেমেছেন বলে মনে হচ্ছে। তার বক্তব্যে আমরা হতবাক। তিনি অবিশ্বস্ততার পরিচয় দিচ্ছেন বলে আমরা মনে করি। তার এখানেই থামা উচিত।"
2024/08/13,ডাসারে মন্দিরে হামলার গুজব আ.লীগের,Unknown,"মাদারীপুরের ডাসারে আওয়ামী লীগ ও বিএনপির রাজনৈতিক দ্বন্দ্বের জেরে দুই পক্ষের মধ্যে চরম উত্তেজনা এবং চেয়ার ভাঙচুরের ঘটনা ঘটেছে। পরে আওয়ামী লীগ মন্দিরে হামলার গুজব ছড়ালে আতঙ্কে স্থানীয় সংখ্যালঘু সম্প্রদায়ের লোকজন বিক্ষোভ মিছিল করে। রোববার রাত ৯টার দিকে উপজেলার নবগ্রাম ইউনিয়নে এ ঘটনা ঘটে। সরেজমিন ও দলীয় সূত্রে জানা যায়, জাতীয় শোক দিবস উপলক্ষ্যে আওয়ামী লীগ নেতা দুলাল ঢালীর নেতৃত্বে নবগ্রাম ইউপি আ.লীগ অফিসে স্থানীয় নেতাকর্মীরা প্রস্তুতিমূলক আলোচনাসভা করেন। এ সময় নবগ্রামের বিএনপি নেতা পংকজ বালা, অনুপম পাত্র ও হরষিত মল্লিকসহ কয়েকজন মিলে আলোচনাসভা বন্ধ করতে বলেন। সভা বন্ধ না করায় উভয় পক্ষের মধ্যে বাগ্বিতণ্ডা হয়। এ সময় আ.লীগ অফিসের কিছু চেয়ার ভাঙচুর করা হয়। পরে আওয়ামী লীগ নেতাকর্মীরা কৌশলে মন্দিরে হামলার গুজব ছড়িয়ে দিলে এলাকার হিন্দু সম্প্রদায় আতঙ্কে ঢাল, লাঠিসোঁটা, রামদা, ট্যাটা নিয়ে সড়কে নেমে মিছিল করে। স্থানীয় বাসিন্দা দুলাল বলেন, নবগ্রামে কোনো মন্দিরে হামলার ঘটনা ঘটেনি। আওয়ামী লীগ নেতা নৃপেণ বৈদ্য বলেন, আমরা ১০-১৫ জন মিলে মন্দিরের সামনে বসেছিলাম। এ সময় দুর্বৃত্তরা এসে আমাদের ওপর হামলা করে। মন্দিরে প্রতিমা থাকলে অবশ্যই তারা ভেঙে ফেলত। বিএনপি নেতা পংকজ বালা বলেন, আমরা কোনো মন্দিরের ওপর হামলা করিনি। নবগ্রাম ইউনিয়নের চেয়ারম্যান দুলাল তালুকদার বলেন, নবগ্রামের নির্মাণাধীন কালীমন্দিরের কিছু চেয়ার ভাঙচুরের কথা শুনেছি।"
2024/08/13,করিমগঞ্জে গাজী গ্রুপের লুট হওয়া পণ্য উদ্ধার,Unknown,"কিশোরগঞ্জের করিমগঞ্জ উপজেলার পল্লি থেকে নারায়ণগঞ্জের রূপগঞ্জের গাজী গ্রুপের লুট হওয়া ৫০ লাখ টাকার মালামাল উদ্ধার করেছে সেনাবাহিনী। রোববার বিকালে উদ্ধারকৃত মালামাল প্রদর্শন করে এ তথ্য নিশ্চিত করেন সেনা ক্যাম্প কমান্ডার তানভিরুল হাসান। রোববার দিনভর উপজেলার জয়কা, নোয়াবাদ ও গুনধর ইউনিয়নের বিভিন্ন গ্রামে অভিযান চালিয়ে এসব পণ্য উদ্ধার করা হয়। সেনা ক্যাম্প জানায়, উদ্ধারকৃত মালামাল রূপগঞ্জ থেকে লুট হয়েছিল। এগুলো গাজী গ্রুপ অব ইন্ডাস্ট্রিজের বলে নিশ্চিত হয়েছে সেনাবাহিনী। মালামালের মধ্যে ছিল সাড়ে চারশ ছোট-বড় পাইপ, ওয়াটার হিটার, রাইস কুকার, পাম্পের মোটর, সাবমারসিবল পাম্প, নলকূপ, ছাতা ও বিভিন্ন ধরনের কাঁচামাল। খোঁজ নিয়ে জানা যায়, ৫ আগস্ট প্রধানমন্ত্রীর পদ থেকে শেখ হাসিনার পদত্যাগ ও দেশত্যাগের খবরে গাজী গ্রুপের বিভিন্ন প্রতিষ্ঠান থেকে এসব পণ্য লুট করেছিল দুর্বৃত্তরা। পরে সেগুলো বিক্রি করে দেয় তারা। আর এসব মালামাল লুটেরাদের কাছ থেকে কম দামে কিনে রাখেন একশ্রেণির অসাধু স্থানীয় ব্যবসায়ী। তবে অন্য একটি সূত্রের দাবি, ওই এলাকার কিছু লোক গাজী গ্রুপের বিভিন্ন প্রতিষ্ঠানে চাকরি করতেন। তারাও এ লুটপাটের সঙ্গে জড়িত থাকতে পারেন। খবর পেয়ে অভিযান চালিয়ে সেনা সদস্যরা মালামালগুলো উদ্ধার করে জয়কা ইউনিয়ন পরিষদ প্রাঙ্গণে এনে জড়ো করে। রোববার বিকাল সাড়ে ৫টার দিকে উদ্ধারকৃত মালামাল গাজী গ্রুপের প্রতিনিধির কাছে হস্তান্তর করা হয়। এ সময় বৈষম্যবিরোধী ছাত্র আন্দোলনের কিশোরগঞ্জের প্রতিনিধি ওবায়দুল হক মুন্না, করিমগঞ্জের সমন্বয়ক ইয়ামিন সিদ্দিকী, মাহমুদুল হাসান সাকিব ও সোহান রানা উপস্থিত ছিলেন।"
2024/08/13,পদত্যাগ করলেন দুই ডেপুটি গভর্নর,Unknown,"কর্মকর্তাদের চাপের মুখে শেষ পর্যন্ত সরকারের কাছে পদত্যাগপত্র জমা দিয়েছেন বাংলাদেশ ব্যাংকের দুই ডেপুটি গভর্নর ও আর্থিক গোয়েন্দা সংস্থার (বিএফআইইউ) প্রধান। এছাড়া কেন্দ্রীয় ব্যাংকের উপদেষ্টা গভর্নর বরাবর পদত্যাগপত্র জমা দিয়েছেন। অর্থ মন্ত্রণালয় থেকে রোববার তাদের জানানো হয়, সোমবার দুপুর ১টার মধ্যে পদত্যাগপত্র জমা দিতে হবে। নির্দেশনা অনুযায়ী, সোমবার সকালে আর্থিক প্রতিষ্ঠান বিভাগের সচিবের কাছে পদত্যাগপত্র জমা দেন ডেপুটি গভর্নর কাজী ছাইদুর রহমান ও মো. খুরশীদ আলম। বাংলাদেশ ফিন্যান্সিয়াল ইন্টেলিজেন্স ইউনিটের (বিএফআইইউ) প্রধান মাসুদ বিশ্বাসও তার কাছে পদত্যাগপত্র জমা দেন। একইভাবে বাংলাদেশ ব্যাংকের উপদেষ্টা আবু ফরাহ মো. নাছের পদত্যাগপত্র দিয়েছেন গভর্নর বরাবর। সরকার পরিবর্তনের পর বুধবার একদল বিক্ষুব্ধ কর্মকর্তা-কর্মচারী কেন্দ্রীয় ব্যাংকের গভর্নর, চার ডেপুটি গভর্নর, উপদেষ্টা ও আর্থিক গোয়েন্দা সংস্থা প্রধানের পদত্যাগ দাবি করে মিছিল করেন। একপর্যায়ে তারা কেন্দ্রীয় ব্যাংকের মূল ভবনে গভর্নরের ফ্লোরে ঢুকে পড়েন এবং একজন ডেপুটি গভর্নরকে সাদা কাগজে সই করতে বাধ্য করেন। অন্যদের বের করে দেওয়া হয়। এরপর তারা আর ব্যাংকে যাননি। সোমবার সরকারের কাছে আনুষ্ঠানিক পদত্যাগপত্র জমা দিয়েছেন। ব্যাংকের বিক্ষুব্ধ কর্মকর্তাদের দাবি, ব্যাংক খাতে অনিয়ম ও দুর্নীতির জন্য বাংলাদেশ ব্যাংকের এসব শীর্ষ কর্মকর্তা দায়ী; তারা দায়িত্বে থাকলে ব্যাংক খাতে সুশাসন ফিরবে না। এদিকে বাংলাদেশ ব্যাংকের ডেপুটি গভর্নর নিয়োগের লক্ষ্যে চার সদস্যের সার্চ কমিটি গঠন করা হয়েছে। সাবেক কম্পট্রোলার অ্যান্ড অডিটর জেনারেল মোহাম্মদ মুসলিম চৌধুরীকে আহ্বায়ক করে এ কমিটি গঠন করেছে অর্থ মন্ত্রণালয়ের আর্থিক প্রতিষ্ঠান বিভাগ। কমিটির অন্য সদস্যরা হলেন বাংলাদেশ ব্যাংকের সাবেক প্রধান অর্থনীতিবিদ মোস্তফা কামাল মুজেরী, বাংলাদেশ ব্যাংকের পরিচালনা পর্ষদের সদস্য নজরুল হুদা ও আর্থিক প্রতিষ্ঠান বিভাগের যুগ্মসচিব বদরে মুনির ফেরদৌস। এই কমিটির সদস্যসচিব হিসাবে দায়িত্ব পালন করবেন বদরে মুনির ফেরদৌস। আর্থিক প্রতিষ্ঠান বিভাগের প্রজ্ঞাপনে বলা হয়, ১৯৭২ সালের বাংলাদেশ ব্যাংক আদেশ অনুযায়ী ডেপুটি গভর্নর পদে উপযুক্ত প্রার্থী বাছাইয়ের জন্য ২০১৬ সালের মার্চে যে সার্চ কমিটি গঠন করা হয়েছিল, তা পুনর্গঠন করে নতুন সার্চ কমিটি গঠন করা হয়েছে। নতুন সরকারের পক্ষ থেকে বলা হয়, দ্রুত গভর্নর নিয়োগ করা হবে। রোববার অর্থ মন্ত্রণালয়ের অর্থ বিভাগে এক মতবিনিময় সভার পর অর্থ উপদেষ্টা সালেহউদ্দিন আহমেদ সাংবাদিকদের জানান, গভর্নর নিয়োগের বিষয়ে তিনি চিন্তিত। শিগ্গিরই গভর্নর নিয়োগ দেওয়া হবে। জানা গেছে, গভর্নর নিয়োগের বিষয়ে চূড়ান্ত সিদ্ধান্ত আসবে প্রধান উপদেষ্টা ড. মুহাম্মদ ইউনূস এবং অর্থ ও পরিকল্পনা উপদেষ্টা সালেহউদ্দিন আহমেদের কাছ থেকে। আর ডেপুটি গভর্নর নিয়োগ হবে সার্চ কমিটির মাধ্যমে, যাদের নাম সুপারিশ করা হবে, তাদের মধ্য থেকে।"
2024/08/13,গুগলের রোবট খেলছে টেবিল টেনিস,Unknown,"গুগলের ডিপমাইন্ড প্রকল্পের প্রকৌশলীরা তৈরি করেছেন একটি টেবিল টেনিস খেলার উপযোগী রোবট। এটি কৃত্রিম বুদ্ধিমত্তা (এআই) প্রযুক্তি ব্যবহার করে মানুষের সঙ্গে খেলতে সক্ষম। যদিও এটি এখনো পেশাদার খেলোয়াড়দের মতো পুরোপুরি দক্ষ নয়। তবে রোবটটি বেশির ভাগ সময় বল ফেরাতে সক্ষম হয়। ডিপমাইন্ড প্রকল্পের একটি গবেষণাপত্রে বলা হয়েছে, এ রোবটটি মানুষের সঙ্গে খেলার সময় প্রায় ৫৫ শতাংশ ম্যাচে জয়লাভ করতে পারে। তবে বলের উচ্চতা সামান্য বাড়লে রোবটটি সমস্যায় পড়ে, যার ফলে অভিজ্ঞ খেলোয়াড়দের বিরুদ্ধে পরাজিত হয়।"
2024/08/13,বিইউএফটি’র শিক্ষার্থী শহিদ সেলিম স্মরণে দোয়া,Unknown,"বিজিএমইএ ইউনিভার্সিটি অব ফ্যাশন অ্যান্ড টেকনোলজি’র (বিইউএফটি) শিক্ষার্থী শহিদ মো. সেলিম তালুকদারসহ বৈষম্যবিরোধী ছাত্র আন্দোলনে সব শহিদের স্মরণ এবং আহত শিক্ষার্থীদের সুস্থতা কামনায় বিশেষ দোয়া ও মিলাদ মাহফিল সোমবার বিশ্ববিদ্যালয় প্রাঙ্গণে অনুষ্ঠিত হয়। এ সময় বিশ্ববিদ্যালয়ের ট্রাস্টি বোর্ডের প্রতিষ্ঠাতা চেয়ারম্যান মোজাফফর উদ্দিন সিদ্দিক, ট্রাস্টি বোর্ডের সদস্য ও বিজিএমইএ’র সাবেক সভাপতি মো. ফারুক হাসান, ট্রাস্টি বোর্ডের সদস্য মো. জাকির হোসাইন, উপাচার্য অধ্যাপক ড. এসএম মাহফুজুর রহমান, উপ-উপাচার্য অধ্যাপক ড. ইঞ্জিনিয়ার আইয়ুব নবী খান, কর্মকর্তা, শিক্ষক-শিক্ষার্থীরা উপস্থিত ছিলেন। বিশ্ববিদ্যালয় কর্তৃপক্ষ শহিদ সেলিম তালুকদারের পরিবারকে আর্থিক অনুদান, ভবিষ্যতে তার পরিবারের একজন সদস্যকে বিনামূল্যে শিক্ষাদান এবং আহতদের চিকিৎসা খরচ দিয়ে যাচ্ছে বলে সবাই অবহিত করেন। এর আগে সকালে বিইউএফটি মুক্তমঞ্চ ‘শহিদ সেলিম মুক্তমঞ্চ’ নামে ঘোষণা করা হয়। সংবাদ বিজ্ঞপ্তি।"
2024/08/13,সিগারেট লুটের দায়ে বামনায় সাংবাদিক গ্রেফতার,Unknown,"বামনায় কোম্পানির গাড়ি থেকে সিগারেট লুটের অভিযোগে গণমাধ্যমকর্মী গোলাম কিবরিয়াকে গ্রেফতার করেছে নৌ বাহিনীর সদস্যরা। রোববার সকালে বামনা উপজেলায় কর্মরত ব্রিটিশ আমেরিকান টোবাকো কোম্পানির বিক্রয় প্রতিনিধি আল আমীনের গাড়ি থেকে সিগারেটগুলো ছিনিয়ে নেওয়া হয়। এ ঘটনায় আল আমীন দুজনকে আসামি করে মামলা করলে রাতেই কিবরিয়াকে গ্রেফতার করা হয়। পশ্চিম সফিপুর গ্রামে হাফেজ আবুল কালাম আজাদের ছেলে কিবরিয়া বামনা উপজেলা বিএনপির আহ্বায়ক কমিটির সদস্য এবং দৈনিক নয়া দিগন্তের বরগুনা জেলা প্রতিনিধি। অপর আসামি হলেন পশ্চিম সফিপুর গ্রামের হিরু গোলদারের ছেলে সুমন গোলদার। মামলা সূত্রে জানা যায়, রোববার সকাল থেকে আল আমীন শহরের বিভিন্ন দোকানে সিগারেট সরবরাহ করছিল। এ সময় আসামিরা সিগারেটের মূল্য নিয়ে আল আমীনের সঙ্গে চড়াও হয়। একপর্যায়ে আল আমীনের কাছে থাকা ১০ হাজার টাকা ও ১০ কার্টুন সিগারেট নিয়ে যায়। এছাড়া কোম্পানির গাড়িসহ আল আমীনকে উপজেলা নির্বাহী কর্মকর্তার কাছেও নিয়ে যায়। এ সময় আসামিরা ওই প্রতিনিধিকে ভয় দেখিয়ে বেশি দামে সিগারেট বিক্রি করে এমন কথা বলতে বাধ্য করেন। পরে উপজেলা নির্বাহী কর্মকর্তা কোম্পানিকে ৫০ হাজার টাকা জরিমানা করেন। বামনা থানার ওসি তুষার মন্ডল জানান, গ্রেফতার আসামিকে আদালতের মাধ্যমে কারাগারে পাঠানো হবে। বামনা উপজেলা বিএনপির আহ্বায়ক ইঞ্জিনিয়ার আবুল কালাম আজাদ বলেন, কিবরিয়ার বিরুদ্ধে সাংগঠনিক ব্যবস্থা নেওয়া হবে।"
2024/08/13,অনুপ্রবেশ ঠেকাতে বিজিবি-বিএসএফের পতাকা বৈঠক,Unknown,"অনুপ্রবেশ ঠেকাতে ফুলবাড়ীতে বাংলাদেশ-ভারতের সীমান্তরক্ষী বাহিনী বিজিবি ও বিএসএফের মধ্যে পতাকা বৈঠক অনুষ্ঠিত হয়েছে। রোববার বেলা ১১টায় উপজেলার পশ্চিম অনন্তপুর সীমান্তের ৯৪৫/৩ এস পিলারের কাছে বাংলাদেশের অভ্যন্তরে এ বৈঠক হয়। বিজিবির পক্ষে লালমনিরহাট-১৫ বিজিবির অধিনায়ক লেফটেন্যান্ট কর্নেল মোফাজ্জল হোসেন আকন্দ এবং বিএসএফের পক্ষে ৯০ বিএসএফ ব্যাটালিয়ন কমান্ড্যান্ট শ্রী বিজয় কুমার ও ১৩৮ বিএসএফ ব্যাটালিয়ন কমান্ড্যান্ট শ্রী ললিত কুমার হারমাটি নেতৃত্ব দেন। কুশলাদি বিনিময় শেষে বিএসএফের কমান্ডারের পক্ষ থেকে বাংলাদেশের বর্তমান রাজনৈতিক প্রেক্ষাপটে হিন্দু সম্প্রদায়ের লোকজন যাতে ভারতে অনুপ্রবেশ করতে না পারে সেদিকে নজরদারি রাখার জন্য বলা হয়। জবাবে বিজিবি অধিনায়ক জানান, বিজিবি সার্বক্ষণিক নজরদারি অব্যাহত রেখেছে। বৈঠকে সীমান্তে গুলি, হত্যাসহ বিভিন্ন গুরুত্বপূর্ণ বিষয় উভয়ের মধ্যে আলোচনা এবং দুদেশের মধ্যে বিদ্যমান বন্ধুত্বপূর্ণ সম্পর্ক বজায় রাখার সম্মতি জ্ঞাপন করা হয়।"
2024/08/13,ফরিদপুরে যুবদল নেতা বহিষ্কার,Unknown,"ফরিদপুর মহানগর যুবদলের সভাপতি বেনজীর আহম্মেদ তাবরিজকে প্রাথমিক সদস্য পদসহ দলীয় পদ থেকে বহিষ্কার করা হয়েছে। দলীয় শৃঙ্খলা পরিপন্থি কর্মকাণ্ডে জড়িত থাকায় তাকে বহিষ্কার করা হয়। রোববার রাতে জাতীয়তাবাদী যুবদলের কেন্দ্রীয় নির্বাহী কমিটির দপ্তর সম্পাদক নুরুল ইসলাম সোহেল স্বাক্ষরিত বিবৃতিতে বলা হয়, সুনির্দিষ্ট অভিযোগের ভিত্তিতে তাবরিজকে বহিষ্কার করা হয়েছে।"
2024/08/13,বিশৃঙ্খল আচরণ করলে দল থেকে বহিষ্কার,Unknown,"চলমান পরিস্থিতিতে সংগঠনের কেউ বিশৃঙ্খল আচরণ করলে তাৎক্ষণিক দল থেকে বহিষ্কার করা হবে বলে হুঁশিয়ারি দিয়েছেন সিলেট জেলা যুবদলের নেতারা। সোমবার সংবাদ সম্মেলন করে এমন হুঁশিয়ারি দেন তারা। সংবাদ সম্মেলনে উপস্থিত ছিলেন সিলেট জেলা যুবদলের সভাপতি অ্যাডভোকেট মোমিনুল ইসলাম মোমিন, সাধারণ সম্পাদক মকসুদ আহমদ, মহানগর যুবদলের সভাপতি শাহনেওয়াজ বক্ত চৌধুরী তারেক, সাধারণ সম্পাদক মীর্জা সম্রাট প্রমুখ। সংবাদ সম্মেলনে নেতারা বলেন, যুবদলের নেতাকর্মীরা সিলেট নগরী, জেলার প্রতিটি উপজেলা, ইউনিয়ন এমনকি গ্রামে-গ্রামে সংখ্যালঘু সম্প্রদায়ের মন্দির পাহারা, বাড়ি-বাড়ি গিয়ে তাদের খোঁজখবর নেওয়াসহ প্রয়োজনীয় সহযোগিতা করে যাচ্ছেন। অতি উৎসাহী হয়ে কেউ বিশৃঙ্খল আচরণ করলে তাৎক্ষণিক দল থেকে বহিষ্কার করা হবে।"
2024/08/13,দায়িত্ব নিলেন নতুন চেয়ারম্যান এসএম মনিরুজ্জামান,Unknown,"রিয়ার এডমিরাল এসএম মনিরুজ্জামান চট্টগ্রাম বন্দর কর্তৃপক্ষের (চবক) চেয়ারম্যান হিসাবে দায়িত্বভার গ্রহণ করেছেন। তিনি বিদায়ী চেয়ারম্যান রিয়ার এডমিরাল মোহাম্মদ সোহায়েলের স্থলাভিষিক্ত হলেন। সোমবার বিষয়টি নিশ্চিত করে চট্টগ্রাম বন্দর কর্তৃপক্ষ জানিয়েছে, রোববার দায়িত্বভার নিয়েছেন নতুন চেয়ারম্যান। বন্দর সূত্র জানায়, চবক চেয়ারম্যান পদে যোগদানের পূর্বে এসএম মনিরুজ্জামান বিএন ফ্লিট-এর কমান্ডার হিসাবে দায়িত্বরত ছিলেন। তিনি কুষ্টিয়া জেলায় জন্মগ্রহণ করেন। ১৯৮৭ সালে কুমিল্লা ক্যাডেট কলেজ থেকে ডিসটিংশনসহ উচ্চ মাধ্যমিক পাশ করেন। ১৯৮৮ সালে বাংলাদেশ নৌবাহিনীতে একজন অফিসার ক্যাডেট হিসাবে যোগদানের পর ১৯৯০ সালে নির্বাহী শাখায় কমিশন লাভ করেন। কর্মজীবনে বিভিন্ন অপারেশনাল এসাইনমেন্টে জাতীয় ও আন্তর্জাতিক পর্যায়ে সফলভাবে দায়িত্ব পালন করেন। দীর্ঘ ও বহুমুখী চাকরি জীবনে এসএম মনিরুজ্জামান বাংলাদেশ নৌবাহিনীর বিভিন্ন জাহাজ, প্রতিষ্ঠান ও নৌসদর দপ্তরে দায়িত্ব পালন করেন।"
2024/08/13,বেগম রোকেয়া বিশ্ববিদ্যালয়ে রাজনীতি সাময়িক নিষিদ্ধ,Unknown,"রংপুরের বেগম রোকেয়া বিশ্ববিদ্যালয়ে সাময়িকভাবে সব ধরনের রাজনীতি নিষিদ্ধের ঘোষণা দিয়েছে বিশ্ববিদ্যালয় প্রশাসন। রোববার সন্ধ্যায় সংবাদ বিজ্ঞপ্তির মাধ্যমে বিষয়টি নিশ্চিত করেছেন রেজিস্ট্রার প্রকৌশলী মোহাম্মদ আলমগীর চৌধুরী। এতে বলা হয়েছে, শিক্ষার্থীদের দাবির পরিপ্রেক্ষিতে ক্যাম্পাসে সব ধরনের দলীয় রাজনৈতিক সংগঠনের কার্যক্রম সাময়িকভাবে নিষিদ্ধ করা হলো। পরবর্তী উপাচার্য নিয়োগের পর যথাযথ প্রক্রিয়া বা সরকারি সিদ্ধান্তক্রমে স্থায়ীভাবে এ বিষয়ে চূড়ান্ত সিদ্ধান্ত দেওয়া হবে। সিদ্ধান্ত অমান্যকারীদের বিরুদ্ধে যথাযথ আইনানুগ ব্যবস্থা নেওয়া হবে।"
2024/08/13,সাবেক স্বাস্থ্যমন্ত্রী জাহিদ মালেক ব্যাংককে,Unknown,"সাবেক প্রধানমন্ত্রী শেখ হাসিনা দেশত্যাগের আগেই ব্যাংককে পাড়ি জমিয়েছেন সাবেক স্বাস্থ্যমন্ত্রী জাহিদ মালেক। এদিকে দেশের মাটিতেই আত্মগোপনে রয়েছেন মানিকগঞ্জের আরও দুই সংসদ-সদস্য। তারা হলেন মানিকগঞ্জ-১ আসনের সদ্য সাবেক সংসদ-সদস্য সালাউদ্দিন মাহমুদ জাহিদ ও মানিকগঞ্জ-২ আসনের দেওয়ান জাহিদ আহমেদ টুলু। ৫ আগস্ট বৈষম্যবিরোধী ছাত্র আন্দোলনের তোপের মুখে প্রধানমন্ত্রীর পদ থেকে পদত্যাগ করে দেশত্যাগ করেন আওয়ামী লীগের সভানেত্রী শেখ হাসিনা। এরপর থেকে সংসদ-সদস্যদের এলাকায় দেখা যায়নি। জানা যায়, ১৪ জুলাই বারিধারা প্রেসিডেন্ট পার্ক রোডের বাসা থেকে থাই এয়ারওয়েজে একটি ফ্লাইটে ব্যাংককে পালিয়ে যান মানিকগঞ্জ-৩ আসনের সাবেক সংসদ-সদস্য ও সাবেক স্বাস্থ্যমন্ত্রী জাহিদ মালেক। অন্যদিকে মানিকগঞ্জ-১ আসনের সদ্য সাবেক সংসদ-সদস্য সালাউদ্দিন মাহমুদ জাহিদ ৪ আগস্ট পর্যন্ত রাজধানীর মিরপুর ১০ নম্বর এলাকায় ছাত্র আন্দোলনের বিপক্ষে মাঠে অবস্থান নিয়েছিলেন। এরপর এই হেভিওয়েট সংসদ-সদস্য আত্মগোপনে চলে যান। অপরদিকে দেওয়ান জাহিদ আহমেদ টুলু সরকার পতনের দিন দুপুর পর্যন্ত নিজ এলাকায় ছিলেন। এরপর এই সংসদ-সদস্য রাজধানীতে চলে আসেন। সাবেক স্বাস্থ্যমন্ত্রী জাহিদ মালেকের এপিএস ফারুক আহমেদের মোবাইল ফোনে যোগাযোগ করা হলে তিনি কল রিসিভ করেননি।"
2024/08/13,আবু সাঈদ হত্যা মামলা পিবিআইতে স্থানান্তর,Unknown,"রংপুরে বৈষম্যবিরোধী কোটা সংস্কার আন্দোলন চলাকালে বেগম রোকেয়া বিশ্ববিদ্যালয়ের শিক্ষার্থী আবু সাঈদ হত্যা মামলা পুলিশ ব্যুরো অব ইনভেস্টিগেশনে (পিবিআই) বদলি করা হয়েছে। পুলিশ হেডকোয়ার্টারের নির্দেশে সোমবার মামলাটি পিবিআইয়ে স্থানান্তর করা হয়। রংপুর জেলা পিবিআইয়ের পুলিশ সুপার এবিএম জাকির হোসেন জানান, মামলাটি তাজহাট থানা থেকে পিবিআইয়ে স্থানান্তর করা হয়েছে। এখন মামলার তদন্ত করবে পিবিআই পুলিশ। এর আগে ১৬ জুলাই বেগম রোকেয়া বিশ্ববিদ্যালয়ের সামনে পার্ক মোড়ে পুলিশ ও ছাত্রলীগ-যুবলীগের সঙ্গে আন্দোলনরত শিক্ষার্থীদের সংঘর্ষ হয়। এদিন পুলিশের গুলিতে আবু সাঈদ নিহত হন। এ ঘটনায় ১৭ জুলাই তাজহাট থানায় মামলা করা হয়। মামলার বাদী ওই থানার উপপরিদর্শক ও বেগম রোকেয়া বিশ্ববিদ্যালয় পুলিশ ফাঁড়ির ইনচার্জ বিভূতি ভূষণ রায়।"
2024/08/13,বঙ্গবন্ধুর সমাধি থেকে পুলিশ প্রত্যাহারের নিন্দা,Unknown,"শোক দিবসের কর্মসূচি ঘোষণা করেছে গোপালগঞ্জ জেলা আওয়ামী লীগ। সোমবার সকালে জেলা কার্যালয়ে অনুষ্ঠিত এক সংবাদ সম্মেলনে জেলা আওয়ামী লীগের সভাপতি মাহবুব আলী খান কর্মসূচি ঘোষণা করেন। তিনি জানান, ১৫ আগস্ট সকাল ১০টায় কেন্দ্রীয় আওয়ামী লীগ, জেলা আওয়ামী লীগ, টুঙ্গীপাড়া উপজেলা আওয়ামী লীগসহ সহযোগী সংগঠনের নেতারা জাতির পিতার সমাধিতে শ্রদ্ধা নিবেদন করবেন। পরে দোয়া, অলোচনা সভা ও কাঙালিভোজের মধ্য দিয়ে কর্মসূচি শেষ হবে। সংবাদ সম্মেলনে মাহবুব আলী খান বলেন, টুঙ্গিপাড়ায় জাতির পিতার সমাধি কমপ্লেক্স থেকে পুুলিশ প্রত্যাহার করে নেওয়া হয়েছে। ফলে সমাধি সৌধটি অরক্ষিত হয়ে পড়েছে। আমরা এর তীব্র নিন্দা ও প্রতিবাদ জানাই। একই সঙ্গে দ্রুত সময়ের মধ্যে সমাধি কমপ্লেক্সে পুলিশ মোতায়েনের দাবি জানান তিনি। মাহবুব আলী বলেন, সারা দেশে বঙ্গবন্ধুর ম্যুরালের অবমূল্যায়ন করা হয়েছে, যা ভাষায় প্রকাশ করার মতো নয়। এ ঘটনায় বিভিন্ন দেশ ইতোমধ্যে নিন্দা জানিয়েছে। সংবাদ সম্মেলনে অন্যদের মধ্যে জেলা আওয়ামী লীগের সাধারণ সম্পাদক সাহাব উদ্দিন আজম, সহ-সভাপতি শেখ লুৎফর রহমান বাচ্চু, মুন্সি আতিয়ার রহমান, দপ্তর সম্পাদক ইলিয়াম হক, প্রচার সম্পাদক নজরুল ইসলাম, শহর আওয়ামী লীগের সভাপতি গোলাম কবিরসহ আওয়ামী লীগ ও অঙ্গসংগঠনের নেতারা উপস্থিত ছিলেন।"
2024/08/13,গোপালগঞ্জে হিন্দু সম্প্রদায়ের সমাবেশে জনতার ঢল,Unknown,"সারা দেশে হিন্দু সম্প্রদায়ের মানুষের বাড়িঘর ও মন্দিরে হামলা বন্ধ, হামলাকারীদের গ্রেফতার, বিচার এবং ক্ষতিগ্রস্তদের ক্ষতিপূরণসহ ৮ দফা দাবিতে গোপালগঞ্জে বিক্ষোভ মিছিল ও সমাবেশ হয়েছে। সোমবার গোপালগঞ্জ বিসিক ব্রিজ থেকে এলজিইডির মোড় পর্যন্ত এ মিছিল বিস্তৃত ছিল। গোটা শহর পরিণত হয় মিছিলের নগরীতে। গোপালগঞ্জের ধর্মীয় সংখ্যালঘু সম্প্রদায় এ বিক্ষোভ সমাবেশের আয়োজন করে। বেলা ১০টা থেকে পাঁচ উপজেলা থেকে সনাতন ধর্মাবলম্বীরা গোপালগঞ্জ কেন্দ্রীয় কালীবাড়ি ও প্রেস ক্লাবের সামনে সমবেত হন। বেলা ১১টায় হিন্দু-বৌদ্ধ-খ্রিষ্টান ঐক্য পরিষদ, পূজা উৎযাপন কমিটির ও কালীবাড়ির যৌথ ব্যানারে বিক্ষোভ সমাবেশ শুরু হয়। এসময় টুঙ্গিপাড়া-গোপালগঞ্জ সড়কের সব ধরনের যান চলাচল বন্ধ থাকে। বিক্ষোভ সমাবেশ নারী, পুরুষ, যুবক ও শিশুরা অংশগ্রহণ করেন। পরে সমাবেশ সমাপ্তি ঘোষণা করেন গোপালগঞ্জ কেন্দ্রীয় কালীবাড়ি সভাপতি রমেন সরকার। সমাবেশে স্লোগান ছিল ‘কথায় কথায় বাংলা ছাড়, বাংলা কি কারও বাপ দাদার’, ‘জেগেছে রে জেগেছে, সনাতনীরা জেগেছে’, ‘আমার দেশ, তোমার দেশ, বাংলাদেশ বাংলাদেশ’, ‘আমার মাটি, আমার মা, দেশ ছেড়ে কোথাও যাব না’, ‘স্বাধীন দেশে হামলা কেন, প্রশাসন জবাব চাই’, ‘বিচার চাই বিচার চাই, হামলাকারীর বিচার চাই’ ইত্যাদি। সমাবেশে আরও বক্তব্য দেন হিন্দু-বৌদ্ধ-খ্রিষ্টান ঐক্য পরিষদ গোপালগঞ্জ জেলা শাখার সভাপতি প্রদীপ কুমার বিশ্বাস পল্টু, সাধারণ সম্পাদক দুলাল বিশ্বাস সবুজ, গোপালগঞ্জ জেলা আওয়ামী লীগ নেতা মৃনাল কান্তি রায় চৌধুরী পপা, সাবেক ছাত্রনেতা টিটো বৈদ্য, উজ্জ্বল বিশ্বাস প্রমুখ।"
2024/08/13,নবীনগরে ডেকে নিয়ে বন্ধুকে হত্যা,Unknown,"ব্রাহ্মণবাড়িয়ার নবীনগরে তুচ্ছ ঘটনা কেন্দ্র করে দুই বন্ধুর ছুরিকাঘাতে আব্দুর রাহিম (১৬) নামে আরেক বন্ধু নিহত হয়েছে। রোববার রাত ১১টার দিকে পৌর এলাকার ৭নং ওয়ার্ড নারায়ণপুর দক্ষিণপাড়ায় এ ঘটনা ঘটে। ঘটনাস্থল থেকে একই এলাকার জামাল পাশার দুই ছেলে শাকিল (২০) ও মারুফ (১৬) নামে নিহতের দুই বন্ধুকে আটক করেছেন সেনাবাহিনীর সদস্যরা। পুলিশ ও স্থানীয় সূত্রে জানা যায়, শাকিল ও মারুফকে নবীনগর থানা হেফাজতে আনা হয়েছে। নবীনগর পৌর এলাকার ইসমাইল মিয়ার একমাত্র ছেলে নিহত রাহিম বাবার কোনাঘাট মোড়সংলগ্ন একটি অটোরিকশার গ্যারেজের দেখাশুনা করত। নিহতের মামা জিয়াউর রহমান বলেন, রাহিমকে পার্টি আছে বলে বাসা থেকে নিয়ে যায় শাকিল ও মারুফ। নারায়ণপুর নিউটাউনের জামাল পাশার একটি ঘরে আচার খাওয়া কেন্দ্র করে বিবাদের জেরে রাহিমকে ছুরি দিয়ে আঘাত করে দুই ভাই। ঘটনাস্থলেই সে মারা যায়। স্থানীয়রা তাদের আটক করে সেনাবাহিনীর হাতে তুলে দেয়। ঘটনার সত্যতা নিশ্চিত করে নবীনগর থানার ভারপ্রাপ্ত কর্মকর্তা (ওসি) মাহবুব আলম বলেন, কথা-কাটাকাটির জেরে রাহিমকে ছুরিকাঘাত করে বন্ধুরা। হত্যায় ব্যবহার করা ছুরি উদ্ধার করা হয়েছে। গ্রেফতারদের জিজ্ঞাসাবাদের পর হত্যার কারণ জানা যাবে। লাশ ময়নাতদন্তের জন্য জেলা মর্গে পাঠানো হয়েছে।"
2024/08/13,মুলাদীতে প্রেমিকের মাকে গলা কেটে হত্যাচেষ্টা,Unknown,"বরিশালের মুলাদীতে প্রেমের সম্পর্ক মেনে না নেওয়ায় প্রেমিকের মাকে গলা কেটে হত্যাচেষ্টা করেছে এক তরুণী। রোববার রাতে উপজেলার গাছুয়া ইউনিয়নের পৈক্ষা গ্রামের আলতাফ সিকদারের বাড়িতে তার স্ত্রী নুরুন্নাহারকে হত্যাচেষ্টা করা হয়। এ ঘটনায় অভিযুক্ত তরুণী ইয়াসমিনকে আটক করে পুলিশে সোপর্দ করেছেন স্থানীয়রা। ইয়াসমিন পার্শ্ববর্তী হিজলা উপজেলার হরিণাথপুর গ্রামের ফারুক সরদারের মেয়ে। সে রোববার সন্ধ্যার পরে কোনো একসময় আলতাফ সরদারের ঘরে ঢুকে লুকিয়ে থাকে ও রাতে এক সহযোগীকে নিয়ে হত্যাচেষ্টা চালায়। এ সময় কমপক্ষে তিনজন আহত হয়েছেন। এ ঘটনায় আলতাফ সিকদার বাদী হয়ে ওই তরুণীসহ দুজনকে আসামি করে মামলা করেছেন। ওই ঘটনায় গাছুয়া ও চরকালেখান ইউনিয়নে ডাকাতির গুজব ছড়িয়ে পড়ে। বিভিন্ন মসজিদের মাইকে ডাকাতের আক্রমণ হয়েছে বলে ঘোষণা দেওয়া হয়। এতে সাধারণ মানুষ লাঠিসোঁটা নিয়ে রাত জেগে নিজ নিজ এলাকা পাহারা দেন। জানা যায়, প্রায় দেড় বছর আগে আলতাফ সিকদারের ছেলে আফজালের সঙ্গে ইয়াসমিনের পরিচয় ও প্রেমের সম্পর্ক গড়ে ওঠে। এক মাস আগে বিষয়টি জানাজানি হলে আফজালের মা নুরুন্নাহার প্রেমের সম্পর্ক মেনে নিতে অস্বীকৃতি জানান। প্রায় ১৫-২০ দিন ধরে আফজাল ইয়াসমিনের সঙ্গে কথা বলা বন্ধ করে দেন ও মোবাইল নাম্বার পরিবর্তন করেন। মুলাদী থানার ভারপ্রাপ্ত কর্মকর্তা (ওসি) মো. জাকারিয়া বলেন, আটক তরুণীকে গ্রেফতার দেখিয়ে জেলহাজতে পাঠানো হয়েছে। তার সহযোগীকে গ্রেফতারের চেষ্টা চলছে।"
2024/08/13,বাসের ধাক্কায় কোল থেকে ছিটকে পড়ে শিশুর মৃত্যু,Unknown,"নাটোরের বড়াইগ্রামে বাসের ধাক্কায় মায়ের কোল থেকে ছিটকে পড়ে ৯ মাসের শিশু আয়ানের মৃত্যু হয়েছে। সোমবার বিকালে উপজেলার রয়না ভরটহাটে বনপাড়া-হাটিকুমরুল মহাসড়কে এ দুর্ঘটনা ঘটে। এছাড়া এদিন সড়ক দুর্ঘটনায় তিন স্থানে আরও চারজন নিহত হয়েছেন। এদের মধ্যে রাজবাড়ীতে শিক্ষার্থী, ব্রাহ্মণবাড়িয়ায় দুই মোটরসাইকেল আরোহী এবং যশোরে ব্যাংক কর্মকর্তা রয়েছেন। স্টাফ রিপোর্টার ও প্রতিনিধিদের পাঠানো খবর- বড়াইগ্রাম (নাটোর) : নিহত আয়ান জেলার গুরুদাসপুর উপজেলার চাঁচকৈড় পুরাতন পাড়া মহল্লার আল আমিনের ছেলে। বিকালে আল আমিন উপজেলার চক বড়াইগ্রামে শ্বশুরবাড়ি থেকে স্ত্রী-সন্তানদের নিয়ে মোটরসাইকেলে বাড়ি ফিরছিলেন। এ সময় সিরাজগঞ্জ থেকে নাটোরগামী একটি বাস নিয়ন্ত্রণ হারিয়ে মোটরসাইকেলটিকে ধাক্কা দিয়ে রাস্তার পাশে আরও একটি ইজিবাইককেও ধাক্কা দেয়। দুর্ঘটনায় মোটরসাইকেল আরোহী শিশুটির বাবা-মা, ভাই ও অপর এক ইজিবাইক চালক আহত হয়েছেন। রাজবাড়ী : মোটরসাইকেল নিয়ন্ত্রণ হারিয়ে শিক্ষার্থী রাহাত মোল্লা কাঞ্চন নিহত হয়েছে। সে বালিয়াকান্দি সদর ইউনিয়নের শেখপাড়া গ্রামের আব্দুস ছাত্তার মোল্লার ছোট ছেলে এবং ফরিদপুর পলিটেকনিক্যাল ইনস্টিউটটের শিক্ষার্থী। রোববার বালিয়াকান্দি-রাজবাড়ী সড়কের রায়পুর গ্রামে সে দুর্ঘটনার কবলে পড়ে। ব্রাহ্মণবাড়িয়া : ট্রাকচাপায় মোটরসাইকেল আরোহী নাজমুল করিম ও হিমেল নিহত হয়েছেন। নাজমুল বিকাশের ডিস্ট্রিবিউশনের সুপারভাইজার ও হিমেল সেলস অফিসার পদে কর্মরত ছিলেন। সোমবার কুমিল্লা-সিলেট মহাসড়কের ঘাটুরা এলাকায় তারা দুর্ঘটনার কবলে পড়েন। ঝিকরগাছা (যশোর) : ঝিকরগাছায় ট্রাকচাপায় ব্যাংকার শামীমা খাতুন নিহত হয়েছেন। তিনি ঝিকরগাছা সিটি ব্যাংকে কর্মরত ছিলেন। সোমবার যশোর-বেনাপোল মহাসড়কের ঝিকরগাছা বাসস্ট্যান্ড এলাকায় তিনি দুর্ঘটনার কবলে পড়েন।"
2024/08/13,চবি ডুয়েট শেখ হাসিনা কুয়েট ভিসির পদত্যাগ,Unknown,"শিক্ষার্থীদের আন্দোলন ও আলটিমেটামের মুখে দেশের বিভিন্ন বিশ্ববিদ্যালয় ও কলেজের প্রধানসহ বিভিন্ন বিভাগের প্রধান এবং বেশ কয়েকজন কর্মকর্তা পদত্যাগ করেছেন। যুগান্তর ব্যুরো ও প্রতিনিধিদের পাঠানো খবর : ডুয়েট ভিসি-রেজিস্ট্রারের পদত্যাগ : গাজীপুরে শিক্ষার্থীদের আন্দোলনের মুখে পদত্যাগ করেছেন ঢাকা প্রকৌশল ও প্রযুক্তি বিশ্ববিদ্যালয়ের (ডুয়েট) ভিসি অধ্যাপক ড. মো. হাবিবুর রহমান। এ ছাড়া পদত্যাগ করেছেন বিশ্ববিদ্যালয়টির রেজিস্ট্রার হিমাংসু ভৌমিক, ছাত্রকল্যাণ দপ্তরের পরিচালক ড. মো. নজরুল ইসলাম, যান্ত্রিক বিভাগের পরিচালক ড. মো. মোস্তাফিজুর রহমান। তবে এখনো পদত্যাগ করেননি প্রো-ভিসি। সোমবার দুপুরে বিষয়টি যুগান্তরকে নিশ্চিত করেছেন ডুয়েটের সদ্য পদত্যাগ করা রেজিস্ট্রার ড. হিমাংশু ভৌমিক। সোমবার সকাল থেকে চার দফা দাবি আদায়ে ডুয়েট ক্যাম্পাসে বিক্ষোভ মিছিল করছেন শিক্ষার্থীরা। দাবি আদায় না হওয়া পর্যন্ত ক্যাম্পাস ও রাজপথ ছাড়বেন না বলে জানিয়েছেন তারা। শেখ হাসিনা বিশ্ববিদ্যালয়ের ভিসির পদত্যাগ : নেত্রকোনায় প্রতিষ্ঠিত শেখ হাসিনা বিশ্ববিদ্যালয়ের উপাচার্য অধ্যাপক ড. গোলাম কবীর পদত্যাগ করেছেন। বৈষম্য বিরোধী শিক্ষার্থীদের ১১ দফা দাবি পূরণ না করার প্রেক্ষিতে রোববার সন্ধ্যায় তিনি রেজিস্ট্রার কার্যালয়ের মাধ্যমে রাষ্ট্রপতি বরাবর পদত্যাগপত্রটি পাঠান বলে জানান। রোববার রাত পৌনে ১১টার দিকে গোলাম কবীর মোবাইল ফোনে বলেন, বিশ্ববিদ্যালয়ের শিক্ষার্থীরা শেখ হাসিনার নাম পরিবর্তন, বিশ্ববিদ্যালয়ে রাজনীতি নিষিদ্ধ, নিজস্ব ক্যাম্পাস, হোস্টেলসহ ১১ দফা দাবি জানিয়ে ৭২ ঘণ্টার আলটিমেটাম দিয়েছিল। সিন্ডিকেট সভা ডেকে তাদের একটি দাবি (রাজনীতি মুক্ত) পূরণ করা হয়। কুয়েটের ভিসি ও প্রো-ভিসির পদত্যাগ : খুলনা প্রকৌশল প্রযুক্তি বিশ্ববিদ্যালয়ের (কুয়েট) ভিসি অধ্যাপক ড. মিহির রঞ্জন হালদার এবং প্রো-ভিসি অধ্যাপক ড. সোবহান মিয়া পদত্যাগ করেছেন। সোমবার বিশ্ববিদ্যালয়ের চ্যান্সেলরের কাছে পদত্যাগপত্র জমা দেন তারা। কুয়েট ভিসি তার পদত্যাগপত্রে ব্যক্তিগত কারণ উল্লেখ করেছেন। প্রো-ভিসি তার পদত্যাগপত্রে শারীরিক অসুস্থতা ও ব্যক্তিগত কারণ উল্লেখ করেছেন। চবি উপাচার্য ও দুই উপ-উপাচার্যের পদত্যাগ : চট্টগ্রাম বিশ্ববিদ্যালয় (চবি) ভিসি অধ্যাপক ড. আবু তাহের অব্যাহতি চেয়ে শিক্ষা মন্ত্রণালয়ের মাধ্যমিক ও উচ্চশিক্ষা বিভাগ বরাবর একটি পত্র পাঠিয়েছেন। রোববার রাতে তিনি হাতে লেখা এ পত্রটি পাঠান। তিনি নিজে যুগান্তরকে বিষয়টি নিশ্চিত করেছেন। এছাড়া সোমবার উপ-উপাচার্য (অ্যাকাডেমিক) অধ্যাপক বেনু কুমার দে ও উপ-উপাচার্য (প্রশাসন) অধ্যাপক সেকান্দর চৌধুরীও অব্যাহতি চেয়ে চিঠি দিয়েছেন। বিষয়টি নিশ্চিত করেছেন ভারপ্রাপ্ত রেজিস্ট্রার কেএম নুর আহমদ। এছাড়া রেজিস্ট্রার বরাবর পদত্যাগপত্র জমা দিয়েছেন ছাত্র উপদেষ্টা আলী আজগর চৌধুরী ও চবি প্রেসের প্রশাসক অধ্যাপক আনোয়ারুল ইসলাম। বগুড়া পলিটেকনিকের ভারপ্রাপ্ত অধ্যক্ষের ‘পলায়ন’ : বৈষম্যবিরোধী ছাত্র আন্দোলনের শিক্ষার্থীদের আলটিমেটামের মুখে বগুড়া পলিটেকনিক ইনস্টিটিউটের ভারপ্রাপ্ত অধ্যক্ষ আবু সাইম জাহান পালিয়ে গেছেন। আন্দোলনকারীরা তাকে পদত্যাগে রোববার বিকাল ৫টা পর্যন্ত সময়ে দিয়েছিলেন। এরপর তিনি মেকানিক্যাল বিভাগের চিফ ইন্সট্রাক্টর ও বিভাগীয় প্রধান শফিউল আল আজিজের কাছে কর্মস্থল ত্যাগ করছেন মর্মে চিঠি দিয়ে যান। সোমবার বিকালে শফিউল আল আজিজ জানান, ছাত্রদের দাবির মুখে তিনি এ আপৎকালীন সময়ে ভারপ্রাপ্ত অধ্যক্ষের দায়িত্ব নিয়েছেন। বৈষম্যবিরোধী ছাত্র আন্দোলন বগুড়া পলিটেকনিক ইনস্টিটিউটের প্রধান সমন্বয়ক পাওয়ার বিভাগের ৮ম পর্বের শিক্ষার্থী বাপ্পী রহমান, সমন্বয়ক খোরশেদ রেজা, কাব্য, নীরব, সাদিক প্রমুখ বলেন, ভারপ্রাপ্ত অধ্যক্ষ আবু সাইম জাহান তার বাবার ভুয়া মুক্তিযোদ্ধার সনদ ব্যবহার করে চাকরি লাভ করেন। জবিতে পদত্যাগ : জগন্নাথ বিশ্ববিদ্যালয়ের (জবি) ছাত্রকল্যাণ পরিচালক জিএম আল আমিন ও পরিবহন প্রশাসক অধ্যাপক ড. সিদ্ধার্থ ভৌমিকসহ একাধিক দপ্তর প্রধান পদত্যাগ করেছেন। সোমবার বিশ্ববিদ্যালয়ের রেজিস্ট্রার দপ্তর থেকে এ তথ্য জানা যায়। পদত্যাগকরীরা হলেন- জনসংযোগ তথ্য ও প্রকাশনা দপ্তর পরিচালক সহযোগী অধ্যাপক তানভীর আহসান; ফিল্ম অ্যান্ড টেলিভিশন বিভাগের চেয়ারম্যান অধ্যাপক ড. আবুল হোসেন; অডিট সেলের উপদেষ্টা, নতুন ক্যাম্পাস প্রকল্পের তদারকি কমিটির আহ্বায়ক অধ্যাপক ড. শওকত জাহাঙ্গীর। রোববার উপাচার্য অধ্যাপক ড. সাদেকা হালিম, রেজিস্ট্রারসহ পুরো প্রক্টরিয়াল বডি পদত্যাগ করে। রাজশাহী কলেজের অধ্যক্ষের পদত্যাগ : শিক্ষার্থীদের আন্দোলনের মুখে রাজশাহী কলেজের অধ্যক্ষ অধ্যাপক মোহা. আব্দুল খালেক পদত্যাগ করেছেন। সোমবার দুপুর ১২টার দিকে তিনি শিক্ষা মন্ত্রণালয়ের সচিব বরাবর নিজের পদত্যাগপত্র জমা দেন। অধ্যক্ষের পদ থেকে পদত্যাগ করলেও অধ্যাপক আব্দুল খালেক এ কলেজের অর্থনীতি বিভাগের শ্রেণি শিক্ষক অথবা রাজশাহীর যে কোনো সরকারি কলেজের এই বিভাগের শিক্ষক হিসাবে তাকে পদায়নের অনুরোধ জানিয়েছেন। পদত্যাগপত্রে তিনি শারীরিক অসুস্থতার কারণ দেখিয়েছেন। প্রশাসনশূন্য হয়ে পড়েছে হাবিপ্রবি : দিনাজপুরের হাজী মোহাম্মদ দানেশ বিজ্ঞান ও প্রযুক্তি বিশ্ববিদ্যালয়ে (হাবিপ্রবি) বিরাজ করছে অস্থিতিশীল অবস্থা। ইতোমধ্যেই প্রশাসনিক ৫১টি পদে থাকা শিক্ষকদের মধ্যে ৩১ জন তাদের প্রশাসনিক পদ থেকে পদত্যাগ করেছেন। এর আগে ভাইস চ্যান্সেলরের পদ থেকে পদত্যাগ করেছেন অধ্যাপক ড. এম কামরুজ্জামান। ফলে বিশ্ববিদ্যালয় প্রশাসনে বিরাজ করছে শূন্যতা। এদিকে সোমবার বিশ্ববিদ্যালয়ের ৯টি আবাসিক হল খুলে দেওয়ার কথা থাকলেও হল সুপার না থাকায় বিপাকে পড়েছেন রেজিস্ট্রার।"
2024/08/13,"উগান্ডায় আবর্জনার স্তূপে ধস, মৃত ২৩",Unknown,"পূর্ব আফ্রিকার দেশ উগান্ডার একটি বিশাল আবর্জনার স্তূপ ধসে পড়েছে। এ দুর্ঘটনায় রাজধানী কাম্পালায় অন্তত ২৩ জনের মৃত্যুর খবর পাওয়া গেছে। কয়েক সপ্তাহের প্রবল বৃষ্টির কারণে এ ভূমিধসের ঘটনা ঘটেছে বলে ধারণা করা হচ্ছে। এ ঘটনার পর উদ্ধারকারীরা ধসের স্থান থেকে বেঁচে থাকা ব্যক্তিদের খোঁজে বর্জ্য খনন চালিয়ে যাচ্ছেন। এ বিষয়ে কাম্পালার মেয়র এরিয়াস লুকওয়াগো বার্তা সংস্থা এএফপিকে বলেন, ‘এটি একটি বিপর্যয়কর ঘটনা এবং ধারণা করা হচ্ছে ধসের স্থানে আরও অনেকে চাপা পড়ে আছেন।’ "
2024/08/13,গ্রিসে ৩৫ কিমি. জুড়ে দাবানল,Unknown,ভয়াবহ দাবানলে পুড়ছে গ্রিস। এরই মধ্যে আগুন এথেন্সের উত্তরাঞ্চলীয় ভারনাভাস গ্রামের ৩৫ কিলোমিটার জুড়ে ছড়িয়ে পড়েছে। ফলে সেখানকার ঘরবাড়ি ও গাছপালা পুড়ে ছাই হয়ে যাচ্ছে। রোববার ওই এলাকা থেকে বাসিন্দাদের সরিয়ে নিয়েছে কর্তৃপক্ষ। শনিবার থেকে দেশটিতে ৪০টি দাবানল সক্রিয় রয়েছে। এর মধ্যে ৭টিকে নিয়ন্ত্রণে আনতে চেষ্টা করছে দমকল বাহিনী। আগুনের শিখা প্রায় ৮০ ফুট উচ্চতায় উঠছে। এমনকি রাজধানীর বিভিন্ন এলাকাও ধোঁয়ায় আচ্ছন্ন হয়ে পড়ে। ভারনাভাসের বাসিন্দাদের নিরাপদে সরিয়ে নিতে ২৫টি বাহন নিয়ে কাজ করছেন দমকলকর্মীরা। এছাড়া ঐতিহাসিক ম্যারাথন শহরের স্থানীয়দেরও নিরাপদে সরিয়ে নেওয়া হচ্ছে। এএফপি।
2024/08/13,অস্ট্রেলিয়ার হোটেলে হেলিকপ্টার বিধ্বস্ত,Unknown,"অস্ট্রেলিয়ার হোটেলের ছাদে বিধ্বস্ত হলো একটি হেলিকপ্টার। দেশটির উত্তর কুইন্সল্যান্ড শহরের কেয়ার্নসের এ দুর্ঘটনা ঘটে। এ ঘটনায় এক পাইলটের মৃত্যু হয়েছে। স্থানীয় সময় রোববার রাত ১টা ৫০ মিনিটে ডাবলট্রি বাই হিল্টন হোটেলের ওপর হেলিকপ্টারটি আছড়ে পড়ে। এরপর এতে আগুন ধরে যায়। ঘটনার পর হোটেলের অন্তত ৪০০ অতিথিকে দ্রুত সরিয়ে নেওয়া হয়। হেলিকপ্টারটি যে কোম্পানির ছিল, তারা জানিয়েছে, এটি ‘অননুমোদিত’ ফ্লাইটে ছিল। দুর্ঘটনার কারণ উদঘাটনে কুইন্সল্যান্ড পুলিশ এবং বিমান নিরাপত্তা সংস্থা যৌথভাবে তদন্ত শুরু করেছে। বিবিসি।"
2024/08/13,ইউক্রেনে উপমন্ত্রী আটক,Unknown,"ইউক্রেনে ঘুস গ্রহণের অপরাধে এক জ্বালানি উপমন্ত্রী ও তিনজন সন্দেহভাজনকে আটক করেছে কর্তৃপক্ষ। সোমবার দেশটির রাষ্ট্রীয় প্রসিকিউটর ও দুর্নীতিবিরোধী পুলিশ জানিয়েছে, পাঁচ লাখ ডলার ঘুসের প্রথম কিস্তি নেওয়ার সময় তাদেরকে হাতেনাতে আটক করা হয়। প্রসিকিউটর জেনারেলের কার্যালয় বলেছে, যুদ্ধবিধ্বস্ত দনেস্ক অঞ্চল থেকে রাষ্ট্রীয় মালিকানাধীন কয়লাখনির সরঞ্জামাদি অপসারণের জন্য পাঁচ লাখ ডলার ঘুস দাবি করে সন্দেহভাজনরা। এজন্য, ‘লেভিভ ভোলিন’ কোম্পানিকে দায়িত্ব দেওয়ার পরিকল্পনা করা হয়। তবে আটককৃত উপমন্ত্রীর পরিচয় এই বিবৃতিতে প্রকাশ করা হয়নি। রয়টার্স।"
2024/08/13,যুদ্ধশঙ্কায় মধ্যপ্রাচ্যে সাবমেরিন পাঠাল যুক্তরাষ্ট্র,Unknown,"ইসরাইল-ইরান উত্তেজনার মধ্যেই এবার মধ্যপ্রাচ্যে গাইডেড মিসাইল সাবমেরিন পাঠাল যুক্তরাষ্ট্র। ইতোমধ্যে একটি বিমানবাহী রণতরী মধ্যপ্রাচ্যের উদ্দেশে যাত্রা শুরু করেছে বলেও জানিয়েছেন যুক্তরাষ্ট্রের প্রতিরক্ষা সচিব লয়েড অস্টিন। সোমবার এ তথ্য জানিয়েছে ব্রিটিশ সংবাদমাধ্যম বিবিসি। মার্কিন প্রতিরক্ষামন্ত্রী লয়েড অস্টিন বলেছেন, ইতোমধ্যে মধ্যপ্রাচ্যের দিকে বিমান পরিবহণকারী বাহক পাঠানো হয়েছে। সেটি খুব দ্রুতই সেখানে পৌঁছাবে। ফিলিস্তিনের স্বাধীনতাকামী সশস্ত্র সংগঠন হামাস ও ইরান সমর্থিত লেবাননের সশস্ত্র গোষ্ঠী হিজবুল্লাহর শীর্ষ দুই নেতার হত্যাকাণ্ডের পর থেকেই মধ্যপ্রাচ্যজুড়ে চরম উত্তেজনা চলছে। হামাস, ইরান ও হিজবুল্লাহ, ইসরাইলের বিরুদ্ধে প্রতিশোধ নেবে বলে কড়া হুঁশিয়ার বার্তা দিয়েছে। এরই পরিপ্রেক্ষিতে ইসরাইলকে রক্ষায় মধ্যপ্রাচ্যে সামরিক শক্তি বাড়ানো শুরু করেছে যুক্তরাষ্ট্র। এর আগেও মধ্যপ্রাচ্যে যুদ্ধবিমান, যুদ্ধ জাহাজ পাঠিয়েছে দেশটি। ইরানের যেকোনো আক্রমণ থেকে ইসরাইলকে রক্ষা করতে সাহায্য করার জন্য যুক্তরাষ্ট্রের দৃঢ় সংকল্পের ইঙ্গিত দিয়ে মার্কিন প্রতিরক্ষামন্ত্রী বলেছেন, যুক্তরাষ্ট্র তার মিত্রকে রক্ষার জন্য ‘সব সম্ভাব্য পদক্ষেপ নেবে’। রোববার মার্কিন প্রতিরক্ষা মন্ত্রণালয় পেন্টাগন জানিয়েছে, মার্কিন প্রতিরক্ষামন্ত্রী অস্টিন মধ্যপ্রাচ্যে গাইডেড ক্ষেপণাস্ত্র সাবমেরিন ‘ইউএসএস জর্জিয়া’ মোতায়েন করেছে। এছাড়া এফ-৩৫সি যুদ্ধবিমান বহনকারী রণতরী ‘ইউএসএস আব্রাহাম লিংকন’ এর যাত্রা আরও দ্রুত করার নির্দেশ দিয়েছেন। জাহাজটি ইতোমধ্যে মধ্যপ্রাচ্যে আরেকটি মার্কিন রণতরীকে প্রতিস্থাপনের পথে রয়েছে। তবে এটা স্পষ্ট নয়, ইরান ইসরাইলে হামলা নিয়ে সর্বশেষ কী পরিকল্পনা করেছে। ইরান কী ধরনের প্রতিশোধ নিতে পারে তা এখনো স্পষ্ট নয়। এদিকে, ইসরাইলের ওপর আরেকটি সম্ভাব্য হামলা লেবাননে ইরান-সমর্থিত সশস্ত্র গোষ্ঠী হিজবুল্লাহর পক্ষ থেকেও আসতে পারে। হিজবুল্লাহ তাদের সিনিয়র কমান্ডার ফুয়াদ শুকর হত্যাকাণ্ডের জবাব দেওয়ার প্রতিশ্রুতি দিয়েছে। তেহরানে হামাস নেতা হানিয়া নিহত হওয়ার কয়েক ঘণ্টা আগে লেবাননে হামলা চালিয়ে ফুয়াদ শুকরকে হত্যা করে ইসরাইল।"
2024/08/13,বিশ্বে বেকারত্ব কমে ১৫ বছরে সর্বনিম্ন,Unknown,"বিশ্বজুড়ে কমেছে তরুণ বেকারত্বের হার। গত ১৫ বছরে এই হার সর্বনিম্ন পর্যায়ে নেমেছে। এই ধারা ২০২৫ সাল নাগাদ অব্যাহত থাকতে পারে বলে ধারণা করা হচ্ছে। তবে দুর্বল অর্থনৈতিক প্রবৃদ্ধির কারণে এ ক্ষেত্রে পিছিয়ে পড়েছে এশিয়ার বেশ কয়েকটি দেশ। সোমবার আন্তর্জাতিক শ্রম সংস্থা (আইএলও) এক প্রতিবেদনে এই তথ্য জানিয়েছে। প্রতিবেদনে আইএলও বলেছে, গত বছর বিশ্বজুড়ে ১৫ থেকে ২৪ বছর বয়সি ছয় কোটি ৪৯ লাখ তরুণ বেকার ছিলেন। সেই হিসাবে বেকারত্বের হার ছিল ১৩ শতাংশ। এই হার এ বছর ও আগামীতে আরও কমে ১২ দশমিক ৮ শতাংশে নামতে পারে। করোনা মহামারির পর বৈশ্বিক অর্থনৈতিক প্রবৃদ্ধি অনেকটা বেড়েছে বলেও জানিয়েছে সংস্থাটি। ফলে শ্রমবাজারে তরুণদের চাহিদাও অনেক বেড়ে গেছে। এ বিষয়টি তরুণদের মাঝে বেকারত্ব কমার ক্ষেত্রে গুরুত্বপূর্ণ ভূমিকা রেখেছে। গত বছর নারী এবং যুবকদের যুব বেকারত্বের হার প্রায় সমান ছিল। করোনা মহামারীর আগের বছরগুলোতে তরুণদের বেকারত্বের হার বেশি ছিল। তবে ২০২৩ সালের পর তরুণদের মাঝে বেকারত্বের হার অনেকটা কমে এসেছে। চলতি এবং আগামী বছর এ হার আরও কমবে বলে জানিয়েছে সংস্থাটি। প্রতিবেদন অনুসারে, বিশ্বব্যাপী অর্ধেকেরও বেশি তরুণ কর্মীরা অনানুষ্ঠানিক কর্মসংস্থানে রয়েছেন। শুধুমাত্র উচ্চ এবং উচ্চ-মধ্যম আয়ের অর্থনীতিতে বেশির ভাগ তরুণ কর্মী নিয়মিত অথবা নিরাপদ চাকরিতে রয়েছেন। স্বল্প-আয়ের দেশগুলোতে প্রতি চারজনের মধ্যে তিনজন তরুণ কর্মী একটি স্ব-নিযুক্ত বা অস্থায়ী বেতনের চাকরি করছেন। কিন্তু সব অঞ্চলের পরিস্থিতি এক নয়। গত বছর আরব দেশগুলো, পূর্ব এশিয়া, দক্ষিণ-পূর্ব এশিয়া এবং প্রশান্ত মহাসাগরীয় অঞ্চলে তরুণদের বেকারত্বের হার ২০১৯ সালের চেয়ে বেশি ছিল। দুর্বল অর্থনৈতিক প্রবৃদ্ধির কারণে পিছিয়ে পড়েছে এই অঞ্চলগুলো। প্রতিবেদনে তরুণদের উদ্বেগ মোকাবেলা করতে ও উজ্জ্বল ভবিষ্যতের জন্য বর্ধিত এবং আরও কার্যকর বিনিয়োগের আহ্বান জানিয়েছে আইএলও। যার মধ্যে রয়েছে অল্পবয়সি নারীদের জন্য চাকরির একটি নির্দিষ্ট লক্ষ্য নিয়ে কর্মসংস্থান সৃষ্টি করা, শ্রমবাজার পরিবর্তনের মাধ্যমে তরুণদের সহায়তাকারী প্রতিষ্ঠানগুলোকে শক্তিশালী করা, যুবকদের জন্য কর্মসংস্থান ও সামাজিক সুরক্ষা একীভূত করা, উন্নত আন্তর্জাতিক সহযোগিতা, সরকারি-বেসরকারি অংশীদারত্ব এবং উন্নয়নের জন্য অর্থায়নের মাধ্যমে বৈশ্বিক বৈষম্য মোকাবেলা করা।"
2024/08/13,রুশ সীমান্তে বাড়ছে ঝুঁকি,Unknown,"রশিয়া-ইউক্রেন যুদ্ধে দেখা যাচ্ছে নতুন মোড়। দিন যত যাচ্ছে ধীরে ধীরে এগোচ্ছে ইউক্রেন। রাশিয়ার কুরস্কসহ একাধিক অঞ্চলে অগ্রসর হচ্ছে দেশটির সেনারা। এরই মধ্যে রাশিয়ার ৩০ কিমি. অভ্যন্তরে প্রবেশ করেছে কিয়েভ। এ নিয়ে রুশ সীমান্তে বাড়ছে ঝুঁকি। ক্রমবর্ধমান সামরিক তৎপরতা দেখে বেলগোরদ অঞ্চল থেকে বাসিন্দাদের সরিয়ে নিতে শুরু করেছে রাশিয়া। সোমবার বেলগোরদের গভর্নর এ ঘোষণা দিয়েছেন। আলজাজিরা, এএফপি। বেলগোরদ ছাড়াও সীমান্তবর্তী আরেকটি শহর কুরস্ক থেকেও বাসিন্দাদের নিরাপদ জায়গায় সরিয়ে নিয়েছে রাশিয়া। কুরস্কতে উভয়পক্ষের মধ্যে ব্যাপক যুদ্ধ চলছে বলে জানা গেছে। বেলগোরদ অঞ্চলের গভর্নর ব্যাচেস্লাভ গ্ল্যাসকভ তার টেলিগ্রাম চ্যানেলে সতর্ক করে বলেছেন, শত্রুরা ক্রাসনোয়ারুজস্কি জেলার সীমান্তে সক্রিয় হয়ে উঠেছে। তিনি বলেন, ‘জনগণের নিরাপত্তার কথা বিবেচনা করে আমরা ক্রাসনোয়রুজস্কিতে বসবাসকারী লোকদের নিরাপদ স্থানে নিয়ে যেতে শুরু করেছি। আমি নিশ্চিত যে, আমাদের সেনারা শত্রুদের হুমকি মোকাবিলা করার জন্য সব ধরনের পদক্ষেপ নেবে।’ তবে বেলগোরদ থেকে ঠিক কতসংখ্যক বাসিন্দা সরিয়ে নেওয়া হয়েছে, তা স্পষ্ট করে জানাননি গ্ল্যাসকভ। রুশ সংবাদ সংস্থা তাসের খবর অনুযায়ী, রাশিয়া এরই মধ্যে সীমান্ত এলাকা থেকে ৭৬ হাজারের বেশি মানুষকে সরিয়ে নিয়েছে। বেসামরিক ব্যক্তিদের নিরাপত্তা নিশ্চিত করতে কর্মকর্তাদের সীমান্ত এলাকা থেকে লোকজন সরিয়ে নেওয়ার কাজের গতি আরও দ্রুত করার নির্দেশ দিয়েছেন বলেও জানান ওই অঞ্চলের ভারপ্রাপ্ত গভর্নর স্মিরনভ। পরিস্থিতি বিবেচনায় গত শনিবার ইউক্রেনের তিন সীমান্ত এলাকায় কঠোর নিরাপত্তাব্যবস্থা নিয়েছে রাশিয়া। এদিকে মস্কোর ঘনিষ্ঠ মিত্র বেলারুশ ইউক্রেন সীমান্তে আরও সেনা মোতায়েন করেছে। বেলারুশের অভিযোগ, ইউক্রেন তাদের আকাশসীমা লঙ্ঘন করেছে। অন্যদিকে রোববার ইউক্রেনের জাপোরিঝিয়া পারমাণবিক বিদ্যুৎকেন্দেগ্নিকাণ্ডের ঘটনায় একে অপরকে দোষারোপ করছে ইউক্রেন ও রাশিয়া। সোমবার এক প্রতিবেদনে এ তথ্য জানিয়েছে ব্রিটিশ গণমাধ্যম বিবিসি। ইউক্রেনের প্রেসিডেন্ট ভলোদিমির জেলেনস্কি বলেছেন যে, বিদ্যুৎকেন্দ্রের প্ল্যান্টে আগুন লাগানোর পেছনে রাশিয়ান বাহিনী দায়ী। অন্যদিকে, জাপোরিঝিয়ায় অবস্থানকারী রুশ গভর্নর বলেছেন, ইউক্রেনের গোলাগুলির কারণে এই প্ল্যান্টে আগুন লেগেছে। ২০২২ সালে দুই দেশের মধ্যে যুদ্ধ শুরুর একদিন পরই বিদ্যুৎকেন্দ টির নিয়ন্ত্রণ নিয়ে নেন রুশ সেনারা। পারমাণবিক বিদ্যুৎকেন্দে র কুলিং টাওয়ারে অগ্নিকাণ্ডের কারণে প্রচুর পরিমাণে ধোঁয়া বের হলেও বিদ্যুৎকেন্দটতে তেজস্ক্রিয়তার মাত্রা বেড়ে যাওয়া বা পরমাণু সুরক্ষায় খারাপ প্রভাব পড়েছে, এমন কিছু শনাক্ত করা যায়নি বলে জানিয়েছে ইউক্রেন, রাশিয়া ও আন্তর্জাতিক পরমাণু শক্তি সংস্থা (আইএইএ)। বিদ্যুৎকেন্দ টিতে মস্কোর নিয়োজিত কর্মকর্তা ভলাদিমির রোগোভ বলেন, টেলিগ্রামে আজ সোমবার দেওয়া একটি পোস্টে দেখা গেছে, কুলিং টাওয়ারে আগুন পুরোপুরি নিয়ন্ত্রণে এসেছে। রোববার, জাপোরিঝিয়ায় রুশ নিয়োজিত গভর্নর ইয়েভজেনি বালিটস্কি জানান, বিদ্যুৎকেন্দে র কুলিং টাওয়ারে আগুন লেগেছে। এ সময় তিনি আগুনের কারণ হিসাবে ইউক্রেনীয় বাহিনীর গোলাগুলিকে দায়ী করেন। অন্যদিকে ইউক্রেনের প্রেসিডেন্ট বলছেন, কিয়েভকে ব্ল্যাকমেইল করার চেষ্টায় উদ্দেশ্যমূলকভাবে আগুন দিয়েছে রাশিয়া। জাপোরিঝিয়া পারমাণবিক বিদ্যুৎকেন্দ টি ২০২২ সাল থেকে রাশিয়ান সৈন্য এবং কর্মকর্তাদের নিয়ন্ত্রণে রয়েছে। এই বিদ্যুৎকেন্দে দুই বছরের বেশি সময় ধরে বিদ্যুৎ উৎপাদন বন্ধ রয়েছে এবং এপ্রিল থেকে ছয়টি চুল্লি বন্ধ রয়েছে। তবে হামলার পরে এক বিবৃতিতে, আন্তর্জাতিক পরমাণু শক্তি সংস্থা (আইএইএ) বিদ্যুৎকেন্দে র ক্ষয়ক্ষতি নিরূপণের জন্য কুলিং টাওয়ারে যাওয়ার অনুমতির জন্য অনুরোধ জানিয়েছে। ইউক্রেনের দক্ষিণ-পূর্বাঞ্চলের এনারহোদার শহরে জাপোরিঝিয়া পারমাণবিক বিদ্যুৎকেন্দ টি অবস্থিত। এটি ইউরোপের সবচেয়ে বড় পারমাণবিক বিদ্যুৎকেন্দ্র। ইউক্রেনের এক-চতুর্থাংশ বিদ্যুৎ এই কেন্দ থেকে সরবরাহ করা হতো।"
2024/08/13,একাধিক সিনেমা নিয়ে বিপাকে সঞ্জয় দত্ত,Unknown,"ভিসা বাতিলের কারণে একাধিক সিনেমা নিয়ে বেশ বিপাকে পড়েছেন বলিউড অভিনেতা সঞ্জয় দত্ত। এসব সিনেমার শুটিং হওয়ার কথা যুক্তরাজ্যে। সম্প্রতি দেশটির সরকার এ অভিনেতার ভিসা বাতিল করে দিয়েছে। ভারতীয় গণমাধ্যম জানিয়েছে, অজয় দেবগনের ‘সন অব সর্দার-২’ সিনেমার শুটিং চলছে স্কটল্যান্ডে। এ সিনেমায় অভিনয়ের কথা ছিল সঞ্জয়ের। দেশটিতে যাওয়ার জন্য একমাস আগে ভিসাও নিয়েছেন তিনি। কিন্তু দুদিন আগে যুক্তরাজ্য সরকার তার ভিসা বাতিল করে। কারণ হিসাবে জানা যায়, এ নায়কের বিরুদ্ধে ভারতে ১৯৯৩ সালে অবৈধ অস্ত্র মামলায় সাব্যস্ত হওয়ায় ভিসা দিতে নারাজ যুক্তরাজ্য সরকার। স্কটল্যান্ড যুক্তরাজ্যের অধীনে একটি দেশ। এদিকে সঞ্জয়ের ভিসা বাতিল হয়ে যাওয়ার কারণে ‘সন অব সর্দার-টু’ সিনেমা থেকে বাদ পড়েছেন। তার পরিবর্তে দক্ষিণ ভারতের অভিনেতা রবি কিষণকে কাস্ট করা হয় ভিলেনের চরিত্রে। তবে ভিসা বাতিলের সমালোচনা করেছেন সঞ্জয়। তিনি বলেন, ‘যুক্তরাজ্য সরকার সঠিক কাজটি করেনি। ভিসার জন্য আমি তাদের সবকিছুই নিয়ম অনুযায়ী করেছি। সবকিছু ঠিক ছিল। তারপর একমাস পর আমার ভিসা বাতিল করে দিল! আমি যুক্তরাজ্য সরকারকে সব কাগজপত্র এবং প্রয়োজনীয় সবকিছু দিয়েছি। তাহলে প্রাথমিকভাবে আমাকে ভিসা দিল কেন?’ আইন বুঝতে ওদের একমাস সময় লেগে গেল!’ অভিনেতা আরও বলেন, ‘ওরা ভুল করেছে। ওদের সংশোধন করা উচিত।’ সঞ্জয় নিজেকে একজন আইন মান্যকারী অভিনেতা হিসাবে দাবি করে বলেন, ‘আমি শুধু ভারতই নয়, প্রতিটি দেশের আইন ব্যবস্থাকে সম্মান করি।’ এদিকে হুট করেই ভিসা বাতিল হওয়ায় বেশ বিপাকে পড়বেন বলে জানিয়েছে ভারতীয় গণমাধ্যম। কারণ তার হাতে একাধিক সিনেমার কাজ রয়েছে। যেগুলোর শুটিং হওয়ার কথা যুক্তরাজ্যে। তবে বিষয়টিকে এভাবে দেখতে নারাজ এ অভিনেতা। তিনি বলেন, ‘এমনিতেও কে ওখানে (যুক্তরাজ্যে) যেতে চায়! অনেক হিংসাত্মক ঘটনা ঘটছে দেশটিতে। এমনকি ভারত সরকারও সেখানে না যাওয়ার বিবৃতি জারি করেছে। ফলে আমার কিছুই হাতছাড়া হচ্ছে না।’ "
2024/08/13,নতুন সরকারের প্রতি যাত্রাশিল্প রক্ষার আহ্বান,Unknown,"নোবেল বিজয়ী অর্থনীতিবিদ ড. মুহাম্মদ ইউনূসের নেতৃত্বে গঠিত বর্তমান অন্তর্বর্তী সরকারকে অভিনন্দন জানিয়েছেন বাংলাদেশ যাত্রাশিল্প উন্নয়ন পরিষদের সভাপতি মিলন কান্তি দে এবং এম আলীম, এম আলম লাবলু, মোস্তফা মাস্টার, আবদুর রাজ্জাক, সাবের সিকদার, আলীনূর প্রমুখ বিভিন্ন দলের মালিক ও শিল্পীরা। যাত্রা সংগঠক ও গবেষক মিলন দে আশা প্রকাশ করেন গণতন্ত্রের পূর্ণ বিকাশ ও মানবিক বাংলাদেশ প্রতিষ্ঠায় এ সরকার যথাযথ ভূমিকা রাখবে। পাশাপাশি দেশজ সংস্কৃতি ঐতিহ্যবাহী যাত্রাশিল্পের হৃত গৌরব পুনরুদ্ধারেও তারা সচেষ্ট হবেন। যাত্রা সূত্রে জানা যায়, যাত্রানুষ্ঠানের অনুমতি প্রদানের দায়িত্ব প্রত্যেক জেলা প্রশাসনের। কিন্তু প্রশাসন অনুমতি না দেওয়ার কারণে সাম্প্রতিক বছরগুলোয় দেশে যাত্রা প্রদর্শনী প্রায় ব্যাহত হচ্ছে। ফলে পেশাদার শিল্পীরা পড়েছেন জীবন-জীবিকার সংকটে। এ অনিশ্চয়তার কবল থেকে যাত্রা ও যাত্রাশিল্পীদের রক্ষার জন্য ডিসি অফিসে বিশেষ সার্কুলার পাঠাতে নতুন সরকারের প্রতি আকুল আবেদন জানিয়েছেন যাত্রাশিল্পীরা।"
2024/08/13,ডন হয়ে ধারাবাহিক নাটকে ফিরছেন অপূর্ব,Unknown,"জনপ্রিয় অভিনেতা জিয়াউল ফারুক অপূর্ব। টেলিভিশনে খণ্ডনাটক ও ওটিটি কনটেন্টেই কাজ করেন তিনি। ধারাবাহিক নাটকে অভিনয় করা ছেড়ে দিয়েছেন বহু আগেই। তবে তার অভিনীত একটি ধারাবাহিক নাটক প্রচারের প্রস্তুতি নিয়েছে স্যাটেলাইট চ্যানেল আরটিভি। নাম ‘নীল ঘূর্ণি’। রচনা করেছেন শফিকুর রহমান শান্তনু ও পরিচালনায় রয়েছেন সৈয়দ শাকিল। অবশ্য এটি পাঁচ বছর আগের নাটক। বিভিন্ন কারণে আলোর মুখ দেখেছি। অবশেষে এ নাটকের মাধ্যমে ধারাবাহিকে ফিরলেন অপূর্ব। তাও আবার আন্ডারওয়ার্ল্ড ডনের চরিত্রে। যদিও তিনি বলেছেন, আগে অভিনীত নাটক প্রচারে এলেও আপাতত ধারাবাহিক নাটকে অভিনয়ের কোনো ইচ্ছা নেই তার। নাটকের গল্পে দেখা যাবে, বাদল (অপূর্ব) আন্ডারওয়ার্ল্ডের অঘোষিত ডন। সে তার পার্টনার আয়ানকে খুন করে বিশ্বাসঘাতকতার দায়ে। তাকে একদিকে খুঁজছে আয়ানের লোক, অন্যদিকে খুঁজছে পুলিশ প্রশাসন। এর মধ্যেই তার মতোই আরও একজনের উদয় হয় ঘটনাচক্রে। অর্থাৎ, নাটকটিতে অপূর্ব অভিনয় করছেন দ্বৈত চরিত্রে। ঘটতে থাকে নানা ঘটনা। নাটকটি ১৪ আগস্ট থেকে প্রতি মঙ্গল, বুধ ও বৃহস্পতিবার রাত ১০টায় প্রচার হবে। এতে আরও অভিনয় করেছেন জাকিয়া বারী মম, সাজু খাদেম, আরফান আহমেদ, এনি খান, এমেলি হক, ফারুক আহমেদ, রাশেদ মামুন অপু প্রমুখ।"
2024/08/13,ইমরান খান প্রসঙ্গে ক্ষুব্ধ কুমার শানু,Unknown,"পাকিস্তানের সাবেক প্রধানমন্ত্রী ইমরান খানকে নিয়ে গান করার একটি ঘটনা নিয়ে বেশ বিব্রত ভারতের গায়ক কুমার শানু। সম্প্রতি ইন্টারনেটে প্রকাশিত একটি ভিডিওতে দেখা গেছে, একটি কনসার্টের মঞ্চে মাইক্রোফোন হাতে কুমার শানু বলছেন, ‘আমরা ইমরান খানকে মুক্ত করব এবং তাকে প্রধানমন্ত্রী বানাব। আমরা অন্যায়ের বিরুদ্ধে আওয়াজ তুলব এবং নতুন পাকিস্তান গঠন করব।’ এর পরপরই তিনি ইমরান খানকে নিয়ে গান ধরেন। এ ঘটনায় বেশ ক্ষুব্ধ হয়েছেন কুমার শানু। কারণ, এটি সত্যিকারের ভিডিও নয়। মূলত এআই-এর কবলে পড়েছেন এ গায়ক। তিনি জানিয়েছেন, ভিডিওটি ভুয়া এবং এআই-জেনারেটেড। কুমার শানু বলেন, ‘কিছু লোক আমাকে বদনাম করার চেষ্টা করছে। আমি কখনো পাকিস্তানের সাবেক প্রধানমন্ত্রীর জন্য কোনো গান গাইনি। ফেসবুকে ছড়িয়ে পড়া অডিওটি আমার ভয়েস নয়, এটি এআই ব্যবহার করে তৈরি করা হয়েছে। কিছু লোক আমার মানহানি করার চেষ্টা করছে এবং সে কারণেই আমি আমার ভক্তদের বলতে চাই খবরটি ভুয়া, মিথ্যা!’"
2024/08/13,‘শনিবার বিকেল’ নিয়ে যা বললেন তিশা,Unknown,"মোস্তফা সরয়ার ফারুকীর পরিচালনায় নির্মিত সিনেমা ‘শনিবার বিকেল’। ২০১৬ সালে রাজধানীর গুলশানে হলি আর্টিজানের ভয়াবহ সন্ত্রাসী হামলার ঘটনা নিয়ে নির্মিত এ সিনেমাটি দেশের প্রেক্ষাগৃহে মুক্তির অনুমতি মেলেনি গত চার বছরে। একই ঘটনা নিয়ে বলিউডে নির্মিত ‘ফারাজ’ সিনেমা ভারতে মুক্তি পেলেও বাংলাদেশে সিনেমাটি অদৃশ্য এক কারণে আটকে ছিল সেন্সর বোর্ডে। আপিল করার মাধ্যমে মৌখিকভাবে মুক্তির অনুমতি মিললেও কাগজে-কলমে ছাড়পত্র মেলেনি। এ সিনেমার গুরুত্বপূর্ণ একটি চরিত্রে অভিনয় করেছেন নুসরাত ইমরোজ তিশা। তিনি বলেন, ‘সিনেমাটি দীর্ঘসময় ধরে সেন্সরে আটকে আছে। আপিল বিভাগ থেকে এটিকে ছেড়ে দিলেও আবার সেন্সর আটকে দিয়েছে। কিন্তু এ সিনেমা আমেরিকা ও কানাডাতেও মুক্তি দেওয়া হয়েছে। সেখান থেকে আমরা দর্শকদের প্রচুর সাড়া পেয়েছি। সবার একই প্রশ্ন বাংলাদেশে কেন মুক্তি দেওয়া হচ্ছে না। আমরা নিজেরাও জানি না কেনইবা আটকে রাখা হয়েছে। তবে এখন মুক্তি পাবে কিনা সেটাও জানি না। যেভাবে ছিল এখনো সেভাবেই আছে সিনেমাটি।’ তবে এখন হাসিনা সরকারের পতনে ফের সিনেমাটির মুক্তি নিয়ে আশাবাদী নির্মাতা। ফারুকী মনে করেন, বৈষম্যবিরোধী আন্দোলনের ফল হিসাবে আর কোনো সিনেমা এভাবে আটকে থাকবে না। কারণ, এ আন্দোলনের অন্যতম অংশীদার নির্মাতাও। তিনি বলেন, ‘কারও গলা চেপে ধরার সংস্কৃতি থেকে বাংলাদেশকে বের হয়ে আসতে হবে। এ পরিবর্তনের জন্যই কিন্তু বিপ্লবগুলো হয়েছে।’"
2024/08/13,সমাজ গঠনে সংস্কৃতির ভূমিকা অনেক বড়,Unknown,"সংগীতশিল্পী ফাহমিদা নবী। নিজস্ব গায়কী দিয়ে এবং রুচিশীলতার সঙ্গে সখ্য গড়ে তিনি হয়ে উঠেছেন জনপ্রিয়। তৈরি করে নিয়েছেন নিজের আলাদা ভক্তশ্রেণি। গানের জন্য তিনি অর্জন করেছেন জাতীয় চলচ্চিত্র পুরস্কার। প্রখ্যাত এ সংগীতশিল্পী যুক্তরাষ্ট্র থেকে দেশে ফিরেছেন কিছুদিন আগে। দেশের বর্তমান পরিস্থিতি ও সমসাময়িক নানা বিষয় নিয়ে আজকের ‘হ্যালো...’ বিভাগে কথা বলেছেন তিনি। * দেশে ফিরলেন অস্বাভাবিক এক পরিস্থিতির সময়। বর্তমান পরিস্থিতি নিয়ে আপনার মূল্যায়ন কী? ** ছাত্ররা যা করেছে তার জন্য তাদের অভিনন্দন ও শুভকামনা। তবে তরুণ সমাজের প্রতি আহ্বান থাকবে, যেন দ্বিধাবিভক্ত না হয়। দেশের নতুন অগ্রযাত্রায় অনাগত দিনগুলোতে যেন সবার জীবনে শান্তি ও স্বস্তি ফিরে আসে। আর কোনো প্রশ্নে তরুণ সমাজের দ্বিধাবিভক্ত হওয়া চলবে না, আমাদের প্রত্যেককে ঐক্যবদ্ধ থাকতে হবে। সবাইকে এখন শান্ত হতে হবে। মোটকথা সম্মিলিত প্রয়াসে দেশ এগিয়ে নিয়ে যেতে হবে। সব কাজ গুছিয়ে করতে হবে। মানুষের মাঝে আস্থার জায়গা তৈরি করতে হবে। * অন্তর্বর্তী সরকারের কাছে আপনার প্রতাশ্যা কী? ** আমরা আর কোনো সহিংসতা চাই না। আমাদের দেশ এগিয়ে যাক এটাই প্রত্যাশা। শান্তি ও স্বস্তির সঙ্গে আমরা আগামীর দিনগুলো বাঁচতে চাই। যারাই দায়িত্বে এসেছেন তারা যেন আমাদের আস্থা ও বিশ্বাসের জায়গাটাতে সম্মানের সঙ্গে থাকেন এটাই চাইব। দেশে আর যেন অস্থির সময় না আসে। আমরা যেন স্বাধীনভাবে কথা বলতে ও গাইতে পারি। কোনো অন্যায় ও অত্যাচারের কবলে যেন আর পড়তে না হয় একটি মানুষকেও। * এ অবস্থায় শিল্পীদের জন্য আপনার কী বলার আছে? ** সমাজ গঠনে সংস্কৃতির ভূমিকা অনেক বড়। আমরা শিল্পীরা দেশের সংস্কৃতি বিশ্বের কাছে পৌঁছে দেই। এ কাজটি যেন যোগ্য মানুষের দ্বারা হয়। যারা দেশের সংস্কৃতির ধারক-বাহক, তাদের সুন্দর ও সুস্থ জীবনের অধিকারী হতে হয়। কিন্তু তারা অধিকাংশই নানা সমস্যায় আছেন। তাদের সব সমস্যা সমাধানের বিষয়েও নজর রাখতে হবে। আমি বিশ্বাস রাখতে চাই, এখন থেকে আর কোনো দুস্থ শিল্পী থাকবে না। সংস্কৃতির সঙ্গে জড়িত প্রত্যেকটা মানুষের খোঁজখবর যেন রাখা হয়। * বর্তমানে সংগীতচর্চার মান কতটা সুরক্ষিত মনে হয়? ** সমাজে তো এখন কোনো সংস্কৃতিচর্চা, ভালোবাসা, সম্মান কিচ্ছু নেই। আছে উন্মাদনা, অস্থিরতা আর কে কাকে পেছনে ফেলে দৌড় দেবে সেই স্বার্থপর চিন্তা! কোনো সরল হাসি নেই। করপোরেট সিন্ডিকেট-চর্চা যেখানে প্রবল, সেখানে আর যাই হোক সংগীত হবে না। সংগীতের ধারা শান্ত এবং রাজকীয়, তা সাজানোর জন্য ধীরতা দরকার। উটকো কথা আর সুরের চটপটিতে গান এখন পালিয়ে বাঁচতে চায়! সংগীত সবার জন্য নয়। ইদানীং বিষয়টা আরও বুঝতে পারছি। আমার কাছে মনে হয় উন্মাদনা ইন্ডাস্ট্রিকে দিন দিন অশিক্ষিত করে তুলেছে। একটা দেশের রুচিশীলতা কোথায় গিয়ে ঠেকেছে? রুচির দুর্ভিক্ষে সত্যিই আমরা তলিয়ে গেছি, আফসোস! কিছু মানুষ হয়তো এখনো পরিশোধিত ফিল্টারে নিজেকে নীরব সাধনায় রাখছে। তারাই আশা, আশা ছাড়া অভিমান কি বাঁচে? অভিমান জরুরি, তা না হলে জ্ঞান আর অশিক্ষার মাঝে পার্থক্য বোঝা যাবে কী করে?"
2024/08/13,মিরপুরে মিস ফায়ারে দুই পুলিশ সদস্য আহত,Unknown,"রাজধানীর মিরপুর পুলিশ লাইনসের অস্ত্রাগারে মিস ফায়ারে দারুসসালাম থানার দুই পুলিশ সদস্য আহত হয়েছেন। তারা হলেন, এএসআই মো. আল আমিন (৩০) ও ইয়াসিন আলী (২৮)। সোমবার বিকাল সাড়ে তিনটার দিকে এ ঘটনা ঘটে। আলামিনকে ঢাকা মেডিকেল কলেজ (ঢামেক) হাসপাতালে ভর্তি করা হয়েছে। অপর জন স্থানীয় হাসপাতালে চিকিৎসা নিয়েছেন। একই থানার সহকারী উপ-পরিদর্শক (এএসআই) রঞ্জু মিয়া জানিয়েছেন, বেশকিছু দিন থানা বন্ধ থাকার পর সোমবার আমরা মিরপুর ১৪ পুলিশ লাইনসে গিয়েছিলাম জামা দেওয়া অস্ত্রগুলো আনার জন্য। সেখানে ইয়াসিন আলী পিস্তলে ম্যাগাজিন ডুকিয়ে পরীক্ষা করার সময়, আগে থেকে পিস্তলের চেম্বারে থাকা গুলি বেরিয়ে যায়। গুলি তার হাতের তালু ভেদ করে পাশে বসে থাকা আল আমিনের বুকের একপাশে লেগে আরেক পাশ দিয়ে বেরিয়ে যায়। পরে গুরুতর আহত অবস্থায় তাকে ঢামেক হাসপাতালে নেওয়া হয়েছে। "
2024/08/13,চাপের মুখে অবৈধ পদায়ন বাতিলের প্রজ্ঞাপন স্থগিত,Unknown,"চাপেরমুখে একদিন পরই শতাধিক অবৈধ পদায়ন বাতিলের সিদ্ধান্ত স্থগিত করেছে স্বাস্থ্য অধিদপ্তর। রোববার স্বাস্থ্য খাতে সিনিয়র স্কেল ক্যাডার (৬ষ্ঠ গ্রেড) পদে বিভিন্ন সময়ে পদায়িত শতাধিক এডহক ও প্রকল্পভুক্ত চিকিৎসকদের পদায়ন বাতিলের প্রজ্ঞাপন জারি করে অধিদপ্তর। এসব পদে বিধি মোতাবেক ক্যাডার কর্মকর্তাদের পদায়নের সিদ্ধান্ত নেওয়া হয়। একদিন পর সোমবার এডহক ও প্রকল্পভুক্ত চিকিৎসকরা অধিদপ্তরে অবস্থান নিলে আগের দিন ঘোষিত প্রজ্ঞাপন স্থগিত করা হয়। চূড়ান্ত সিদ্ধান্ত নিতে নির্দেশনা চেয়ে স্বাস্থ্য ও পরিবার কল্যাণ মন্ত্রণালয়ে পাঠানো হয়েছে। স্বাস্থ্য অধিদপ্তরের পরিচালক (প্রশাসন) ডা. মো. হারুন-অর-রশীদ স্বাক্ষরিত বিজ্ঞপ্তিতে এই তথ্য জানানো হয়েছে। প্রজ্ঞাপনে বলা হয়, ‘স্বাস্থ্য অধিদপ্তরের ১১ আগস্ট জারিকৃত প্রজ্ঞাপনটি স্থগিত করে পরবর্তী নির্দেশনার জন্য মন্ত্রণালয়ে প্রেরণ করা হলো।’ চাপেরমুখে সিদ্ধান্ত বদলের বিষয়ে জানতে চাইলে অধিদপ্তরের মহাপরিচালক অধ্যাপক ডা. আবুল বাশার মোহাম্মদ খুরশীদ আলম বলেন, ‘আমি এখন উভয় চাপের মধ্যে পড়েছি। একদিকে ক্যাডার অন্যদিকে এডহকরা। সুষ্ঠু সমাধান পেতে বিষয়টি মন্ত্রণালয়ের পাঠিয়েছি। আগের দিনের প্রজ্ঞাপন প্রকাশের আগে মন্ত্রণালয়ের সঙ্গে কথা বলতে পারলে ভাল হতো। এডহকরা ১৫/১৬ বছর ধরে একই জায়গায়। অন্যদিকে পদোন্নতি দেওয়ার পর ক্যাডাররা যে মামলা করেছে সেটি পিএসসি পর্যন্ত পৌঁছেছে। তাদেরও একটা সিদ্ধান্তের ব্যাপার রয়েছে। জনপ্রশাসন ও অর্থ মন্ত্রণালয়ের মতামতের বিষয়ও আছে। কোন প্রক্রিয়ায় এডহকদের জ্যেষ্ঠতা দেওয়া হবে সেটিই বড় বিষয়। তাই মন্ত্রণালয়ের হাতে ছেড়ে দেওয়া হয়েছে।’"
2024/08/13,বশেমুরকৃবির ভিসি ট্রেজারের পদত্যাগ দাবিতে বিক্ষোভ,Unknown,"বঙ্গবন্ধু শেখ মুজিবুর রহমান কৃষি বিশ্ববিদ্যালয়ের (বশেমুরকৃবি) ভিসি প্রফেসর ড. মো. গিয়াস উদ্দিন মিয়া এবং ট্রেজারার প্রফেসর তোফায়েল আহম্মেদের পদত্যাগের দাবিতে মিছিল করেছেনশিক্ষার্থীরা। শিক্ষার্থীদের অভিযোগ, বর্তমান ওই ভিসি শিক্ষার্থীদের প্রাপ্য সুযোগ-সুবিধা দিতে ব্যর্থ হয়েছেন এবং ট্রেজারার প্রফেসর তোফায়েলকে সঙ্গে নিয়ে বিশ্ববিদ্যালয়ের গোটা প্রশাসনকে অনিয়ম-দুর্নীতির আখড়ায় পরিণত করেছেন। তোফায়েল বিগত আওয়ামী লীগ সরকারের আমলে ক্ষমতার প্রভাব খাটিয়ে অনিয়ম করেছেন। তিনি ঢাকা বিভাগীয় পুলিশ কমিশনার সফিকুল ইসলামের ছোট ভাই। অন্যদিকে গিয়াস উদ্দিন মিয়া আওয়ামী লীগ নেতা বাহাউদ্দিন নাসিমের আশীর্বাদপুষ্ট ও ঘনিষ্ঠ বন্ধ হওয়ায় ক্ষমতার প্রভাব খাটিয়েছেন।"
2024/08/13,নবাবগঞ্জে ইছামতির কচুরিপানা অপসারণ করল শিক্ষার্থীরা,Unknown,"নবাবগঞ্জ উপজেলার মাঝ দিয়ে প্রবাহিত ইছামতি নদীর কচুরীপানা অপসারণ করেছে শিক্ষক-শিক্ষার্থী ও এলাকাবাসী। তারা অবৈধ মাছের ঘের তুলে নিতেও আলটিমেটাম দেয়। সোমবার উপজেলার শিকারীপাড়া ইউনিয়নের হাগ্রাদী বাজার এলাকা থেকে এ কার্যক্রম শুরু করে। নদী জুড়ে এ অভিযান চালায় শিক্ষার্থীরা। এতে শিকারীপাড়া তোফাজ্জল হোসেন চৌধুরী কলেজ, শিকারীপাড়া তারাশংকর কালীশংকর মেমোরিয়াল উচ্চ বিদ্যালয়, হাগ্রাদি সরকারি প্রাথমিক বিদ্যালয়ের শিক্ষক-শিক্ষার্থীসহ এলাকার শতাধিক মানুষ অংশ নেয়। স্থানীয়দের দাবি, দীর্ঘদিন ধরে একটি প্রভাবশালী মহল শিকারীপাড়া দিয়ে প্রবাহিত ইছামতি নদীর একটি অংশ দখল করে মাছ চাষ করছে। নদীতে বাঁধ দেওয়ায় স্বাভাবিক পানি প্রবাহ বন্ধ হয়ে যায়। যার কারণে নদীর পানি জনসাধারণ ব্যবহার করতে পারেনি দীর্ঘদিন। ইছামতি নদী বাঁচাও আন্দোলনের অন্যতম উদ্যোক্তা মোতাহার হোসেন বলেন, ‘এলাকাবাসীদের সঙ্গে নিয়ে দীর্ঘদিন ধরে আমরা ইছামতিকে পূর্বের অবস্থায় ফিরিয়ে আনার জন্য আপ্রাণ চেষ্টা চালিয়ে যাচ্ছি।’"
2024/08/13,রূপগঞ্জে মন্দির পাহারায় ছাত্রদল,Unknown,রূপগঞ্জে শেখ হাসিনা সরকারের পতনের পর সৃষ্ট নৈরাজ্য ঘিরে সংখ্যালঘু সম্প্রদায়ের মন্দির পাহারার দায়িত্ব নিয়েছেন রূপগঞ্জ উপজেলা ছাত্রদল ও জিয়ামঞ্চ। বিএনপির ভারপ্রাপ্ত চেয়ারম্যান তারেক রহমানের নির্দেশে সারা দেশের মতো বিএনপি ও সহযোগী সংগঠনগুলো যার যার এলাকায় ধর্মীয় উপাসনালয় পাহারা দিচ্ছেন। সোমবার উপজেলার পিতলগঞ্জে মণিপাড়ায় মন্দির পাহারা দিতে দেখা যায় ছাত্রদল নেতা ইশরাত আহমেদ রবির নেতৃত্বে ওয়ার্ড ছাত্রদল নেতাদের। অন্যদিকে কেয়ারিয়া এলাকায় জেলা জিয়া মঞ্চের নেতা জজ মিয়ার নেতৃত্বে যুবদল ও জিয়া মঞ্চের নেতাদের মন্দির পাহারা দিতে দেখা গেছে।
2024/08/13,অধ্যক্ষসহ ৩ জনের পদত্যাগ দাবি,Unknown,"টঙ্গী সফিউদ্দিন সরকার একাডেমি অ্যান্ড কলেজের অধ্যক্ষ মনিরুজ্জামান, শিক্ষক মোস্তফা কামাল ও আবুল কাশেমের পদত্যাগের দাবিতে বিক্ষোভ করেছে শিক্ষার্থীরা। সোমবার বিক্ষুুব্ধ শিক্ষার্থীরা ওই তিন শিক্ষকের বিরুদ্ধে বিভিন্ন দুর্নীতি, অভিভাবকদের সঙ্গে খারাপ আচরণের অভিযোগ এনে পদত্যাগের দাবি জানায়। একপর্যায়ে বিকালে প্রতিষ্ঠানের সহকারী প্রধান শিক্ষক (স্কুল শাখা) আবুল কাশেমকে সাময়িক বরখাস্ত করা হলে বিকাল সাড়ে ৪টার দিকে বিক্ষুব্ধ শিক্ষার্থীরা কলেজ ক্যাম্পাস ছেড়ে চলে যায়। কলেজের ম্যানেজিং কমিটির ভারপ্রাপ্ত সভাপতি হাফিজ উদ্দিন সরকার বলেন, শিক্ষার্থীদের দাবির পরিপ্রেক্ষিতে একজন শিক্ষককে সাময়িক বরখাস্ত করা হয়েছে।"
2024/08/13,গাজীপুর ডুয়েট হল থেকে অস্ত্র বিদেশি মদ উদ্ধার,Unknown,"গাজীপুরে ঢাকা প্রকৌশল ও প্রযুক্তি বিশ্ববিদ্যালয়ের (ডুয়েট) বিশ্ববিদ্যালয়ের ছাত্রলীগ নেতাদের বিভিন্ন হল থেকে বিপুল পরিমাণ দেশীয় অস্ত্র ও বিদেশি মদ উদ্ধার করেছেন আন্দোলনরত শিক্ষার্থীরা। উদ্ধার করা দেশীয় অস্ত্রের মধ্যে ১২টি রামদা, একটি ডেগার, বেজবল ব্যাট, প্রায় ১০০টি স্টেইনলেস পাইপ পাওয়া যায়। রোববার সন্ধ্যায় ও সোমবার সকালে ছাত্রলীগ নেতাদের তালাবদ্ধ পরিত্যক্ত হল থেকে ডুয়েটের শিক্ষার্থীরা এসব অবৈধ দেশীয় অস্ত্র ও বিদেশি মদ উদ্ধার করে শহিদ তাজউদ্দীন আহমদ হল এবং কাজী নজরুল ইসলাম হলের প্রভোস্টের কাছে হস্তান্তর করা হয়। ডুয়েট জার্নালিস্ট অ্যাসোসিয়েশনের সদস্য আসিফ ইকবাল জানান, রোববার সন্ধ্যায় ডুয়েটের সাধারণ শিক্ষার্থীরা ডুয়েট ছাত্রলীগের পলাতক সভাপতি মিজানুর রহমান মিঠুন, সাধারণ সম্পাদক মাহমুদ হাসান মান্নাসহ শহিদ তাজউদ্দীন আহমদ হলের ৪০৬, ৮০৪, ৭০২নং কক্ষ ও সোমবার কাজী নজরুল ইসলাম হল (এক্সটেনশন)-এর ২০৫, ২০৭, ৩০২, ৩০৮ এবং ৫০৭নং কক্ষে তালা ভেঙে প্রবেশ করে বিপুল পরিমাণ দেশীয় অস্ত্র বিদেশি মদ উদ্ধার করে। গর্হিত কাজের জন্য ছাত্রলীগ নেতাদের বিচার দাবি করেন তারা।"
2024/08/13,গাজীপুর প্রেস ক্লাবের কমিটি ঘোষণা,Unknown,"গাজীপুর প্রেস ক্লাবের ২০২৪-২৫ সালের কার্যনির্বাহী পরিষদ নির্বাচনে সভাপতি পদে পুনরায় নির্বাচিত হয়েছেন জনকণ্ঠের মোস্তাফিজুর রহমান টিটু। সাধারণ সম্পাদক হয়েছেন যুগান্তরের জেলা প্রতিনিধি শাহ সামসুল হক রিপন। সোমবার প্রধান নির্বাচন কমিশনার মো. বেলাল হোসেন আনুষ্ঠানিকভাবে ১৭ সদস্যের ওই কমিটি ঘোষণা করেন। নির্বাচিত অন্যরা হলেন, সিনিয়র সহ-সভাপতি দেলোয়ার হোসেন (দিনকাল), সহ-সভাপতি মো. রেজাউল বারী বাবুল (সংগ্রাম/দৈনিক বর্তমান), যুগ্ম সম্পাদক হাসমত আলী (প্রতিদিনের সংবাদ), সাংগঠনিক সম্পাদক কামাল হোসেন বাবুল (মুক্ত বলাকা), কোষাধ্যক্ষ মিলটন খন্দকার (সময়ের আলো), প্রচার ও প্রকাশনা সম্পাদক আবুল হাসান (ইন্ডিপেন্ডেন্ট টিভি/কালবেল), দপ্তর সম্পাদক হাসিব খান (ফাইনান্সিয়াল পোস্ট/আমাদের অর্থনীতি), ক্রীড়া, সাংস্কৃতিক ও কল্যাণ সম্পাদক আব্দুল গাফফার (ঢাকা টাইমস), নির্বাহী সদস্যরা হলেন, খায়রুল ইসলাম (বাংলাদেশ প্রতিদিন ও বৈশাখী টেলিভিশন), আলমগীর হোসেন (মুক্ত বলাকা), আমিনুল ইসলাম (দেশ রূপান্তর), রুহুল আমিন সজীব (খবর), মনিরুজ্জামান (বাংলাদেশ পোস্ট/সাপ্তাহিক ভাওয়াল), দেলোয়ার হোসেন (ইনকিলাব) ও জহিরুল ইসলাম (আমাদের কণ্ঠ)।"
2024/08/13,ডেমরায় আগুনে ফোম কারখানা ছাই,Unknown,রাজধানীর ডেমরায় ভয়াবহ অগ্নিকাণ্ডে রূপালী ফোন নামে একটি কারখানা পুড়ে ছাই হয়ে গেছে। দিনগত রাত সাড়ে ১১টার দিকে বামৈল পশ্চিমপাড়া এলাকায় এ ঘটনা ঘটে। এ সময় ওই কারখানার মালামালসহ সব মেশিন পুড়ে যায়। তবে এ ঘটনায় কোনো হতাহতের খবর পাওয়া যায়নি। খবর পেয়ে ডেমরা ফায়ার সার্ভিসে টিম ঘটনাস্থলে এসে প্রায় আধা ঘণ্টা চেষ্টার পর আগুন নিয়ন্ত্রণে আনে।
2024/08/13,ডিএমপির পাঁচ এডিসিকে ভারপ্রাপ্ত ডিসি পদে পদায়ন,Unknown,"ঢাকা মহানগর পুলিশের (ডিএমপি) অতিরিক্ত উপ-পুলিশ কমিশনার (এডিসি) পদমর্যাদার পাঁচ কর্মকর্তাকে ভারপ্রাপ্ত উপ-পুলিশ কমিশনার (ডিসি) পদে পদায়ন করা হয়েছে। রোববার ডিএমপি কমিশনার মো. মাইনুল হাসান স্বাক্ষরিত এক আদেশে এই পদায়ন করা হয়। আদেশে বলা হয়েছে, ডিএমপির এডিসি মোহাম্মদ ওসমান গনিকে উপ-পুলিশ কমিশনার (ভারপ্রাপ্ত) লজিস্টিক, এডিসি মো. আসফিকুজ্জামান আকতারকে উপ-পুলিশ কমিশনার (ভারপ্রাপ্ত) ডিএমপি সদরদপ্তর ও প্রশাসন বিভাগ, এডিসি প্রত্যুষ কুমার মজুমদারকে উপ-পুলিশ কমিশনার (ভারপ্রাপ্ত) মিরপুর বিভাগ, এডিসি মো. রাকিব খানকে উপ-পুলিশ কমিশনার (ভারপ্রাপ্ত) ট্রাফিক মিরপুর বিভাগ ও এডিসি মো. জিয়া উদ্দিন আহম্মেদকে উপ-পুলিশ কমিশনার (ভারপ্রাপ্ত) গোয়েন্দা গুলশান বিভাগে পরবর্তী নির্দেশনা না দেওয়া পর্যন্ত উল্লেখিত স্থানে বদলি করা হলো।"
2024/08/13,রূপগঞ্জে গাজী গ্রুপের লুট হওয়া মালামাল সোনারগাঁয়ে উদ্ধার,Unknown,"রূপগঞ্জে গাজী গ্রুপের লুট হওয়া মালামাল সোনারগাঁ থেকে উদ্ধার করেছে সেনাবাহিনীর একটি দল। সোমবার উপজেলার বৈদ্যেরবাজার ইউনিয়নের দামোদরদী এলাকার রায়হান ভূঁইয়া নামে এক ব্যক্তির বাড়ি থেকে ১০ লাখ টাকা মূল্যের বিভিন্ন মালামাল উদ্ধার করা হয়। উদ্ধার মালামালের মধ্যে ৮৮টি গাজী গ্রুপের হেভি পাম্পের মটর ও সাবমারসিবল পাম্প রয়েছে। ৫ আগস্ট নারায়ণগঞ্জ-১ আসনের সাবেক সংসদ-সদস্য এবং পাট ও বস্ত্রমন্ত্রী গোলাম দস্তগীর গাজীর মালিকানাধীন গাজী গ্রুপের রূপগঞ্জের বিভিন্ন কারখানায় লুটপাট করে দুর্বৃত্তরা। লুট হওয়া মালামালের মধ্যে কিছু দামোদরদী এলাকায় রায়হান ভূঁইয়া ও তার ছেলে রাহিম ভূঁইয়া লুকিয়ে রেখেছেন-এমন তথ্যের ভিত্তিতে তাদের বাড়িতে সেনাবাহিনীর একটি দল অভিযান পরিচালনা করে এর সত্যতা পান। পরে এসব মালামাল ফেরত দেওয়ার নির্দেশ দেন। মালপত্র ফেরত দেওয়ার কারণে এ ঘটনায় কাউকে আটক করা হয়নি। গাজী ইন্টারন্যাশনালের সেলস ম্যানেজার আতিকুর রহমান জানান, লুট হওয়া মালামাল উদ্ধার হয়েছে। এদিকে রায়হান ভূঁইয়ার দাবি, তার ছেলের বন্ধুরা মালামালগুলো রূপগঞ্জের গাউছিয়া মার্কেট থেকে কমমূল্যে কিনেছেন। তবে সেনাবাহিনীর টিম মালামাল ফেরত দিতে বললে তারা সেগুলো ফেরত দেন।"
2024/08/13,গণভবন থেকে লুট হওয়া ৮ লাখ টাকা উদ্ধার,Unknown,"রাজধানীর মোহাম্মদপুরে গণভবন থেকে লুট হওয়া ৮ লাখ টাকা উদ্ধার করেছে বাংলাদেশ সেনাবাহিনী। সোমবার রাত সাড়ে ১০টায় মোহাম্মদপুর তিন রাস্তার মোড় থেকে এ টাকা উদ্ধার করা হয়। প্রত্যক্ষদর্শীরা জানায়, এক লোক সেনাবাহিনীকে খবর দিয়ে বলে, তার বাসার পাশে একটি ব্যাগে ৮ লাখ টাকা পাওয়া গেছে। সে সময় আমরা ঘটনাস্থলে গিয়ে জানতে পারি, একজন গণভবন থেকে টাকাগুলো নিয়ে এসেছিল। পরে সে ভয়ে টাকাগুলো রেখে পালিয়ে যায়। পরে স্থানীয়রা সেনাবাহিনীর টহল টিমকে মোবাইল ফোনে কল করলে তারা ঘটনাস্থলে এসে টাকাগুলো জব্দ করে স্থানীয় গণ্যমান্য ব্যক্তিদের উপস্থিতিতে সেগুলো বুঝে নেন।"
2024/08/13,কারাগার থেকে মুক্তি পেলেন কিলার আব্বাস,Unknown,"গাজীপুরের কাশিমপুর কেন্দ্রীয় কারাগারের হাই সিকিউরিটি কারাগার থেকে মুক্তি পেয়েছেন শীর্ষ সন্ত্রাসী কিলার আব্বাস ওরফে আব্বাস আলী। কাশিমপুর কেন্দ্রীয় কারাগার ২-এর সিনিয়র জেল সুপার (ভারপ্রাপ্ত) মো. আমিরুল ইসলাম জানান, রাত সাড়ে ১০টায় স্বজনরা মূল গেট থেকে আব্বাসকে নিয়ে যান। জানা যায়, আব্বাসের বাবার নাম সাহাবুদ্দীন ওরফে তমিজ উদ্দীন। রাজধানী ঢাকার শীর্ষ সন্ত্রাসীর অন্যতম এই কিলার আব্বাস। ঢাকা জেলা ও দায়রা জজ আদালত ভবনের সামনে ও রাজধানীর কাফরুল থানার কচুক্ষেত এলাকায় প্রকাশ্যে দুই ব্যবসায়ীকে গুলি করে হত্যার ঘটনায় মামলা হয় তার বিরুদ্ধে। ২০০৩ সালের ১৪ ফেব্রুয়ারি গ্রেফতার হন তিনি।"
2024/08/13,ক্ষুদ্র নৃ-গোষ্ঠী ও হিন্দুদের ওপর সহিংসতা বন্ধের দাবি জাসদের,Unknown,"রাজনৈতিক পরিবর্তনের প্রেক্ষাপটে সম্প্রতিক দেশের বিভিন্ন অঞ্চলে ক্ষুদ্র নৃ-গোষ্ঠী ও হিন্দু ধর্মাবলম্বীদের ওপর শারীরিক আক্রমণ, ধর্মস্থান-ঘরবাড়ি-ব্যবসাস্থানে হামলা ও দখল এবং প্রকাশ্য-গোপণ অব্যাহত চাঁদাবাজির ঘটনায় নিন্দা ও ক্ষোভ জানিয়েছেন জাতীয় সমাজতান্ত্রিক দল-জাসদ সভাপতি হাসানুল হক ইনু ও সাধারণ সম্পাদক শিরীন আখতার। সোমবার গণমাধ্যমে পাঠানো এক বিবৃতিতে এ তথ্য জানানো হয়েছে। এতে বলা হয়- নেতারা এসব ঘটনার সঙ্গে যুক্ত দোষীদের আইনের আওতায় এনে যথোপযুক্ত শাস্তি দিতে সরকারের প্রতি জোর দাবি জানিয়েছেন। বিবৃতিতে জাসদ নেতারা বলেন, যে কোনো রাজনৈতিক পটপরিবর্তনের সঙ্গে সঙ্গে ধর্মান্ধ সাম্প্রদায়িক গোষ্ঠী ও লুটপাটকারী-দখলদার-চাঁদাবাজরা সর্বপ্রথম ক্ষুদ্র নৃ-গোষ্ঠী ও সংখ্যালঘু ধর্মীয় সম্প্রদায়ের ওপর নিজেদের হীন রাজনৈতিক ও ব্যক্তিস্বার্থ চরিতার্থ করতে ঝাঁপিয়ে পড়ে।"
2024/08/13,টঙ্গীতে অস্ত্র উদ্ধার করে দিল ছাত্ররা,Unknown,"গাজীপুরের টঙ্গীতে একটি আগ্নেয়াস্ত্র (শটগান) উদ্ধার করেছে বৈষম্যবিরোধী আন্দোলনে যোগ দেওয়া চার ছাত্র। সোমবার দুপুরে টঙ্গী পূর্ব থানা পুলিশের কাছে অস্ত্রটি জমা দেন তারা। এর আগে রোববার সন্ধ্যায় টঙ্গী রেলব্রিজ এলাকার মাদকসেবীদের কাছ থেকে আগ্নেয়াস্ত্রটি উদ্ধার করা হয়। চার শিক্ষার্থী হলেন আমজাদ হোসেন, আশফাক ইসলাম অন্তর, জুনায়েদ খান রাজি ও শাকিল আহমেদ। শিক্ষার্থী আমজাদ হোসেন বলেন, বৈষম্যবিরোধী আন্দোলন ঘিরে উদ্ভূত পরিস্থিতির মধ্যে সরকার পতনের পর বিক্ষোভকারীরা থানায় হামলা করে ওই অস্ত্রটি ছিনিয়ে নিয়েছিল। রোববার অস্ত্রটি উদ্ধার করে সোমবার দুপুরে থানায় জমা দিয়েছি। আমাদের ধারণা, অস্ত্রটি উত্তরা পূর্ব থানা পুলিশের।"
2024/08/13,ড. ইউনূসের মামলা আইনগতভাবে মোকাবিলা করা হবে : আইনজীবী,Unknown,"অন্তর্বর্তী সরকারের প্রধান উপদেষ্টা নোবেল বিজয়ী ড. মুহাম্মদ ইউনূসসহ ১৪ জনের বিরুদ্ধে মানি লন্ডারিং প্রতিরোধ আইনের মামলা প্রত্যাহারের বিষয়টি সংশ্লিষ্ট ব্যক্তিরা এখনো জানেন না। তাছাড়া ড. ইউনূস মামলাটি আইনিভাবে মোকাবিলা করবেন বলে জানিয়েছেন তার আইনজীবী আব্দুল্লাহ আল মামুন। ফৌজদারি কার্যবিধির ৪৯৪ ধারা অনুযায়ী, দুর্নীতি দমন কমিশনের (দুদক) মামলাটি প্রত্যাহারের আবেদন করে। গত রোববার ঢাকার বিশেষ জজ আদালত-৪-এর বিচারক মো. রবিউল আলম আবেদনটি মঞ্জুর করেন। বিষয়টি জানার পর সোমবার সুপ্রিমকোর্টের এনেক্স ভবনের সামনে এ নিয়ে সংবাদমাধ্যমের সঙ্গে কথা বলেন প্রধান উপদেষ্টার আইনজীবী আব্দুল্লাহ আল মামুন। তিনি বলেন, ‘মামলা প্রত্যাহারের বিষয়ে গ্রামীণ টেলিকমের কেউ কিছু জানে না। গ্রামীণ টেলিকমের পক্ষ থেকে বক্তব্য হলো, এই ব্যক্তিদের (মামলার আসামিদের) বিরুদ্ধে মিথ্যা অভিযোগ এনে তাদের চোর, অর্থ আত্মসাৎকারী, পাচারকারী বলে সারা পৃথিবীতে, দেশের মানুষের কাছে অপমানিত করলেন, সম্মানহানি করলেন। আর এখন রাতারাতি মামলাটি প্রত্যাহার করে নিলেন। আইনজীবী মামুন বলেন, ‘ড. মুহাম্মদ ইউনূস আইনের প্রতি শ্রদ্ধাশীল। তিনি (ড. মুহাম্মদ ইউনূস) বলেছেন, এখনো বলছেন, প্রতিটি মামলা আইনি পদ্ধতি অনুযায়ী চলবে। প্রতিটি মামলা তিনি আইনিভাবে মোকাবিলা করবেন। তাই গতকাল (১১ আগস্ট) যে বিষয়টা (মামলা প্রত্যাহার) হয়েছে, তা অমরা অবগত নই, বিষয়টি সম্পর্কে আমরা জানি না।"
2024/08/13,সেনা ক্যাম্পের মোবাইল নম্বর পরিবর্তন,Unknown,"জরুরি প্রয়োজনে সেনা ক্যাম্পের সঙ্গে যোগাযোগের জন্য শুধু চট্টগ্রাম জেলা ও চট্টগ্রাম মহানগরের সেনা ক্যাম্পের নম্বর পরিবর্তন করে নতুন নম্বর যুক্ত করা হয়েছে। আন্তঃবাহিনী জনসংযোগ পরিদপ্তর (আইএসপিআর) সোমবার এক সংবাদ বিজ্ঞপ্তিতে এ তথ্য জানিয়েছে। পরিবর্তিত নতুন নম্বর হলো-চট্টগ্রাম জেলা : হাটহাজারী, রাউজান ০১৭৬৯২৪৩৪১২২, রাঙ্গুনিয়া ০১৭৬৯২৬৩৬৫৮, মীরসরাই, সীতাকুণ্ড ০১৭৬৯২৪২১৫০, আনোয়ারা ০১৭৬৯২৪২৮৩০, ০১৭৬৯২৪৪২১৪, কর্ণফুলী ০১৭৬৯২৪৩২৫৮, ০১৭৬৯২৪৪২১৪। চট্টগ্রাম মহানগর : বায়েজিদ, চকবাজার, পাঁচলাইশ, চাঁদগাঁও, আকবরশাহ ০১৭৬৯২৪৫২৪৩, ইপিজেড, খুলসী, পাহাড়তলী, হালিশহর, বন্দর, পতেঙ্গা ০১৭৬৯২৫৩৬০৪, ০১৭৬৯২৪২১৫৬, ০১৭৬৯২৫৩৬৪৯, ০১৭৬৯২৪২১৭৩, কোতোয়ালি, নিউমর্কেট, ডাবলমুরিং ০১৭৬৯২৪২৬১৫, ০১৭৬৯২৪২৬১৭, ০১৭৬৯২৪২৬১৯।"
2024/08/13,রাষ্ট্রকে গুণগতভাবে সংস্কার করতে হবে,Unknown,"মানুষের মৌলিক অধিকার নিশ্চিত ও অন্তর্বর্তী সরকারের সুফল জনগণের কাছে পৌঁছে দিতে হবে। পাশাপাশি রাষ্ট্রীয় ক্ষমতাকে কুক্ষিগত করার পথ বন্ধসহ গুণগতভাবে রাষ্ট্রের সংস্কার করতে হবে। তাছাড়া সংখ্যালঘুদের দেখভালের জন্য কমিটি গঠন করলে বাস্তবতার আলোকে সিদ্ধান্ত নেওয়ার পথ সুগম করতে হবে। সোমবার ঢাকা রিপোর্টার্স ইউনিটিতে (ডিআরইউ) নসরুল হামিদ মিলনায়তনে রাষ্ট্র সংস্কার আন্দোলন আয়োজিত ছাত্র-গণ অভ্যুত্থানের আকাক্সক্ষা বাস্তবায়নে অন্তর্বর্তী সরকারের দায়িত্ব এবং অভ্যুত্থানের স্পিরিট রক্ষায় করণীয় প্রসঙ্গে সংস্কার সংলাপে এসব কথা বলেন বক্তারা। এ সময় সংগঠনের পক্ষ থেকে রাষ্ট্র সংস্কারে ১১ দফা প্রস্তাব উত্থাপন করা হয়েছে। এসব দাবি দুই বছরের মধ্যে পূরণ করা সম্ভব বলেও মনে করেন দলটির নেতারা।? রাষ্ট্র সংস্কার আন্দোলনের সমন্বয়ক হাসনাত কাইয়ূমের সভাপতিত্বে সংলাপে বক্তৃতা করেন-জগন্নাথ বিশ্ববিদ্যালয়ের শিক্ষক অধ্যাপক নাসির উদ্দিন, সাবেক সেনা সদস্য খান আমানুল্লাহ সোয়েব, বণিক বার্তার সাংবাদিক মোজাদ্দেদ, ঢাকা বিশ্ববিদ্যালয়ের শিক্ষক রোবায়েত ফেরদৌস, প্রথম আলোর সহযোগী সম্পাদক সোহরাব হাসান ও রাষ্ট্রবিজ্ঞানী দিলারা চৌধুরী প্রমুখ।"
2024/08/13,"গাজীপুরে মুক্তিযোদ্ধা পরিবারের ওপর হামলা, নিহত ১",Unknown,"গাজীপুর সদর উপজেলার পিরুজালীর বর্তাপাড়া এলাকায় কোটা সংস্কার আন্দোলনে পুলিশের অনুপস্থিতির সুযোগে এক মুক্তিযোদ্ধার পরিবারের ওপর হামলা চালিয়েছে দুর্বৃত্তরা। তাদের ধারালো অস্ত্রের আঘাতে ওই পরিবারের একজন নিহত ও তিনজন গুরুতর আহত হয়েছেন। ৬ আগস্ট ঘটনাটি ঘটলেও পুলিশের অনুপস্থিতির কারণে এখনো থানায় মামলা হয়নি। নিহত মোতালেব হোসেন (৫২) বীর মুক্তিযোদ্ধা মুস্তাফিজের ছোট ভাই। হামলায় ওই মুক্তিযোদ্ধার স্ত্রী, সন্তানসহ আরও তিনজন আহত হয়েছেন। নিহতের পরিবার জানায়, সরকার পতনের দিন পূর্বশত্রুতার জেরে পিরুজালী ইউপি সদস্য আওয়ামী লীগ নেতা শহিদুল ইসলাম শহীদ, তার ছেলে নাহিদ হোসেন, ভাতিজা শাওনসহ কিছু ব্যক্তি দেশীয় অস্ত্রশস্ত্র নিয়ে তাদের ওপর হামলা চালায়। এ সময় মোতালেব গুরুতর আহত জন। গাজীপুর শহিদ তাজউদ্দীন আহমদ মেডিকেল কলেজ হাসপাতালে নিয়ে গেলে চিকিৎসক তাকে মৃত ঘোষণা করেন।"
2024/08/13,গাড়ি-গুলি ফেলে পালালেন পুলিশ কর্মকর্তা,Unknown,"গাজীপুরে দুই শিক্ষার্থীকে চাপা দিয়ে ফাঁকা গুলি ছুড়ে জিপগাড়ি ফেলে রেখে পালিয়ে গিয়েছেন পুলিশের এক কর্মকর্তা। সেনাবাহিনী ও বিজিবির সদস্যরা গাড়িটি জব্দ এবং গাড়িতে থাকা আট রাউন্ড গুলিসহ বিভিন্ন সরঞ্জাম উদ্ধার করেছে। এ ঘটনায় দুই শিক্ষার্থীসহ তিনজন আহত হয়েছে। পালিয়ে যাওয়া ওই পুলিশ কর্মকর্তা মো. সাইফুল ইসলাম কাউন্টার টেরোরিজম অ্যান্ড ট্রান্সন্যাশনাল ক্রাইমের একজন দায়িত্বপ্রাপ্ত কর্মকর্তা। তার গাড়ি থেকে ডিএমপির এয়ারপোর্ট জোনের সহকারী পুলিশ কর্মকর্তার একটি ভিজিটিং কার্ড পাওয়া গেছে। আহতরা হলেন, গাজীপুর রয়েল নার্সিং ইনস্টিটিউটের ছাত্র মাজেদুর রহমান রুদ্র, সিমান্ত ও মোটরসাইকেল চালক মোজাম্মেল হক। আহত মাজেদুর রহমান জানান, আমরা বেশকিছু শিক্ষার্থী রোববার রাত ৩টার দিকে ঢাকা-ময়মনসিংহ মহাসড়কের চান্দনা চৌরাস্তায় ট্রাফিকের দায়িত্ব পালন করছিলাম। এ সময় একটি জিপ আমরা গতিরোধ করে জিজ্ঞাসাবাদ করি। চালকের আসনে থাকা ব্যক্তি নিজেকে এনটিভির সাংবাদিক পরিচয় দিয়ে এক শিক্ষার্থীর পায়ের ওপর দিয়ে চাকা উঠিয়ে দিয়ে দ্রুত পালিয়ে যান। এ সময়ে অন্য শিক্ষার্থীরা পাশের এক মোটরসাইকেলচালককে অনুরোধ করে ওই জিপগাড়ির পিছু নেয়। জিপগাড়িকে ধাওয়া করে গাজীপুর মহানগরীর তারগাছ এলাকায় ধরে ফেলে। সে সময় জিপগাড়িরচালক আবারও মোটরসাইকেলটিকে ধাক্কা দিয়ে পালিয়ে যাওয়ার চেষ্টা করলে আশপাশের জনতা গাড়িটিকে আটক করে। পরে শিক্ষার্থী ও স্থানীয়রা গাড়ি তল্লাশি শুরু করলে চালকের আসনে থাকা ব্যক্তি কয়েকরাউন্ড গুলি করে দৌড়ে পালিয়ে যায়। এ সময় শিক্ষার্থীরা গাড়িটি তল্লাশি করে ডিএমপির উত্তরা বিভাগের এয়ারপোর্ট জনের সহকারী পুলিশ কমিশনার মোহাম্মদ সাইফুল ইসলামের অনেকগুলো ভিজিটিং কার্ড পায়। এছাড়া ওই গাড়ি থেকে পিস্তলের ম্যাগাজিন, ৮ রাউন্ড গুলি, এনটিভির একটি লোগো, সাইফুল ইসলামের এনআইডি কার্ড, পুলিশ পরিচয়পত্র, পুলিশ লগো স্টিকার, পুলিশের ছাতা ও লাঠিসহ বিভিন্ন সরঞ্জাম উদ্ধার করা হয়। ডিএমপির এয়ারপোর্ট জোনের সহকারী পুলিশ কমিশনার ফখরুল হাসান বলেন, এয়ারপোর্ট জোনে সাইফুল ইসলাম নামে আমাদের কোনো কর্মকর্তা নেই। তিনি কেন বা কি কারণে তার কার্ডে এ নম্বর ব্যবহার করেছেন সেটা তার জানা নেই।"
2024/08/13,বিআইডব্লিউটিএতে দুদিনে ২৯ কর্মকর্তা-কর্মচারী বদলি,Unknown,"দুই দিনে ২৯ কর্মকর্তা-কর্মচারীকে বদলি করেছে বাংলাদেশ অভ্যন্তরীণ নৌপরিবহণ কর্তৃপক্ষ (বিআইডব্লিউটিএ)। তাদের মধ্যে সাতজন নির্বাহী প্রকৌশলী, দুজন সহকারী প্রকৌশলী এবং ২০ জন কারিগরি সহকারী রয়েছেন। সংস্থাটির নীতি-নির্ধারক পর্যায়ের একাধিক কর্মকর্তা জানান, তাদের অনেকেই একই স্থানে দীর্ঘদিন কর্মরত ছিলেন। এ কারণে বদলি করা হয়েছে। আবার কাউকে কাউকে বিভিন্ন কারণে নিজ স্থান থেকে সরিয়ে দেওয়া হয়েছে। তারা আরও জানান, বেশ কয়েকদিন থেকেই কারিগরি পুলের কর্মকর্তা-কর্মচারীদের বদলির আলোচনা চলছিল। কিন্তু রাজনৈতিক চাপের ভয়ে বদলি করা হয়নি। অন্তর্বর্তী সরকার দায়িত্ব নেওয়ার পর সংস্থাটির কারিগরি, অর্থ ও সাধারণ পুলের যেসব কর্মকর্তা ৩-৪ বছর একই পদে রয়েছেন তাদেরকে বদলির নীতিগত সিদ্ধান্ত হয়েছে। এরই অংশ হিসাবে গত দুদিনে ২৯ জনকে বদলি করা হলো। রোববার সাতজন নির্বাহী ও দুজন সহকারী প্রকৌশলীকে বদলি করে আদেশ জারি করা হয়। এতে দেখা গেছে, নির্বাহী প্রকৌশলী আ স ম মাশরেফুল আরেফিনকে গাইবান্ধা অঞ্চলের ড্রেজিং বিভাগ থেকে প্রকৌশল বিভাগের ঢাকা ডিভিশনে বদলি করা হয়েছে। আরেক নির্বাহী প্রকৌশলী আব্দুর রব মণ্ডলকে ঢাকা অঞ্চলের ড্রেজিং বিভাগ থেকে বদিল করে এ সংস্থার বিআরডব্লিউটিপি-১ প্রকল্পে প্রেষণে পাঠানো হয়েছে। এ দুজন প্রকৌশলী ২০১০ সাল থেকে বদলি হওয়া পর্যন্ত একই স্থানে কর্মরত ছিলেন। প্রকৌশল বিভাগের ঢাকা ডিভিশনের নির্বাহী প্রকৌশলী মতিউল ইসলামকে ঢাকা অঞ্চলের ড্রেজিং বিভাগে বদলি করা হয়েছে। এ কর্মকর্তা ২০১৮ সালের ২৯ মার্চ থেকে এ পদে রয়েছেন। ঢাকার চারপাশের নদীর সীমানা পিলার স্থাপন ও ওয়াকওয়ে নির্মাণ প্রকল্পের উপ-পরিচালক তিনি। ২০১৪ সালের সেপ্টম্বর থেকে থাকা প্রকৌশল বিভাগের বরিশাল ডিভিশনের নির্বাহী প্রকৌশলী মামুন-উর-রশীদকে ড্রেজিং বিভাগের গাইবান্ধা অঞ্চলে বদলি করা হয়েছে। একইভাবে নির্বাহী প্রকৌশলী দিদার এ আলম, রবিউল আলম ও আমজাদ হোসেনকেও বদলি করা হয়েছে। বিআইডব্লিউটিএ’র তালিকা অনুযায়ী, এ তিন কর্মকর্তার কেউ বর্তমান কর্মস্থলে চার বছর পূর্ণ হয়নি, তবুও তাদেরকে বদলি করা হলো। একইদিনে সহকারী প্রকৌশলী কামাল পাশা ও এস এম জুম্মান লোটাসকে বদলি করা হয়েছে। আর সোমবার এক আদেশে ২০ জন কারিগরি সহকারীকে বদলি করা হয়।"
2024/08/13,কোষাধ্যক্ষের নেতৃত্বে শিক্ষার্থীরা আজ হল আন্দোলনে নামবে,Unknown,"জগন্নাথ বিশ্ববিদ্যালয়ের (জবি) কোষাধ্যক্ষ অধ্যাপক ড. হুমায়ুন কবীর চৌধুরীর নেতৃত্বে আজ বিশ্ববিদ্যালয়ের দখলকৃত হল উদ্ধার আন্দোলনে নামবেন শিক্ষার্থীরা। পাশাপাশি উপাচার্য, প্রক্টর ও প্রভোস্টদের পদত্যাগসহ শিক্ষার্থীদের ১৩ দফা দাবি বাস্তবায়নে কাজ করবেন তারা। সোমবার দুপুরে শিক্ষার্থীদের সঙ্গে আলোচনা শেষে জগন্নাথ বিশ্ববিদ্যালয়ের বৈষম্যবিরোধী ছাত্র আন্দোলনের প্রধান সমন্বয়ক নুর নবী এ কথা জানান।"
2024/08/13,চুয়াডাঙ্গা ও নোয়াখালীতে বিক্ষোভ,Unknown,"আওয়ামী লীগকে নিয়ে স্বরাষ্ট্র উপদেষ্টা এম সাখাওয়াত হোসেনের বক্তব্যের প্রতিবাদে চুয়াডাঙ্গা ও নোয়াখালীতে বিক্ষোভ সমাবেশ হয়েছে। সোমবার বিএনপি ও ছাত্রদলের নেতাকর্মীরা এ বিক্ষোভ সমাবেশ করেন। প্রতিনিধিদের পাঠানো খবর- দামুড়হুদা (চুয়াডাঙ্গা) : রাতে চুয়াডাঙ্গা শহরে বিক্ষোভ-সমাবেশ করেছেন বিএনপির নেতাকর্মীরা। বিক্ষোভে তারা বলেন, স্বরাষ্ট্র উপদেষ্টা এম সাখাওয়াত হোসেন আওয়ামী লীগের হয়ে দালালি শুরু করেছেন। তিনি আওয়ামী লীগকে দল গোছানো ও পুনর্গঠনের আহ্বান জানিয়েছেন, যা মোটেও কাম্য নয়। তাই তার বক্তব্য প্রত্যাহার করতে হবে। বিক্ষোভে অংশ নেন চুয়াডাঙ্গা জেলা বিএনপির সদস্য সচিব শরীফুজ্জামান, জেলা যুবদলের সভাপতি সাইফুর রশিদ ঝন্টু, জেলা ছাত্রদলের সভাপতি শাজাহান খান, সাধারণ সম্পাদক মোমিন মালিতা প্রমুখ। নোয়াখালী : রাত ৯টায় মাইজদী শহরে বিক্ষোভ মিছিল শেষে টাউনহল মোড়ে প্রতিবাদ সমাবেশ করে ছাত্রদল। এতে জেলা, পৌর ও কলেজ ছাত্রদলের কয়েকশ নেতাকর্মী অংশগ্রহণ করে। এ সময় তারা নানা ধরনের স্লোগান দেন। জেলা ছাত্রদলের সাধারণ সম্পাদক আবু হাসান মোহাম্মদ নোমান বলেন, পতিত স্বৈরাচারী সরকারকে আবারও দেশে প্রতিষ্ঠিত করার পাঁয়তারা করছেন স্বরাষ্ট্র উপদেষ্টা। তিনি পালিয়ে যাওয়া স্বৈরাচারী আওয়ামী লীগকে গোছানোর কথা বলে বাংলার জনগণকে আবারও অন্ধকারের দিকে ঠেলে দেওয়ার চেষ্টা করছেন। আমরা তার পদত্যাগ দাবি করে বিক্ষোভ মিছিল করেছি।"
2024/08/13,প্রসিকিউশন থেকে চার প্রসিকিউটরের পদত্যাগ,Unknown,"আন্তর্জাতিক অপরাধ ট্রাইব্যুনালের প্রসিকিউশন প্যানেল থেকে পদত্যাগ করেছেন চার প্রসিকিউটর। তারা হলেন-মো. শাহিদুর রহমান, আলতাব উদ্দিন আহমেদ, আবুল কালাম ও রেজিয়া সুলতানা চমন। চিফ প্রসিকিউটর কার্যালয়ের প্রশাসনিক কর্মকর্তা মাসুদ রানা সোমবার এ তথ্য নিশ্চিত করেছেন। এ কর্মকর্তা বলেন, আইন সচিব বরাবর চারজন প্রসিকিউটর পদত্যাগ করেছেন। তাদের পদত্যাগপত্র প্রসিকিউশনে জমা আছে। পদত্যাগপত্র আইন মন্ত্রণালয়ের সংশ্লিষ্ট দপ্তরে পাঠানো হবে। মুক্তিযুদ্ধের সময় মানবতাবিরোধী অপরাধের বিচারে ২০১০ সালের ২৫ মার্চ আন্তর্জাতিক অপরাধ ট্রাইব্যুনাল গঠন করা হয়। পরে ২০১২ সালের ২২ মার্চ ট্রাইব্যুনাল-২ নামে আরেকটি ট্রাইব্যুনাল গঠন করা হয়। ২০১৫ সালের ১৫ সেপ্টেম্বর দুটিকে একীভূত করে আবার একটি ট্রাইব্যুনাল করা হয়। এখন একটি ট্রাইব্যুনালে (আন্তর্জাতিক অপরাধ ট্রাইব্যুনাল-১) বিচারকাজ চলছে। ট্রাইব্যুনালের প্রসিকিউশনের নথি আটকালেন দুই আইনজীবী : আন্তর্জাতিক অপরাধ ট্রাইব্যুনালের প্রসিকিউশন থেকে কিছু নথি নিয়ে যাওয়ার খবর শুনে সেই সব নথি আটকানোর কথা জানিয়েছেন দুই আইনজীবী। যারা আসামিপক্ষে (ডিফেন্স কাউন্সেল) আইনজীবী হিসাবে রয়েছেন। তারা হলেন, আইনজীবী গাজী এমএইচ তামিম ও আবদুস সাত্তার পালোয়ান। গাজী এমএইচ তামিম সাংবাদিকদের বলেন, আমরা সোমবার সকালে খবর পেলাম, প্রসিকিউশন থেকে কিছু ডকুমেন্ট কিছু লোকজন নিয়ে যাচ্ছেন। তখন আমি এবং আবদুস সাত্তার পালোয়ান ট্রাইব্যুনালের রেজিস্ট্রার অফিস এবং প্রসিকিউশন অফিসে যাই। সেখানে জানতে পারি এ রকম কিছু ঘটনা ঘটেছে। সঙ্গে সঙ্গে আমরা তাদের থামালাম এবং ডকুমেন্টগুলো যার যার রুমে পাঠিয়ে যিনি অফিসের দায়িত্বে আছেন (আইন মন্ত্রণালয়ের নিয়োগকৃত কর্মকর্তা) তার কাছে চাবি রেখে এসেছি। বলেছি এগুলো রাষ্ট্রীয় সম্পদ। সরকার নির্দেশ না দেওয়া পর্যন্ত এখান থেকে কোনো নথি বের হবে না বা ঢুকবে না। আবদুস সাত্তার পালোয়ান বলেন, ধানমন্ডিতে তদন্ত সংস্থার অফিসের নথিও সংরক্ষণ করতে হবে। কোনো কর্মকর্তা যেন নিয়ে না যান। এটা সরকারের কাছে আমাদের দাবি।"
2024/08/13,রেমিট্যান্স প্রবাহ বাড়ছে,Unknown,"শেখ হাসিনা সরকার পতনের পর দেশে প্রবাসীদের পাঠানো রেমিট্যান্সের প্রবাহ বাড়ছে। রেমিট্যান্স পাঠাতে মালয়েশিয়ার কুয়ালালামপুরসহ বিভিন্ন দেশের এক্সচেঞ্জ হাউজগুলোতে বেড়েছে প্রবাসীদের ভিড়। বাংলাদেশ ব্যাংকের হালনাগাদ প্রতিবেদন অনুযায়ী, চলতি আগস্টের প্রথম ১০ দিনে দেশে রেমিট্যান্স এসেছে ৪৮২.৭৭ মিলিয়ন ডলার। এর মধ্যে ৫ আগস্ট শেখ হাসিনা সরকারের পতনের আগে ও একদিন পর পর্যন্ত (১-৬ আগস্টের মধ্যে) দেশে রেমিট্যান্স এসেছিল মাত্র ৯৫.৬৫ মিলিয়ন ডলার। আর পতনের পর ৭-১০ আগস্ট রেমিট্যান্স এসেছে ৩৮৭.১২ মিলিয়ন ডলার। এর মধ্যে আবার দুদিন ছিল সাপ্তাহিক ছুটি। খাতসংশ্লিষ্টরা জানান, গত মাসে কোটা সংস্কার আন্দোলন, ইন্টারনেট ও সংঘাতের কারণে প্রবাসীরা রেমিট্যান্স শাটডাউন ঘোষণা দেন। এর প্রভাবে ওই মাসে রেমিট্যান্স প্রবাহ কমে। যার ধারাবাহিকতা ছিল চলতি মাসের প্রথম সপ্তাহেও। তবে সরকার পতনের পর রেমিট্যান্স প্রবাহ বেড়েছে। এর আগে গত জুলাই মাসে শিক্ষার্থীদের আন্দোলন ও কুরবানি পরবর্তী মাস হওয়ায় প্রবাসী আয় আসা উল্লেখযোগ্য পরিমাণে কমে যায়। জুলাই মাসে ১৯০ কোটি মার্কিন ডলারের রেমিট্যান্স দেশে পাঠিয়েছেন প্রবাসীরা। যা গত ১০ মাসের মধ্যে সর্বনিম্ন।"
2024/08/13,দুবাইতে ৫৭ বাংলাদেশিকে মুক্ত করতে আইনজীবী নিয়োগ,Unknown,"বাংলাদেশে বৈষম্যবিরোধী ছাত্র আন্দোলনের সময় সংঘটিত হত্যার প্রতিবাদে দুবাইতে বিক্ষোভ করায় ৫৭ জন বাংলাদেশি শ্রমিককে কারাদণ্ড দেওয়া হয়। তাদের মুক্তির জন্য আইনজীবী ওলোরা আফরিনকে নিয়োগ দিয়েছে সরকার। সোমবার মিশন চিফ মুহাম্মদ মিযানুর রহমান স্বাক্ষরিত এক নোটিশে এ তথ্য জানা যায়। এ বিষয়ে আইনজীবী ওলোরা আফরিনকে সাহায্য করবে সংযুক্ত আরব আমিরাত (ইউএই) দূতাবাস। এর আগে ফাউন্ডেশন ফর ল’ অ্যান্ড ডেভেলপমেন্টের পক্ষ থেকে (ফ্লাড) জানানো হয়, কারাদণ্ডপ্রাপ্ত ৫৭ জন বাংলাদেশি শ্রমিককে আইনি সহায়তা দিচ্ছে তারা। ফ্লাডের আইন ও গবেষণা বিভাগের পরিচালক ব্যারিস্টার কাজীং মারুফুল আলম জানান, এই শ্রমিকদের জন্য আইনি সহায়তা প্রদানের সময় আমরা জানতে পারি যে, এসব শ্রমিকের কেউই ওই দেশের আইন সম্পর্কে অবহিত ছিলেন না।"
2024/08/13,গণজাগরণ ব্যর্থ করতে সংখ্যালঘুদের ওপর হামলার প্রোপাগান্ডা: মির্জা ফখরুল,Unknown,"বিএনপি মহাসচিব মির্জা ফখরুল ইসলাম আলমগীর সংখ্যালঘুদের ওপর হামলার বিষয়টি মিথ্যা প্রোপাগান্ডা উল্লেখ করে বলেছেন, বাংলাদেশের গণজাগরণকে ব্যর্থ প্রমাণ করার জন্য ও নতুন সরকারকে ব্যর্থ করার জন্য একটি মহল মিথ্যা ও বানোয়াট নাটকের প্রচারণা চালাচ্ছে। আমার বিশ্বাস কেউ এটা বিশ্বাস করবে না। ছাত্র-জনতার বিপ্লব ব্যর্থ করতে পরাজিতরা চক্রান্ত করছে অভিযোগ করে তা প্রতিরোধে জনগণকে সজাগ থাকার আহ্বান জানান বিএনপি মহাসচিব। সোমবার রাজধানীর বনানী কবরস্থানে বিএনপি চেয়ারপারসন খালেদা জিয়ার ছোট ছেলে প্রয়াত আরাফাত রহমান কোকোর ৫৫তম জন্মবার্ষিকী উপলক্ষ্যে শ্রদ্ধা নিবেদন শেষে তিনি এসব কথা বলেন। রোববার ভারতের একটি গণমাধ্যমে বলেছেন সেন্টমার্টিন দ্বীপ দিতে রাজি হননি বলেই তাকে ক্ষমতাচ্যুত করা হয়েছে- এ বিষয়ে দৃষ্টি আকর্ষণ করলে বিএনপি মহাসচিব বলেন, শেখ হাসিনার বক্তব্য বাকোওয়াজ। নিজে যখন ব্যর্থ হন তখন অন্যের ঘাড়ে দোষ চাপানো তাদের বৈশিষ্ট্য। আমি স্পষ্ট করে বলতে চাই, এটা ছিল ছাত্র-জনগণ-নাগরিকের একটি স্বতঃস্ফূর্ত গণজাগরণ। সেই গণজাগরণকে সুসংহত করাই আমাদের একমাত্র কাজ। শেখ হাসিনা বলুন, অন্যরা বলুন সবাই এখন এটাকে বিভ্রান্ত করার চেষ্টা করবে। জনগণের কাছে আমাদের আবেদন, কেউ বিভ্রান্ত হবেন না। সবাই ঐক্যবদ্ধ থেকে এই যে মুক্তি হয়েছে, এই যে গণজাগরণ সৃষ্টি হয়েছে তাকে সুসংহত করার জন্য কাজ করুন। দ্রুত নির্বাচন দাবি জানিয়ে তিনি বলেন, আমরা আশা প্রকাশ করছি নতুন যে অন্তর্বর্তীকালীন সরকার তারা সমর্থ হবে একটি অবাধ সুষ্ঠু নির্বাচনের ব্যবস্থা করতে। অনুরোধ করব, অতি দ্রুত নির্বাচনের জন্য একটি ক্ষেত্র তৈরি করা এবং সব বিপদগুলোকে কাটিয়ে সত্যিকার অর্থেই একটি মুক্ত বাংলাদেশ নির্মাণ করার জন্য যত তাড়াতাড়ি সম্ভব তারা (অন্তর্বর্তী সরকার) নির্বাচনের ব্যবস্থা করবেন। নির্বাচনের মধ্য দিয়ে জনগণের সরকার প্রতিষ্ঠা হবে। এর আগে সকালে বনানী কবরস্থানে সহস াধিক নেতা-কর্মী সমবেত হন। ঢাকা মহানগরসহ বিভিন্ন অঙ্গ সংগঠনের পক্ষ থেকে কোকোর কবরে ফুল দেওয়া হয়। ১৯৬৯ সালের ১২ আগস্ট কোকোর জন্ম। ক্রীড়া ক্ষেত্রে কোকোর ভূমিকার প্রশংসা করেন বিএনপি মহাসচিব। বেলা ১১টায় বিএনপি মহাসচিব নেতাদের নিয়ে কোকোর কবরে পুষ্পস্তবক অপর্ণ করেন। এ সময় দলের চেয়ারপারসনের উপদেষ্টা কাউন্সিলের সদস্য আমান উল্লাহ আমান, আবদুস সালাম, ফরহাদ হালিম ডোনার, কেন্দ্রীয় নেতা সুলতান সালাউদ্দিন টুকু, শামীমুর রহমান শামীম, রফিক শিকদার, এসএম জাহাঙ্গীর, যুবদলের নুরুল ইসলাম নয়ন, ঢাকা মহানগর বিএনপির সাইফুল ইসলাম নিরব, রফিকুল আলম মজনু, আমিনুল হক, তানভীর আহমেদ রবিন প্রমুখ উপস্থিত ছিলেন। এরপর দুপুরে রাজধানীর গুলশানে চেয়ারপারসনের কার্যালয়ে ঢাকা মহানগর উত্তর বিএনপি নেতাদের সঙ্গে মতবিনিময় করেন মির্জা ফখরুল। সভায় বর্তমান পরিস্থিতিতে ঐক্যবদ্ধভাবে জনগণের পাশে থেকে সহযোগিতা করার জন্য নেতাদের প্রতি আহ্বান জানান বিএনপি মহাসচিব।"
2024/08/13,বিজিএমই’র সভাপতি এসএম মান্নান কচির পদত্যাগ দাবি,Unknown,"বাংলাদেশ তৈরি পোশাক প্রস্তুতকারক ও রপ্তানিকারক সমিতির (বিজিএমইএ) কয়েকজন সদস্য বর্তমান সভাপতি এস এম মান্নান কচি ও তার পরিচালনা পর্ষদের পদত্যাগ দাবি করেছেন। তারা গত মার্চে অনুষ্ঠেয় নির্বাচনকে ‘অভূতপূর্ব কারচুপি’ বর্ণনা দিয়ে স্বচ্ছ ভোটার তালিকাসহ নতুন নির্বাচনের দাবি জানান। মঙ্গলবার রাজধানীর একটি হোটেলে ‘বিজিএমইএ’র সাধারণ সদস্যদের ব্যানারে আয়োজিত এক সংবাদ সম্মেলনে এ দাবি জানান হয়। তারা বলেন, সাম্প্রতিক ছাত্র আন্দোলনের সময় ঢাকা মহানগর উত্তর আওয়ামী লীগের সাধারণ সম্পাদক বর্তমান সভাপতি ছাত্র জনতার ওপর গুলি চালিয়েছিলেন। ফলে বিজিএমইএর মতো প্রতিষ্ঠানের দায়িত্বে থাকা উচিত নয়। বিজিএমইএর সাবেক পরিচালক ইনামুল হক খান বাবলু লিখিত বক্তব্যে বলেন, বিজিএমইএ বহু বছর ধরে স্বার্থান্বেষী ব্যক্তিদের দ্বারা নিয়ন্ত্রিত হওয়ায় এর স্বাভাবিক কার্যক্রম এখন প্রশ্নবিদ্ধ। সংবাদ সম্মেলনে ফোরামের প্যানেল লিডার ফয়সাল সামাদ, ডিসিসিআইর সাবেক সভাপতি আসিফ ইব্রাহিম ও বিজিএমইএর সাবেক পরিচালক নাবিদ উল হক উপস্থিত ছিলেন।"
2024/08/13,সে ছিল আমার শরীরের অংশ,Unknown,"সে (মুগ্ধ) শুধু আমার ভাই ছিল না, আমার সবচেয়ে ভালো বন্ধু ছিল। সে ছিল আমার শরীরেরই একটি অংশ, আমরা একসঙ্গে সবকিছু করতাম। ঘটনার পরপরই মুগ্ধকে তার বন্ধু এবং অন্য বিক্ষোভকারীরা উদ্ধার করে হাসপাতালে নিয়ে গিয়েছিল, কিন্তু ততক্ষণে অনেক দেরি হয়ে যায়। আমি শুধু তাকে জড়িয়ে ধরেছিলাম এবং কান্নায় ভেঙে পড়ি। কথাগুলো বলছিলেন বৈষম্যবিরোধী ছাত্র আন্দোলনে নিহত মীর মাহফুজুর রহমান মুগ্ধর যমজ ভাই মীর মাহবুবুর রহমান স্নিগ্ধ। সোমবার মার্কিন সংবাদমাধ্যম সিএনএনকে এসব কথা বলেন তিনি। স্নিগ্ধ আরও বলেন, তার (মুগ্ধ) কারণে অনেক মানুষ প্রতিবাদ করার শক্তি পেয়েছে। সে সব সময় বলত, আমি আমার বাবা-মাকে একদিন গর্বিত করব। সেই মুহূর্তটি এসেছে। ১৮ জুলাই উত্তরার আজমপুরে গুলিবিদ্ধ হয়ে মৃত্যুর আগে মুগ্ধর পানি দেওয়ার ভিডিওটি সামাজিক মাধ্যমে ছড়িয়ে পড়ে, যা শেয়ার করেন লাখ লাখ মানুষ।"
2024/08/13,অ্যাম্বুলেন্স থেকে টোল না নেওয়ার নির্দেশ হাইকোর্টের,Unknown,"সারা দেশের সড়ক-মহাসড়ক, সেতু-ফ্লাইওভার, এক্সপ্রেসওয়ে-টানেল ও ফেরিতে রোগী বহনকারী অ্যাম্বুলেন্স থেকে টোল না নিতে নির্দেশ দিয়েছেন হাইকোর্ট। জনস্বার্থে সুপ্রিমকোর্টের এক আইনজীবীর করা রিটের প্রাথমিক শুনানি শেষে সোমবার বিচারপতি শেখ হাসান আরিফ ও বিচারপতি মো. বজলুর রহমানের হাইকোর্ট বেঞ্চ রুলসহ এ আদেশ দেন। আদালতে রিটের পক্ষে শুনানি করেন রিটকারী আইনজীবী মো. মনির উদ্দিন। এর আগে ৭ জুলাই এই আইনজীবী সড়ক-মহাসড়ক, সেতু, ফ্লাইওভার, টানেল, ফেরি ও এক্সপ্রেসওয়েতে অ্যাম্বুলেন্স থেকে টোল না নিতে সরকারের বিভিন্ন দপ্তরে আবেদন করেন। সেই আবেদনে সাড়া না পাওয়ায় রিট দায়ের করেন তিনি। আবেদনে তিনি বলেছিলেন, অ্যাম্বুলেন্স থামিয়ে টোল প্লাজা থেকে টোল আদায় করা হচ্ছে। এটা আধুনিক সভ্যসমাজের জন্য অমানবিক ও মানবতাবিরোধী অপরাধের সমান। একজন অসুস্থ রোগীর জন্য প্রতিটি সেকেন্ড খুবই গুরুত্বপূর্ণ। কিন্তু টোল প্লাজায় টোল আদায়ের জন্য যে সময় নষ্ট হচ্ছে, তাতে রোগী হাসপাতালে নেওয়ার আগে মারা যাচ্ছে। আবার টোল প্লাজায় আটকা পড়ে রোগীর কাছে অ্যাম্বুলেন্স যাওয়ার আগেই রোগী মারা যাচ্ছে।"
2024/08/13,বিএসইসির দুর্নীতিতে শেয়ারবাজারে দুরবস্থা,Unknown,"নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) ১৫ বছরের দুর্নীতি ও অনিয়মের কারণে শেয়ারবাজারে আজকের দুরবস্থা সৃষ্টি হয়েছে। অসাধু সিন্ডিকেটের সঙ্গে হাত মিলিয়ে শেয়ার কারসাজি, দুর্বল কোম্পানির আইপিও অনুমোদন, নিয়োগ জালিয়াতি, প্লেসমেন্ট শেয়ারের বাণিজ্য, কোম্পানি দখল এবং ট্রেক বাণিজ্যসহ এমন কোনো অপরাধ নেই, যা করেনি এই কমিশন। এসব অপরাধের জন্য কমিশনের ভেতরের কর্মকর্তা, বিশ্ববিদ্যালয়ের শিক্ষক, গেম্বলার, ব্যবসায়ী এবং প্রভাবশালী আমলাসহ বিভিন্ন শ্রেণির পেশার মানুষ মিলে একটি সিন্ডিকেট গড়ে তোলে। সরকারের ঊর্ধ্বতন মহলের চাপের কারণে এতদিন এসব বিষয়ে কথা বলা সম্ভব হয়নি। সোমবার ঢাকা ক্লাবে ‘ঢাকা স্টক এক্সচেঞ্জ ব্রোকারেজ অ্যাসোসিয়েশন’ (ডিবিএ) আয়োজিত সংবাদ সম্মেলনে এসব কথা বলা হয়। অনুষ্ঠানে বক্তব্য রাখেন ডিবিএ সভাপতি সাইফুল ইসলাম। সংগঠনের অন্যান্য নেতারা অনুষ্ঠানে উপস্থিত ছিলেন। ডিবিএ সভাপতি বলেন, বিএসইসির সাবেক চেয়ারম্যান এম খাইরুল হোসেন এবং অধ্যাপক শিবলী রুবাইয়াত-উল-ইসলাম ব্যাপক দুর্নীতি, অনিয়ম করেছেন। চেয়ারম্যান হিসাবে দীর্ঘ সময় অপেশাদার এবং অনৈতিক কর্মকাণ্ড করেছে। ফলে বাজারের কোনো উন্নতি হয়নি। বিনিয়োগকারীদের আস্থা তলানিতে এসেছে। সাইফুল ইসলাম বলেন, আশা করি অন্তর্বর্তী সরকার বৈষম্যহীন, দুর্নীতিমুক্ত এবং উন্নত রাষ্ট্র গঠনে কাজ করবে। তারা সর্বস্তরে সুশাসন নিশ্চিত করে দেশকে আর্থিকভাবে সমৃদ্ধিশালী করবে। পুঁজিবাজারের উন্নয়নে আমরা সরকারকে সহযোগিতা করতে প্রস্তুত। ২০০৯-২০১০ সালে শেয়ারবাজার পতনের পর লাখ লাখ বিনিয়োগকারী তাদের পুঁজি হারিয়ে পথে বসেছে। শেয়ার কিনে মার্জিন ঋণ প্রদানকারী বহু প্রতিষ্ঠান দেউলিয়া হয়ে যায়। এরপর বাজার পরিস্থিতির উন্নতি না হওয়ায় বিনিয়োগকারীরা বারবার ক্ষতির মুখে পড়েছে। তার মতে, বাজার পতনের কারণ ও দোষীদের খুঁজে বের করতে খোন্দকার ইব্রাহিম খালেদের নেতৃত্বে একটি তদন্ত কমিটি গঠন করা হয়েছিল। তাদের তদন্ত প্রতিবেদনে উঠে আসা বাজার কারসাজিতে জড়িত ব্যক্তি ও প্রতিষ্ঠানের বিরুদ্ধে আজও কোনো ব্যবস্থা নেওয়া হয়নি। ফলে সেই কারসাজি চক্র আরও সক্রিয় হয়ে আছে। ২০১১ থেকে ২০২৪ সাল পর্যন্ত ১৪ বছর ধরে ড. এম খাইরুল হোসেন ও অধ্যাপক শিবলী রুবাইয়াত-উল-ইসলাম বিএসইসির চেয়ারম্যান হিসাবে দায়িত্ব পালন করেন। দীর্ঘ সময়ে তাদের অপেশাদার এবং অনৈতিক কর্মকাণ্ডে বাজারের প্রতি বিনিয়োগকারীদের আস্থা তলানিতে এসে পৌঁছেছে। ইনসাইডার ট্রেডিং বন্ধ করা, কারসাজি রোধে বাজারে স্বচ্ছতা, সুশাসন ও জবাবদিহিতা নিশ্চিত করা, ভালোমানের আইপিও এনে বাজারে বিনিয়োগকারীর আস্থা ফিরিয়ে আনা, প্লেসমেন্ট বাণিজ্যের মতো ভয়াবহ অরাজকতা বন্ধ করা, কোম্পানির নিরীক্ষিত আর্থিক প্রতিবেদনে স্বচ্ছতা ও জবাবদিহিতা নিশ্চিত করার অঙ্গীকার নিয়ে তারা বাজারের দায়িত্ব নিয়েছিলেন। কিন্তু তা পূরণে তারা ব্যর্থ হয়েছেন। প্রতিটা অনিয়মে তাদের ব্যক্তিগত সম্পৃক্ততা পরিলক্ষিত হয়েছে। আইপিওর নামে গত ১৪ বছরে যে পরিমাণ দুর্নীতি ও অনিয়মের আশ্রয় নেওয়া হয়েছে, তা অত্যন্ত উদ্বেগজনক। অনুপযুক্ত, দুর্বল, মানহীন, দেউলিয়াগ্রস্ত কোম্পানিকে তালিকাভুক্ত করা হয়েছে।"
2024/08/13,আলী ইমাম মজুমদার প্রধান উপদেষ্টার বিশেষ সহকারী,Unknown,"অন্তর্বর্তীকালীন সরকারের প্রধান উপদেষ্টা নোবেলজয়ী অধ্যাপক ড. মুহাম্মদ ইউনূসের বিশেষ সহকারী হিসাবে নিয়োগ পেয়েছেন সাবেক মন্ত্রিপরিষদ সচিব আলী ইমাম মজুমদার। সোববার রাতে মন্ত্রিপরিষদ বিভাগ থেকে এ সংক্রান্ত প্রজ্ঞাপন জারি করা হয়। বিশেষ সহকারী পদে অধিষ্ঠিত থাকাকালীন আলী ইমাম মজুমদার উপদেষ্টার পদমর্যাদা, বেতন-ভাতা ও আনুষঙ্গিক সুযোগ-সুবিধা পাবেন। ৫ আগস্ট শেখ হাসিনার নেতৃত্বাধীন আওয়ামী লীগ সরকার পতনের পর দেশে একটি অন্তর্বর্তীকালীন সরকার গঠন করা হয়েছে। আলী ইমাম মজুমদার ১৯৫০ সালে কুমিল্লার নানুয়া দিঘিরপাড়ে জন্মগ্রহণ করেন। তিনি চট্টগ্রাম বিশ্ববিদ্যালয়ে গণিত বিভাগে ১৯৬৯ সালে স্নাতক ও ১৯৭৩ সালে স্নাতকোত্তর ডিগ্রি সম্পন্ন করেন। তিনি ১৯৭৭ সালের বাংলাদেশ সিভিল সার্ভিসের প্রশাসন ক্যাডারের সদস্য হিসাবে কর্মজীবনে প্রবেশ করেন। চাকরি জীবনে তিনি প্রশাসনের বিভিন্ন স্তরে সহকারী কমিশনার, উপজেলা নির্বাহী কর্মকর্তা, অতিরিক্ত জেলা ম্যাজিস্ট্রেটসহ উপজেলা ও জেলায় বিভিন্ন দায়িত্ব পালন করেন। এ ছাড়া তিনি মন্ত্রিপরিষদ সচিব, প্রধানমন্ত্রী কার্যালয়ের মুখ্য সচিব ও পরিকল্পনা কমিশনের সদস্য হিসেবে দায়িত্ব পালন করেছেন। বিমান বাংলাদেশ এয়ারলাইন্স ও সোনালী ব্যাংক লিমিটেডের চেয়ারম্যান হিসাবেও দায়িত্ব পালন করেন এ আমলা।"
2024/08/13,শেখ হাসিনার বিরুদ্ধে মানবতাবিরোধী অপরাধের মামলা করা উচিত,Unknown,"দেশের বিশিষ্টজনরা বলেছেন, গণঅভ্যুত্থান-পরবর্তী বাংলাদেশে বর্তমান সরকারের প্রথম কাজ হওয়া উচিত যত দ্রুত সম্ভব সাবেক প্রধানমন্ত্রী শেখ হাসিনার বিরুদ্ধে মানবতাবিরোধী অপরাধের অভিযোগ এনে মামলা করা। এজন্য প্রয়োজনে জাতিসংঘের সহায়তা নেওয়ার পরামর্শও দিয়েছেন তারা। বলেছেন, এটি করা না হলে কোটা সংস্কার আন্দোলনে শহিদদের রক্তের সঙ্গে বিশ্বাসঘাতকতা করা হবে। পাশাপাশি তারা রাষ্ট্র সংস্কারের নানা দিক তুলে ধরেছেন। সোমবার সকালে ফোরাম ফর বাংলাদেশ স্টাডিজের আয়োজনে ‘গণঅভ্যুত্থান-পরবর্তী বাংলাদেশ : এখন কী করতে হবে?’ শীর্ষক বিশেষ ওয়েবিনারে কথা বলেন যুক্তরাষ্ট্রের ইলিনয় স্টেট ইউনিভার্সিটির রাজনীতি ও সরকার বিভাগের ডিস্টিংগুইশড প্রফেসর আলী রীয়াজ, ট্রান্সপারেন্সি ইন্টারন্যাশনাল বাংলাদেশের নির্বাহী পরিচালক ড. ইফতেখারুজ্জামান এবং ব্র্যাক বিশ্ববিদ্যালয় ব্র্যাক ইনস্টিটিউট অব গভর্ন্যান্স অ্যান্ড ডিভেলপমেন্টের সিনিয়র রিসার্চ ফেলো ড. মির্জা এম হাসান। সমাপনী বক্তব্য দেন সুশাসনের জন্য নাগরিক (সুজন) সম্পাদক ড. বদিউল আলম মজুমদার। প্রবন্ধ উপস্থাপন করেন ফয়েজ আহমদ তৈয়্যব। সঞ্চালনায় ছিলেন সাংবাদিক মনির হায়দার। প্রফেসর আলী রীয়াজ বলেন, বর্তমান সরকারের অন্যতম প্রধান কাজ হচ্ছে গত সরকারের স্বৈরাচারী ব্যবস্থার কমান্ড স্ট্রাকচারে যিনি ছিলেন-শেখ হাসিনা, তার বিরুদ্ধে মানবতাবিরোধী অপরাধের মামলা করা। এটি অগ্রাধিকার ভিত্তিতে করতে হবে। ১০ বছরের কথা বাদ দিলেও আন্তর্জাতিকভাবে স্বীকৃত আইন অনুযায়ী রোম চুক্তিতে স্বাক্ষর করা দেশের অংশ হিসাবে অর্টিক্যাল সেভেনে যেসব অভিযোগের কথা বলা হয়েছে, ১৪ জুলাইয়ের পরে শেখ হাসিনার নেতৃত্বাধীন সরকার সেগুলোর প্রতিটি করেছে। তাই ফৌজদারি মামলা বা যাই করুক, মানবতার বিরুদ্ধে অপরাধের অভিযোগে অবিলম্বে শেখ হাসিনার বিরুদ্ধে মামলা করাটা এই সরকারের জরুরি বিষয়ে পরিণত হয়েছে। কারণ, সেটি না করা হলে প্রতিদিন আপনি তাকে একধরনের ‘ইমপিউনিটি’ দিচ্ছেন। তিনি বলেন, ইতোমধ্যে এই সাবেক স্বৈরাচার একটি বিশেষ রাষ্ট্র ভারতের আনুকূল্য পেয়ে এবং তার পরিবারের লোকজন যেসব কথাবার্তা বলছেন, সেগুলো খোলাখুলি বর্তমান সরকারের বৈধতাকে চ্যালেঞ্জ করে। যার অর্র্থ হচ্ছে, অন্যকিছু বাদ দিলেও যে ৫০০-এর বেশি মানুষকে হত্যা করা হয়েছে, তাদের রক্তের সঙ্গে বিশ্বাসঘাতকতা করা। বর্তমান সরকার এটা না করলে জাতিসংঘের সাহায্য নেওয়া যেতে পারে। আরেকটি পন্থা হলো ইন্টারন্যাশনাল ক্রিমিনাল কোর্টে যাওয়া। ড. বদিউল আলম মজুমদার বলেন, আমরা এমন একটা অবস্থায় এসে গিয়েছিলাম, যেটি অসহনীয়। এ ধারণাই মানুষের মধ্যে সৃষ্টি হয়েছে। যার ফলে এ গণ-অভুত্থ্যান ঘটেছে। তাই বর্তমান সরকারকে বলব, ক্রান্তিকালীন সরকার। যারা অপরাধ করেছে, অন্যায় করেছে, মানবতাবিরোধী অপরাধ করেছে, যারা ফৌজদারি অপরাধ করেছে, যারা আর্থিক ক্ষেত্রে দুর্নীতি-দুর্বৃত্তায়নের মাধ্যমে অপরাধ করেছে; তাদের শাস্তির আওতায় আনা হোক। তাদের সর্বোচ্চ শাস্তি দেওয়া হোক। এজন্য তদন্ত করতে হবে। ড. ইফতেখারুজ্জামান বলেন, যে নতুন বাংলাদেশের প্রত্যাশা সবার, সেখানে রাষ্ট্র সংস্কারের কেন্দ্রবিন্দুতে নিশ্চিত করা প্রয়োজন জনগণের রায়, জনগণের ক্ষমতায় জনগণের কাছে জবাবদিহিমূলক রাষ্ট্র নিশ্চিত হয়েছে। এটি করতে হবে। সেখানে অন্যতম সংস্কারগুলোর মধ্যে জনগণের ভোটাধিকার নিশ্চিত করতে হবে। বাক্স্বাধীনতা, মতপ্রকাশের স্বাধীনতা, গণমাধ্যমের স্বাধীনতা, তথ্য জানার অধিকার, ব্যক্তিগত তথ্যের গোপনীয়তার অধিকার নিশ্চিত করতে হবে। তিনি বলেন, বিগত সরকার গোয়েন্দানির্ভর একটা রাষ্ট্র পরিচালনা করেছিল। যত কালো আইন, মিথ্যাচারনির্ভর যে অবকাঠামো তৈরি হয়েছে, সেটাকে ভেঙে দেওয়াও নিশ্চিত করতে হবে। ড. মির্জা এম হাসান বলেন, ২০০৭ সালের তত্ত্বাবধায়ক সরকার যে সংস্কার করেছিল, আইনকানুন ও নানা ক্ষেত্রে সেগুলোতে চাইলেই ফিরে যেতে পারি। সেই সময়ের তত্ত্বাবধায়ক সরকারের পরবর্তী আওয়ামী সরকার এগুলোকে ধুয়ে-মুছে শেষ করে দেয়। এবার আমাদেরকে রাষ্ট্র-সমাজের সম্পর্ক নতুন করে সাজাতে হবে। যা যা করা হবে, এর একটি সাংবিধানিক বৈধতা নিয়ে আসতে হবে। প্রবন্ধে ফয়েজ আহমদ তৈয়্যব রাষ্ট্র সংস্কারের নানা দিক তুলে ধরেন। তার মধ্যে ক্ষমতার বিকেন্দ্রীকরণ ও ভারসাম্যকরণ, নির্বাচন কমিশন পুনর্গঠন, প্রতিষ্ঠান সংস্কার, পরিসংখ্যান জালিয়াতি থামানো, অর্থনৈতিক পুনরুত্থান, সঠিক মুদ্রানীতি, মুদ্রাস্ফীতি রোধ, ব্যাংকিং ব্যবস্থা পুনর্গঠন করা, বাজেট রিফর্ম, ডিজিটাল অর্থনীতির নিরাপত্তা, মেধাভিত্তিক নিয়োগ, চাঁদাবাজি ও সিন্ডিকেটমুক্ত বাজার, ঘুস-হয়রানিবিহীন সেবা, ন্যায়বিচার, নিরাপত্তা ও স্থিতিশীলতা বজায় রাখার মতো বিষয়গুলো উঠে আসে। ওয়েবিনারে নতুন সংবিধান প্রয়োজনের বিষয়টিও উল্লেখ করেন কেউ কেউ।"
2024/08/13,আপিল বিভাগে ৪ বিচারপতি নিয়োগ,Unknown,"সুপ্রিমকোর্টের আপিল বিভাগে চার বিচারপতি নিয়োগ দিয়েছে সরকার। সোমবার রাতে রাষ্ট্রপতির আদেশের পর এ বিষয়ে আইন মন্ত্রণালয় প্রজ্ঞাপন জারি করে। বিচারপতিরা হলেন-বিচারপতি জুবায়ের রহমান চৌধুরী, বিচারপতি সৈয়দ মোহাম্মদ জিয়াউল করিম, বিচারপতি মো. রেজাউল হক ও বিচারপতি এসএম এমদাদুল হক। আজ সকালে তারা শপথ নেবেন। প্রজ্ঞাপনে বলা হয়েছে, সংবিধানের ৯৫(১) অনুচ্ছেদের ক্ষমতাবলে রাষ্ট্রপতি এই নিয়োগ দিয়েছেন। এই নিয়োগ শপথগ্রহণের তারিখ থেকে কার্যকর হবে। রেজিস্ট্রার জেনারেল জানিয়েছেন, নবনিযুক্ত চারজন বিচারপতির শপথ অনুষ্ঠান আজ সকাল সাড়ে ১০টায় সুপ্রিমকোর্টের জাজেজ লাউঞ্জে অনুষ্ঠিত হবে। এতে উভয় বিভাগের বিচারপতিরা উপস্থিত থাকবেন। এর আগে শনিবার ছাত্র আন্দোলনের মুখে আপিল বিভাগ থেকে প্রধান বিচারপতি ওবায়দুল হাসানসহ ছয় বিচারপতি পদত্যাগ করেন। প্রধান বিচারপতি হিসাবে নিয়োগ পান হাইকোর্ট বিভাগের জ্যেষ্ঠ বিচারপতি সৈয়দ রেফাত আহমেদ। এদিকে ছয়জন বিচারপতি পদত্যাগ করায় আপিল বিভাগে বিচারক সংকট দেখা দেয়। ফলে বিচারকাজ পরিচালনার ক্ষেত্রে এ শূন্যতা পূরণ করতে ত্বরিত সিদ্ধান্ত নেয় সরকার। এই চারজনের নিয়োগের ফলে আপিল বিভাগে বিচারকের সংখ্যা এখন ছয়জন। বর্তমানে হাইকোর্ট বিভাগে ৮১ জন বিচারপতি রয়েছেন।"
2024/08/13,খাদ্য মূল্যস্ফীতি ১৪ শতাংশ ছাড়িয়েছে,Unknown,"জুলাই মাসে খাদ্যপণ্যে মূল্যস্ফীতির হার বেড়ে ১৪ দশমিক ১০ শতাংশ হয়েছে। এর আগের মাসে এই হার ছিল ১০ দশমিক ৪২ শতাংশ। অর্থাৎ এক মাসের ব্যবধানে খাদ্য মূল্যস্ফীতি অনেকটা বেড়ে গেল। সোমবার বাংলাদেশ পরিসংখ্যান ব্যুরো (বিবিএস) মূল্যস্ফীতির হালনাগাদ তথ্য প্রকাশ করেছে। তাতে খাদ্য মূল্যস্ফীতির এই চিত্র পাওয়া গেছে। খাদ্য মূল্যস্ফীতির এই হারের অর্থ হলো খাদ্যপণ্য কিনতে দেশের মানুষকে আগের বছরের একই সময়ের তুলনায় ১৪ দশমিক ১০ শতাংশ অর্থ বেশি খরচ করতে হচ্ছে। অর্থাৎ যে খাদ্যপণ্য কিনতে আগে ১০০ টাকা খরচ হতো, সেই একই পরিমাণ পণ্য কিনতে জুলাই মাসে ১১৪ দশমিক ১০ টাকা খরচ করতে হয়েছে। অন্যদিকে খাদ্যবহির্ভূত মূল্যস্ফীতিও কিছুটা বেড়েছে। জুলাই মাসে এই হার হয়েছে ৯ দশমিক ৬৮ শতাংশ। জুন মাসে যা ছিল ৯ দশমিক ১৫ শতাংশ। খাদ্য ও খাদ্যবহির্ভূত মূল্যস্ফীতি দুটোই বাড়ার কারণে জুলাই মাসে সার্বিক মূল্যস্ফীতিও দুই অঙ্কের ঘর ছাড়িয়েছে। জুলাই মাসে সার্বিক মূল্যস্ফীতি বেড়ে দাঁড়িয়েছে ১১ দশমিক ৬৬ শতাংশ, যা গত এক দশকের মধ্যে সর্বোচ্চ।"
2024/08/13,রপ্তানির ধারা অব্যাহত রাখতে সহযোগিতা চান ব্যবসায়ীরা,Unknown,"ঋণের উচ্চ সুদ, ডলারের অতিরিক্ত দাম এবং গ্যাস ও বিদ্যুতের উচ্চমূল্যের কারণে এমনিতেই দেশের ব্যবসা বাণিজ্যের অবস্থা খারাপ। নানা দুর্যোগ ও রাজনৈতিক অস্থিরতায় দেশের ব্যবসা বাণিজ্য ব্যাপকভাবে ক্ষতিগ্রস্ত হয়েছে। ফলে বর্তমানে ব্যবসা বাণিজ্য বিপর্যস্ত। এ ব্যবসায়ীদের ঘুরে দাঁড়াতে আরও সময় লাগবে। তাই রপ্তানির ধারা অব্যাহত রাখতে সরকারের সহযোগিতা জরুরি। সোমবার রাজধানীর হোটেল সোনারগাঁওয়ে জাতীয় রপ্তানির ধারা অব্যাহত রাখতে রপ্তানিমুখী বাণিজ্যিক সংগঠনের মতবিনিময় সভায় ব্যবসায়ী নেতারা এসব কথা বলেন। বাংলাদেশ গার্মেন্টস এক্সেসরিজ অ্যান্ড প্যাকেজিং ম্যানুফ্যাকচারার্স অ্যান্ড এক্সপোর্টার্স অ্যাসোসিয়েশন (বিজিএপিএমইএ) এ মতবিনিময় সভার আয়োজন করে। অনুষ্ঠানে স্বাগত বক্তব্য রাখেন বিজিএপিএমইএ সভাপতি মো. শাহরিয়ার। এ সময় তিনি বলেন, আমাদের প্রধান আলোচ্য বিষয় কাস্টমস, বন্ড। যেকোনো একজনকে নিয়ে একটি কমিটি করে দিয়ে তার মাধ্যমে সব দাবি-দাওয়া পেশ করতে পারি। বাংলাদেশ নিটওয়্যার ম্যানুফ্যাকচারার্স অ্যান্ড এক্সপোর্টার্স অ্যাসোসিয়েশনের (বিকেএমইএ) নির্বাহী সভাপতি মোহাম্মদ হাতেম বলেছেন ছাত্র আন্দোলনের পর তারা সংস্কারের ডাক দিয়েছেন। এবার সবার সহযোগিতা করা উচিত। আমরা দুর্নীতির লাগাম টেনে ধরতে সহযোগিতা করব। আমাদের কোনো দল নেই। দেশের অর্থনীতির স্বার্থে সরকারের সঙ্গে থাকব। বাংলাদেশ টেক্সটাইল মিলস অ্যাসোসিয়েশনের (বিটিএমএ) সভাপতি শওকত আজিজ রাসেল বলেন, আগের সরকার ব্যবসায়ীদের সঙ্গে আলাপ ছাড়া গ্যাস বিদ্যুতের দাম বাড়িয়েছে। এটা ব্যবসায়ীদের ওপর চর্টার। মাঝে মাঝে আমাদের মনে হয়, বিনিয়োগ করে ভুল করলাম নাকি। ৮০ টাকা রেটে পণ্য কিনে পেমেন্ট দেওয়ার সময় ১২০ টাকা ডলারে পেমেন্ট দিতে হয়। প্রতি ১০ জনে একজনের জীবিকা আমাদের রপ্তানি খাত থেকে আসে। সরকারের নিজের কারণে আমাদের পাশে দাঁড়ানো উচিত। বাংলাদেশ পোশাক প্রস্তুতকারক ও রপ্তানিকারক সমিতির (বিজিএমইএ) সাবেক সভাপতি কাজী মুনিরুজ্জামান বলেন, রাজনৈতিক কারণে আমরা ভুয়া মামলা মোকাবেলা করেছি। তিনি বলেন, রাজনৈতিক পালাবদলের পর ভিন্ন রাজনৈতিক পরিচয়ে শিল্পাঞ্চলে চাঁদাবাজি চলবে না। বিজিএমইএর পরিচালক শামস মাহমুদ বলেন, আমাদের সবচেয়ে বড় সংকট ইমেজ ক্রাইসিস। তবে, ড. মুহাম্মদ ইউনুসের নেতৃত্বের কারণে তা অনেকটা কেটে গেছে। এখন আমরা ন্যায়বিচার পাব, সেই আলো দেখতে পাচ্ছি। আমরা আশাবাদী সুন্দরভাবে ব্যবসা করতে পারব। আগামী দিনে এলডিসি গ্র্যাজুয়েশন একটা বড় ইস্যু হবে। যে ডাটার ওপর ভিত্তি করে এই সিদ্ধান্ত নেওয়া হয় সেটা ছিল ফেব্রিকেটেড। তাই এখন গ্র্যাজুয়েশন দরকার নেই। অন্তত ১০ বছর পরে হওয়া উচিত। এনবিআরে যারা নেতৃত্বে আছেন তারা যেসব হয়রানি করছেন, এটা ইমিডিয়েট সমাধান হওয়া উচিত। বাংলাদেশ সুইং থ্রেড ম্যানুফ্যাকচার্স অ্যান্ড এক্সপোর্টার্স অ্যাসোসিয়েশনের সভাপতি আবুল কাসেম হায়দার বলেন, গত ১৫ বছর ব্যবসায়ীরা মনের কথা বলতে পারেনি। সব ফোরামকে দলীয়করণ করা হয়েছে। ব্যবসায়ী নেতারা যেভাবে বক্তব্য দিয়েছেন তাতে আমরা অবাক হয়েছি। আসুন এখন এসব সংগঠনকে ব্যবসায়ীদের সংগঠন বানাই। সব অর্গানাইজেশনে শুদ্ধি অভিযান চালাতে হবে। তিনি বলেন, ১৬% সুদে কারও পক্ষে ব্যবসা করা সম্ভব নয়, সুতরাং এটাকে যৌক্তিক পর্যায়ে নিতে হবে। গ্যাস এবং বিদ্যুতের উচ্চ দাম ও সংকটের কারণে ইন্ডাস্ট্রিগুলো সিক হয়ে গেছে। শিল্পের জন্য আলাদা দামে গ্যাস বিদ্যুৎ দিতে হবে। নতুন প্রধান উপদেষ্টার নেতৃত্বে বিদেশি বিনিয়োগ আসবে বলে আমরা আশা করি। ব্যাংকিং আইনের সংস্কার প্রয়োজন। একই পরিবারে একজনের বেশি পরিচালক থাকতে পারবে না। টাকা পাচারের কারণেই আজ ১৬% সুদ। ঋণখেলাপিদের বিরুদ্ধে কঠোর ব্যবস্থা নিতে হবে। স্পেশাল ট্রাইব্যুনাল গঠন করে দুর্নীতির বিরুদ্ধে ব্যবস্থা নিতে হবে। শ্রীলংকা এক বছরের মধ্যে ঘুরে দাঁড়িয়েছে। বাংলাদেশ ফ্রেড অ্যান্ড ফরওয়ার্ড অ্যাসোসিয়েশনের সভাপতি কবির আহমেদ বলেন, চার হাজার টনের ওপর শাহজালালে পাইলিং আছে। এটি একটি অ্যালার্মিং। এটি আট হাজার টনে যেতে পারে ফ্রেইডার সংকটের কারণে। আমাদের ফোকাসটা হওয়া উচিত কারখানায় পণ্য উৎপাদনের পর সেটা যাতে নিরাপদে পোর্ট থেকে রপ্তানি করতে পারি। বিজিএমইএর সহ-সভাপতি আব্দুল্লাহ-হিল রাকিব বলেন, এটা অনেকটা পালাবদলের খেলা চলছে। তবে, এখন আর দখলদারি চলবে না। আমি রাজনৈতিক দলের প্রতিনিধিদের বলব আমাদের ব্যবসা করতে দেন। আমরা ব্যবসায়ী, কোনো দলের নই। আমরা দেখতে পাচ্ছি, পাশের কারখানা ভাঙচুর হচ্ছে, আমরা কিছু করতে পারছি না। আমরা এখন ১০০-৫০০ সদস্য করে কমিউনিটি পুলিশ নিয়োগ দিয়েছি। শ্রমিকদের কাজ করতে দিন। প্রতিটি কারখানা এটা একেকটা কেপিআই। এর নিরাপত্তা দেওয়ার ব্যবস্থা করেন। আমরা পণ্য উৎপাদন করার পর পোর্টে পাঠানোর সাহস করছি না। প্রতিটি কারখানায় প্রায় ৪০ কনটেইনার পর্যন্ত পণ্য জমে আছে। অন্যদিকে কারখানাগুলো ক্যাশ ফ্লো সংকটে আছে। ইউটিলিটি বিল ছয় মাস পর্যন্ত বকেয়া রাখার সুযোগ চাচ্ছি। লোন পরিশোধে বিলম্বের কারণে আগামী ছয় মাসের জন্য যেন বিজনেস বন্ধ না করা হয়। বিজিএমইএ সাবেক সভাপতি কাজী মনিরুজ্জামান বলেন, চাঁদাবাজির বিরুদ্ধে কথা বলতে হবে। এনবিআর চেয়ারম্যান দুর্নীতি লালন করেছেন। ওনার পদত্যাগ দাবি করছি। বাংলাদেশ শিল্প ও বণিক সমিতি ফেডারেশনের (এফবিসিসিআই) সাবেক সভাপতি আব্দুল আউয়াল মিন্টু বলেন, রাজনীতি এবং অর্থনীতি একে অপরের সঙ্গে সম্পৃক্ত। তাই ব্যবসায়ীদের গণতান্ত্রিকভাবে নির্বাচিত রাজনৈতিক দলকে সাপোর্ট করা উচিত। কিন্তু যে সরকার থাকবে তাকেই সাপোর্ট করব এই মানসিকতা যত দিন থাকবে, ততদিন কোনো দাবি আদায় করা যাবে না। যত তাড়াতাড়ি সম্ভব একটি জনপ্রতিনিধিত্বশীল সরকার, সাংবিধানিক সরকার আমাদের দিতে হবে।"
2024/08/13,ছোট হাতেই ফিরে আসুক সড়কের শৃঙ্খলা,Unknown,"বাচ্চা বাচ্চা ছেলেমেয়েরা দারুণ আগ্রহ ও পেশাদারত্ব নিয়ে আর সমন্বিতভাবে ইন্টারসেকশন (ট্রাফিক ব্যবস্থাপনা) সামলাচ্ছে। প্রায় সবাই তাদের কথা মেনে চলছে। এ অবস্থা দেখে সড়ক ব্যবস্থাপনা নিয়ে এত বছর কাজ করে প্রাপ্ত অভিজ্ঞতায় আমার ভয় হচ্ছে যে, ওরা যখন ক্লাসে ফিরে যাবে, তখন কি আবার শুনতে হবে, সড়ক ব্যবহারকারীরা ট্রাফিক আইন মানে না? এ প্রশ্নটির সূত্র ধরে আমার অভিজ্ঞতা ও স্বল্প জ্ঞানের আলোকে চেষ্টা করব ইন্টারসেকশন ম্যানেজমেন্টের ক্ষেত্রে কী কী করলে ওদের এ প্রচেষ্টা টেকসই হবে। প্রথমেই একটা বিষয়ে দৃষ্টি ফেরাতে চাই, আর তা হলো-ইতোমধ্যে তাদের এ উদ্যোগ অনেক প্রশংসিত হলেও কিছু ক্ষেত্রে অনেকে তাদের ভোগান্তির বিষয়টি তুলে আনছেন। বিশেষ করে অনেক ক্ষেত্রে একই সড়কে বারবার ড্রাইভিং লাইসেন্স চেক করা বা ডিরেকশনের ভিন্নতা এবং কোনো কোনো ক্ষেত্রে অনেকক্ষণ অপেক্ষা করতে হচ্ছে বলেও কেউ কেউ কিছুটা বিরক্তি প্রকাশ করছেন। এক্ষেত্রে আমার মত হচ্ছে, যে কোনো শৃঙ্খলিত বিষয়ই কষ্টকর মনে হয়। যেমন, যিনি ভালো খেলোয়াড় বা ভালো গায়ক হতে চান, তাকে কিন্তু সকালের ঘুম ত্যাগ করে ভোরেই প্র্যাক্টিস করতে হয়। অন্যদিকে পরীক্ষায় ভালো নম্বর যে পেয়েছে সে জানে কত নির্ঘুম রাত, কত মুভি-সিরিয়াল সে দেখতে পারেনি। আমাদের সব ধর্মেই একটা কথা আছে-পরকালে বেহেশত বা স্বর্গ পেতে হলে দুনিয়াটাকে জেলখানা বানাতে হবে। অর্থাৎ শৃঙ্খলা সবসময় কষ্টকর। তবে যদি কোনো চালক নিয়ম না মানে, শুধু তখন তার কাগজ চেক করলে হয়তো এ ধরনের ভোগান্তি কমতে পারে। আজ যেসব সড়কে এ বাচ্চা ছেলেমেয়েরা এসে দাঁড়িয়েছে, সেই সড়কগুলো কিন্তু আমরা খুব অপরিকল্পিতভাবে নির্মাণ করেছিলাম। এসব সড়কের মোড়ে মোড়ে আমরা বাড়তি কোনো জায়গা না রেখেই ভবন উঠতে দিয়েছিলাম। এ সড়কগুলোতে কত গাড়ি চলতে পারবে সেটা হিসাব না করেই এতদিন আমরা ইচ্ছামতো গাড়ির রেজিস্ট্রেশন দিয়েছিলাম। এসব সড়কেই আমরা একই রুটে ইচ্ছামতো বাস চলতে দিয়েছি, আবার সেগুলো কোথায় থামবে বা কোথা থেকে যাত্রী উঠবে, সেটা চিহ্নিত করে দেইনি। এ সড়কে যারা গাড়ি চালাবে, তাদের সবার সঠিক লাইসেন্স আছে কিনা, তা নিশ্চিত করিনি। আবার সবাই যে সঠিকভাবে পরীক্ষা দিয়ে লাইসেন্স পেয়েছে, সেটাও নয়। তাই এমন একটা পরিস্থিতিতে দাঁড়িয়ে ওরা যখন একটা শৃঙ্খলা আনতে চাচ্ছে, তখন এক্ষেত্রে কিছুটা সমস্যা হবে। আর আমি এটাও নিশ্চিত যে, এত কিছু সামলে একজন ট্রাফিক পুলিশের কাজ যে কতটা কষ্টকর হয়, আমাদের দেশে সেটাও তারা অনুধাবন করছে। ইন্টারসেকশন হলো একটা সড়কের খুব গুরুত্বপূর্ণ স্থান এবং পুরো সড়কের ভালো নকশা করেও যদি ইন্টারসেকশনের অবস্থা ভালো না হয় তাহলে খুব একটা সুফল আসে না যানজট নিয়ন্ত্রণে। আবার ইন্টারসেকশন যদি ভালোভাবে ডিজাইন করা যায়, তাহলে সংযোগ সড়কের বেহাল অবস্থা অনেকটা কাটিয়ে ওঠা যায়। এখনো পর্যন্ত আমাদের দেশে হাতের ইশারায় সিগন্যাল ব্যবস্থা বহুলপ্রচলিত। তাই ইন্টারসেকশনে একটা বড় প্রশ্ন হচ্ছে-যখন একদিকের গাড়ি চলছে এবং অন্যদিকের গাড়ি অপেক্ষা করছে, তখন চলন্ত দিকের গাড়িকে থামিয়ে এরপর কোন দিকের গাড়িকে আমাদের ছাড়তে হবে? এক্ষেত্রে নিয়ম হচ্ছে, যদি অন্যসব বিষয় ঠিক থাকে, তাহলে একটি ইন্টারসেকশনে গাড়ি ছাড়তে হবে ক্রমান্বয়ে ঘড়ির কাঁটার বিপরীত দিকে। অর্থাৎ যদি চার রাস্তার সংযোগস্থল হয়, যেখানে চারদিকে চারটি রাস্তা আছে, সেখানে যেদিকের রাস্তার গাড়ি ছাড়া হয়েছে, সেদিকের গাড়ি চলাচল কিছুক্ষণ পর বন্ধ করে ছাড়তে হবে ওই রাস্তা থেকে ঘড়ির কাঁটার বিপরীতে যে রাস্তা আছে সেদিকের গাড়ি। চিত্রে A, B, C, D-এই চারটি রাস্তার একটি সংযোগস্থল দেখানো আছে এবং চিত্রমতে A-এর গাড়ি দিক চলমান আছে এবং B, C, D-এর দিকের গাড়ি অপেক্ষমাণ। এখন A-এর দিকের গাড়িকে বন্ধ করে ছাড়তে হবে B রাস্তার গাড়িকে, যাতে করে A থেকে শেষ মুহূর্তে যে গাড়ি বের হয়ে গেছে, তার সঙ্গে B দিক থেকে আগত গাড়ির দূরত্ব সময়ের সঙ্গে বাড়তে থাকে। ফলে ইন্টারসেকশনে সমস্যা হবে না। তবে কোনো কারণে যদি সামনের রাস্তায় গাড়ির চাপ থাকে, তখন ওই সময়ের অবস্থা বুঝে যেদিকে চাপ কম, সেদিকে ছাড়তে হবে। এছাড়া ইন্টারসেকশন থেকে অন্তত ৫০ মিটার বরাবর রাস্তায় কোনো ধরনের পার্কিং, দোকান বা স্টপেজ বন্ধ করতে হবে। গত কয়েকদিন রাস্তায় ঘুরে একটা ব্যাপার ভালো লেগেছে যে, ছেলেমেয়েরা বাঁ দিকে যাওয়ার রাস্তা ফ্রি রাখতে পারছে। অনেক বড় ইন্টারসেকশনে বাঁ দিকের গাড়ির জন্য আলাদা চ্যানেল করে দেওয়া থাকে; কিন্তু অন্যান্য ক্ষেত্রে সড়কে বাঁ দিকের রাস্তা যে ফাঁকা রাখতে হয়, এটা আমরা প্রায় ভুলেই গিয়েছিলাম আর চালকরাও এতদিন মেনে চলত না। আরেকটি বড় ব্যাপার হচ্ছে, এখনো পর্যন্ত আমরা যেভাবে ইন্টারসেকশন ম্যানেজমেন্ট করছি, তাতে করে একদিক যখন চলমান, তখন অন্যসব দিকের গাড়িকে বন্ধ থাকতে হয়। এর একমাত্র কারণ হচ্ছে ডানে টার্ন নেওয়া গাড়ি। আমরা যদি ডান দিকে টার্ন নেওয়া গাড়িকে ম্যানেজ করতে পারি, তাহলে কিন্তু একসঙ্গে দুই দিকের গাড়িকে চলতে দিয়ে ক্যাপাসিটি দ্বিগুণ করতে পারি। বিষয়টি কিছুটা জটিল, কিন্তু চালক সহায়তা করলে আর নজরদারি থাকলে এটা সম্ভব। এক্ষেত্রে একটা ইন্টারসেকশনের বিপরীতমুখী দুই রাস্তা থেকে একসঙ্গে সোজা ও বাঁয়ের গাড়ি চলবে, কিন্তু যারা ডানে যাবে তাদের ডানের লেনে অপেক্ষা করাতে হবে। এর কিছুক্ষণ পর একসঙ্গে দুই দিকের ডান লেনের অপেক্ষমাণ গাড়িকে ছেড়ে ইন্টারসেকশন অতিক্রম করতে দিতে হবে। এভাবে দেখা যাচ্ছে যে, একসঙ্গে দুই দিকের গাড়ি সবসময় চলমান আছে। তবে চালক সহায়তা না করলে বা ইন্টারসেকশনের আগে থেকেই ডানে যাবে এমন যানবাহনকে ডানের লেনে না রাখলে বিষয়টি ম্যানেজ করা ছেলেমেয়েদের জন্য একটু কষ্টকর হতে পারে। লেখায় বারবার চালকদের সহযোগিতার কথা বলছি; কারণ এ কয়েকদিন রাস্তায় ঘুরে দেখেছি, অনেক চালক ঠিকমতো নিয়মগুলো মানতে চাচ্ছে না বা বাধ্য হয়ে মানছে এবং ভয় হচ্ছে-ছেলেমেয়েরা চলে গেলে পরে ট্রাফিক পুলিশ যদি এটা খেয়াল না করে, তাহলে আবার পুরোনো বিশৃঙ্খলা ফিরে আসতে পারে। তবে আমার বিশ্বাস, চালকদের দীর্ঘদিনের অনভ্যস্ততা আর তারা নিয়ম মেনে চলার সুফল না জানার কারণে এটা করছে। তাই আমার মতে, ছাত্রছাত্রীরা যে গ্রহণযোগ্যতা অর্জন করেছে, সে জায়গা থেকে তারা একটা গ্রুপ করে চালকদের বিভিন্ন সংগঠনের সহায়তা নিয়ে তাদের মাঝে রাস্তায় নিয়ম, আইন, চলাচলের শৃঙ্খলা ইত্যাদি বিষয়ে যদি আলোচনা করে, তাহলে রাস্তায় এসে তাদের পরিশ্রম অনেক কমে যাবে। এক্ষেত্রে কিছুদিন পর ট্রাফিক পুলিশ দায়িত্ব গ্রহণ করলেও ছাত্রদের অবসর সময়ে কাজে লাগিয়ে ট্রাফিক নিয়ন্ত্রণ সচেতনতা কার্যক্রম ইত্যাদি কাজে যুক্ত হওয়ার সুযোগ দিলে দীর্ঘমেয়াদে এর সুফল পাওয়া যাবে। এটা বলার অপেক্ষা রাখে না যে, চালক-মালিক-শ্রমিক সংগঠনকেও বুঝতে হবে, সড়কে শৃঙ্খলা বজায় রাখলে প্রত্যেকেরই লাভ। ট্রাফিক পুলিশ, ছাত্রছাত্রী ও সংশ্লিষ্ট সংগঠনগুলোকে একইসঙ্গে এ সচেতনতার কাজ চলমান রাখতে হবে। অনেক বেসরকারি সংস্থা আগে থেকেই এ ধরনের কাজ করে। তারাও এ বিষয়ে তাদের লজিস্টিক, এক্সপারটাইস ইত্যাদি দিয়ে সাহায্য করতে পারে। অফিস-আদালত, শিক্ষাপ্রতিষ্ঠান ইত্যাদি খোলার দিনে অনেক গাড়ি রাস্তায় চলে। ছেলেমেয়েরা হিমশিম খেয়ে যায়। তাই যত দ্রুত সম্ভব ট্রাফিক পুলিশ ফিরে আসুক। আমরা জানি, আমরা সড়কে যত অব্যবস্থাপনা করেছি, তা সামাল দেওয়ার সব দায়-দায়িত্ব চাপিয়ে দিয়েছি ট্রাফিক পুলিশের ওপর। আমার ধারণা, ছেলেমেয়েরা এতদিনে বুঝতে পেরেছে কতটা চাপ, কতটা অপ্রতুল লজিস্টিক আর অসচেতন সড়ক ব্যবহারকারীদের সামলে ট্রাফিক পুলিশকে কাজ করতে হয়। আমরা সবাই চাই সড়কে শৃঙ্খলা আসুক, আইন প্রয়োগ হোক। তবে সেটা শুধু আমার জন্য-এ মানসিকতার পরিবর্তন হওয়া দরকার। কাজী মো. সাইফুন নেওয়াজ : সহকারী অধ্যাপক, অ্যাকসিডেন্ট রিসার্চ ইনস্টিটিউট, বুয়েট; দুর্ঘটনা বিশেষজ্ঞ"
2024/08/13,অন্তর্বর্তী সরকারের যাত্রা শুভ হোক,Unknown,"জাগ্রত শিক্ষার্থীসমাজ ও দেশপ্রেমিক জনতার অকুতোভয় আন্দোলনের মাধ্যমে ফ্যাসিস্ট হাসিনা সরকারের ভয়াবহ, লজ্জাজনক ও নজিরবিহীন পতন হয়েছে। কোটা সংস্কার আন্দোলকে কেন্দ্র করে ভয়কে জয় করে শিক্ষার্থীসমাজ দেশপ্রেমিক জনগণকে সঙ্গে নিয়ে আন্দোলন এগিয়ে নেয়। পরবর্তীকালে নির্যাতন ও মৃত্যুকে পরোয়া না করে এ আন্দোলনকে সরকার পতনের একদফা আন্দোলনে রূপান্তরিত করে। পুলিশের গুলিকে তোয়াক্কা না করে আন্দোলন এগিয়ে নিতে প্রাণ বিসর্জনেও পরোয়া না করলে এক পর্যায়ে দেশপ্রেমিক সেনাবাহিনী আন্দোলনকর্মীদের ওপর গুলি না করার সিদ্ধান্ত গ্রহণ করে। ফলে কর্তৃত্ববাদী শাসক শেখ হাসিনার পায়ের তলা থেকে মাটি সরে যায়। উপায়ান্তর না পেয়ে এ ‘আয়রন লেডি’খ্যাত প্রধানমন্ত্রী গোপনে পদত্যাগ করে নিজ দলের পায়ে কুড়াল মেরে প্রতিবেশী দেশে পালিয়ে যান। এ খবর প্রচারিত হওয়ার সঙ্গে সঙ্গে ছাত্রজনতা বিজয়োল্লাসে মেতে ওঠেন। বৈষম্যবিরোধী ছাত্র আন্দোলনের সমন্বয়কারীরা রাষ্ট্র মেরামতের লক্ষ্যে একটি অন্তর্বর্তীকালীন সরকারের মাধ্যমে দেশকে গণতান্ত্রিক লাইনে উঠাতে সে সরকারপ্রধানের দায়িত্ব নিতে নোবেলজয়ী বাংলাদেশি, প্রফেসর ড. মুহাম্মদ ইউনূসকে রাজি করাতে সমর্থ হন। প্রফেসর ইউনূস প্যারিস থেকে ৮ আগস্ট দেশে ফিরে ওইদিন রাতে হাসিনা সরকারের পছন্দকৃত রাষ্ট্রপতির কাছে বঙ্গভবনে ১৭ সদস্যের অন্তর্বর্তীকালীন সরকারের প্রধান হিসাবে অন্য উপদেষ্টাদের নিয়ে শপথ গ্রহণ করেন। অন্তর্বর্তীকালীন সরকার দেশ পরিচালনার দায়িত্বভার গ্রহণের ফলে দেশে চলমান শ্বাসরুদ্ধকর পরিস্থিতির অবসান হয়। একদিকে ভেঙে পড়া অর্থনীতি, দুর্বৃত্তায়িত রাজনীতি, দুর্নীতিপ্রভাবিত ও দলীয়করণকৃত প্রশাসন, নিয়ন্ত্রিত গণমাধ্যম, আইনশৃঙ্খলার অবনতি, দুর্নীতির প্রাতিষ্ঠানিকীকরণ এবং দলীয় লেজুড়বৃত্তিনির্ভর রাজনীতির অশুভ প্রভাবে ধ্বংসের কার্নিশে উপনীত শিক্ষাব্যবস্থা নাগরিক সমাজকে হতাশায় নিমজ্জিত করে রেখেছিল। অন্যদিকে অপরিকল্পিত তথাকথিত উন্নয়নের নামে গণতন্ত্রকে হাসপাতালে এবং গণতন্ত্রের প্রাণভোমরা হিসাবে বিবেচিত নির্বাচনকে গোরস্থানে পাঠিয়ে কর্তৃত্ববাদী হাসিনা সরকার নাগরিক সমাজের জীবন বিপন্ন করে তুলেছিল। এরপর আবার মড়ার উপর খাঁড়ার ঘা-এর মতো নিত্যপণ্যের সিন্ডিকেটবাজি নিয়ন্ত্রণে সরকারের চরম ব্যর্থতায় নাগরিকজীবন দুর্বিষহ হয়ে উঠেছিল। ক্রমবর্ধমান বেকারত্ব, বিশ্ববিদ্যালয়ের শিক্ষক থেকে শুরু করে প্রতিটি প্রতিষ্ঠানে নিয়োগের ক্ষেত্রে অনিয়ম ও অবৈধ আর্থিক লেনদেন যুবসমাজকে করেছিল চরম হতাশায় নিমজ্জিত। এমন দুঃসহ অবস্থায় বিলোপকৃত কোটাব্যবস্থা আবারও চালু করার উদ্যোগে শিক্ষার্থীসমাজ রোষে ফেটে পড়ে বৈষম্যবিরোধী আন্দোলনের ডাক দিয়ে রাজপথে আন্দোলনে নামে। পোশাকধারী বাহিনীর গুলিতে শত শত শিক্ষার্থীর প্রাণ ঝরে পড়লে বিক্ষুব্ধ ছাত্রজনতা সরকারের পদত্যাগ তথা একদফার দাবিতে আন্দোলনে ঝাঁপিয়ে পড়েন। সেনা মোতায়েন, কারফিউ উপেক্ষা করে সারা দেশে ছাত্রজনতার হাসিনাবিরোধী গণবিস্ফোরণ ছড়িয়ে পড়লে শেখ হাসিনা পদত্যাগ করে গোপনে প্রতিবেশী দেশে পালিয়ে যান। ফলে শেখ হাসিনার ১৫ বছরের দুঃশাসনের অবসান হয়। প্রফেসর ড. মুহাম্মদ ইউনূস অন্তর্বর্তীকালীন সরকারের প্রধান উপদেষ্টার হাল ধরলে মানুষ আবারও আশাবাদী হয়ে ওঠেন। তারা আবারও স্বপ্ন দেখতে চান। এ স্বপ্ন বিত্তশালী বা হাজার হাজার কোটি টাকার মালিক হওয়ার স্বপ্ন নয়। এ স্বপ্ন মামলা-হামলা থেকে বাঁচার স্বপ্ন। খুন-গুম, আয়নাঘর থেকে বাঁচার স্বপ্ন। নিরাপদে ঘুমানোর স্বপ্ন। দুবেলা ডাল-ভাত খাওয়ার স্বপ্ন। ছেলেমেয়েদের লেখাপড়া শিখিয়ে মানুষ করার স্বপ্ন। গণমাধ্যম ও বাকস্বাধীনতার স্বপ্ন। দেখার বিষয়, জনগণের এমন স্বপ্ন পূরণে অন্তর্বর্তীকালীন সরকার কী পদক্ষেপ গ্রহণ করে। সাধারণ মানুষের জীবনযাত্রাকে নিরাপদ করে দেশকে কতটা সামনের দিকে এগিয়ে নিতে পারে। টাকা পাচারকারী ও দুর্নীতির মাধ্যমে হাজার হাজার কোটি টাকার অবৈধ অর্থ-সম্পদের মালিকদের আদৌ শাস্তি দিতে পারে কিনা। নবগঠিত ১৭ সদস্যের অন্তর্বর্তীকালীন সরকারে যারা যোগ দিয়েছেন, তাদের সবাই যোগ্য। এদের দেশপ্রেম নিয়ে প্রশ্ন নেই। এরা সবাই মিলে চেষ্টা করে যদি গ্রহণযোগ্য সময়ের মধ্যে দেশের প্রতিটি ক্ষেত্রে সুশাসন প্রতিষ্ঠার উদ্যোগ গ্রহণ করেন, তাহলে ক্রমান্বয়ে মানুষ আবারও সম্মানজনকভাবে বাঁচার স্বপ্ন দেখা শুরু করবে। তবে এ সরকারকে প্রতিটি পদক্ষেপ অত্যন্ত সতর্কতার সঙ্গে ফেলতে হবে। বিচক্ষণতার সঙ্গে প্রশাসনিক রদবদল এবং নতুন নিয়োগ দিতে হবে। ভুলে গেলে চলবে না, উৎখাত হয়ে পালিয়ে যাওয়া ফ্যাসিস্ট সরকারের অনুচরদের সবাই দেশ থেকে বিতাড়িত হয়ে যায়নি। তাদের অনেকেই গুরুত্বপূর্ণ পদে দায়িত্ব পালন করছেন। শিক্ষা, স্বাস্থ্য, বিচার, প্রশাসনসহ প্রতিটি ক্ষেত্রে এদের অবস্থান রয়েছে। এরা এ সরকারে শরিক হয়ে অথবা ভিন্ন কৌশলে অন্তর্বর্তীকালীন সরকারকে ভুল সিদ্ধান্ত গ্রহণে প্রভাবিত করতে পারে। বিদায়ি সরকার আমলে রাষ্ট্রদূত হিসাবে দায়িত্ব পালন করা, গত বছর জুলাই থেকে পার্বত্য চট্টগ্রাম উন্নয়ন বোর্ডের চেয়ারম্যান হিসাবে দায়িত্ব পালনকারী, অথবা বিতর্কিত নবম সংসদ নির্বাচনের সময়কার জাতীয় পরিচয়পত্র এবং ইভিএমের সূচনাকারী অধিকতর বিতর্কিত ড. হুদা নির্বাচন কমিশনের সদস্য হিসাবে দায়িত্ব পালনকারী ব্যক্তিত্বদের এ সরকারে অন্তর্ভুক্ত করা কতটা মানানসই হয়েছে, তা নিয়ে ভাবার আছে। স্বরাষ্ট্র উপদেষ্টা হিসাবে দায়িত্ব পালনের জন্য সামরিক ব্যক্তিত্ব পছন্দ করা অযৌক্তিক নয়। তবে হুদা কমিশনে দায়িত্ব পালনকারী কাউকে পছন্দ করার কারণ বোধগম্য নয়। দেশে তো আরও অসংখ্য কর্তব্যরত বা অবসরপ্রাপ্ত দেশপ্রেমিক সামরিক অফিসার রয়েছেন। যাদের নিয়ে কোনো বিতর্ক নেই, এমন সম্মানিত ও যোগ্য ব্যক্তিত্বদের অন্তর্বর্তীকালীন সরকারে যুক্ত করা সমীচীন। এ কথা সত্য, আলোচ্য অন্তর্বর্তীকালীন সরকারটি ছাত্রজনতা, দেশবাসী ও সব রাজনৈতিক দল (বিদায়ি আওয়ামী লীগ বাদে) সমর্থিত একটি সর্বসম্মত, সময়ের চাহিদা পূরণকারী হিসাবে গঠিত হওয়ার পর আদালত কর্তৃক বৈধতাপ্রাপ্ত সরকার। এমন একটি পরিবর্তন জনমনে যেহেতু কাঙ্ক্ষিত ছিল, সে কারণে এ সর্বসম্মত অন্তর্বর্তীকালীন সরকারকে সবার সমর্থন দিয়ে দেশকে মুক্তিযুদ্ধের চেতনা তথা গণতান্ত্রিক ট্র্যাকে উঠাতে আন্তরিকভাবে সহায়তা করা উচিত। এ জন্যই সব রাজনৈতিক দল এ সরকারকে স্বাগত জানিয়েছে এবং গ্রহণযোগ্য সময়ের মধ্যে পরিবেশ সৃষ্টি করে সংসদ নির্বাচন আয়োজনের তাগিদ দিয়েছে। অন্তর্বর্তীকালীন সরকারেরও উচিত জনগণের আস্থাভাজন হওয়ার মতো কাজ করা। আইনশৃঙ্খলা প্রতিষ্ঠার পর প্রথমে বৈষম্যবিরোধী আন্দোলনে নিহতদের হত্যাকারী চিহ্নিত করে আইনের আওতায় এনে দৃষ্টান্তমূলক শাস্তি প্রদানের কথা ভাবা উচিত। আহত ও নিহতদের তালিকা তৈরি করে তাদের সুচিকিৎসা ও দেখভালের ব্যবস্থা করা উচিত। পরবর্তীকালে অন্তর্বর্তীকালীন সরকারের উচিত হবে সন্ত্রাস দমনে, দুর্নীতি নিয়ন্ত্রণে, দ্রব্যমূল্যের সিন্ডিকেটবাজি রোধে, উচ্চ শিক্ষাঙ্গনে একাডেমিক পরিবেশ নির্মাণে, নাগরিক সমাজের জানমালের নিরাপত্তা বিধানে এবং সর্বোপরি নাগরিকদের রাষ্ট্রের মালিকানা তথা ভোটের অধিকার ফিরিয়ে দিতে দ্রুততার সঙ্গে কাজ শুরু করা। সে সঙ্গে গত সরকারের ১৫ বছরে যারা দুর্নীতি করে দেশ-বিদেশে হাজার হাজার কোটি টাকার অবৈধ সম্পদ গড়ে তুলেছে, সেসব দুর্নীতিবাজ রাজনীতিবিদ, আমলা বা যেই হোক না কেন, তাদের আইনের আওতায় এনে দৃষ্টান্তমূলক শাস্তির ব্যবস্থা করা। তবে অযথা যেন কাউকে হয়রানি না করা হয়, সে দিকেও অন্তর্বর্তীকালীন সরকারকে সতর্ক নজর রাখতে হবে। স্মর্তব্য, ২০০৭-এর ওয়ান-ইলেভেনের ফখরুদ্দীন-মইনুদ্দিন সরকারের প্রায় দুই বছরের শাসনামলে অঘোষিত বিরাজনীতিকরণ ও ‘মাইনাস টু’ ফর্মুলা কার্যকর করার নামে ৪-৫টি সন্দেহভাজন দুর্নীতিবাজের তালিকা করে ওই তালিকায় অন্তর্ভুক্তদের পাইকারি হারে গ্রেফতার করা হয়েছিল। উল্লেখ্য, ওইসব তালিকায় অন্তর্ভুক্তদের মধ্যে রাজনীতিক ছিলেন প্রায় ৯৫ শতাংশ। তবে দুঃখের বিষয়, ফখরুদ্দীন-মইনুদ্দিন সরকার তাদের একজনকেও শাস্তি দিয়ে যেতে পারেনি। ওই সরকারের পক্ষে ডিজিটাল ক্যামেরা ব্যবহার করে ৩-৪ মাসের মধ্যে ছবিসংবলিত ভোটার তালিকা তৈরি করে স্বল্প সময়ে নির্বাচন দেওয়া সম্ভব হলেও তা না করে ভোটের সঙ্গে সম্পর্কহীন জাতীয় পরিচয়পত্র বানানোর ওসিলা ব্যবহার করে তারা ক্ষমতায় তাদের অবস্থান দীর্ঘায়িত করেছিল। ভিন্ন রাজনৈতিক খায়েশ থাকার কারণে জেনারেল মইন ওই সময় রাজধানীর পাঁচতারা হোটেলে সেমিনার আয়োজন করে গণতন্ত্রের সবক দিয়েছিলেন। সংস্কারমূলক কাজ শুরু করার আগে অন্তর্বর্তীকালীন সরকারকে এসব বিষয় স্মরণে রাখতে হবে। যে কাজ তারা করতে পারবেন না, তেমন দীর্ঘমেয়াদি কাজের উদ্যোগ না নিয়ে তা গণনির্বাচিত সরকারের জন্য নির্দেশনা দিয়ে রেখে দেওয়াই ভালো হবে। ফখরুদ্দীন সরকার পুলিশকে জনবান্ধব করার লক্ষ্যে ‘পুলিশ সংস্কার অধ্যাদেশ’ তৈরি করলেও তা পাশ করে যেতে পারেনি। রাজনৈতিক নেতারা এ অধ্যাদেশ পাশ করবেন ওয়াদা করলেও পুলিশকে রাজনৈতিক বিরোধিতা দমনের হাতিয়ার হিসাবে ব্যবহার করার জন্য ১৫ বছরেও সে অধ্যাদেশটি পাশ করেনি। এ কারণে এখনো বাংলাদেশ পুলিশ ব্রিটিশ আমলের আইন দ্বারা পরিচালিত হচ্ছে। নবগঠিত অন্তর্বর্তীকালীন সরকার পুলিশকে জনবান্ধব করতে চাইলে ওই অধ্যাদেশটি যাচাই-বাছাই করে পাশ করার কথা ভাবতে পারে। অনেক ছাত্রছাত্রী ও বন্ধুবান্ধব আমাকে নবগঠিত অন্তর্বর্তীকালীন সরকারের ওপর মূল্যায়নধর্মী প্রবন্ধ লিখতে বলায় আমি বিস্মিত হয়েছি। কারণ, আমি মনে করি, অকুতোভয় ছাত্র-জনতার জীবনদানের পর সুযোগ আসায় এ অস্থায়ী সরকার গঠিত হয়েছে। এর সরকারপ্রধান হয়েছেন স্বদেশে মামলায় জর্জরিত, বিদেশে নন্দিত ব্যক্তিত্ব ড. মুহাম্মদ ইউনূস। এমন একটি সরকারকে এর কাজ শুরু করার জন্য একটু সময় ও সহযোগিতা দেওয়া দরকার। এদেরকে স্বাধীনভাবে কাজ করতে দেওয়া উচিত। গ্রহণযোগ্য সময়ের মধ্যে সংস্কারমূলক কাজ সম্পন্ন করে সুষ্ঠু নির্বাচনের মাধ্যমে বাংলাদেশকে সুশাসন ও গণতন্ত্রের ওপর প্রতিষ্ঠিত করতে পারলে নাগরিক সমাজ ছাত্র-জনতার গণবিস্ফোরণের মধ্য দিয়ে ক্ষমতায় আসা এ সর্বসম্মত সরকারকে মাথায় করে রাখবে। তবে ফখরুদ্দীন-মইনুদ্দিন সরকারের মতো ‘মুখে শেখ ফরিদ বগলে ইট’ নীতি বাস্তবায়নের মনোবাসনা থাকলে এ সরকারের মূল্যায়ন হবে ভিন্নভাবে। দেশপ্রেমিক নাগরিকদের উচিত হবে অন্তর্বর্তীকালীন সরকারের কাজের ওপর সতর্ক দৃষ্টি রাখা, এ সরকার ভালো কাজ করলে তার প্রশংসা করা। আর অযৌক্তিক, অগণতান্ত্রিক বা অন্যায্য কাজ করলে অবশ্যই তার সমালোচনা করা। কয়েক মাসের মধ্যেই এ সরকারের পরিকল্পনা ও উদ্দেশ্য ক্রমান্বয়ে স্পষ্ট হবে। তখন এ সরকারের মূল্যায়ন করা যাবে। যাদের আত্মত্যাগ আর রক্তের বিনিময়ে জনগণ ও রাজনৈতিক দলগুলোর সামনে নতুন করে দেশ গড়ার সুযোগ এসেছে, সেসব শহিদের আত্মার মাগফিরাত কামনা করে শেষ করছি। ড. মুহাম্মদ ইয়াহ্ইয়া আখতার : অবসরপ্রাপ্ত অধ্যাপক, রাজনীতিবিজ্ঞান বিভাগ, চট্টগ্রাম বিশ্ববিদ্যালয় akhtermy@gmail.com"
2024/08/13,লাইফ সাপোর্টে থাকা খায়রুলের পাশে নর্থ সাউথ ইউনিভার্সিটি,Unknown,বৈষম্যবিরোধী ছাত্র আন্দোলনের ডাকা অসহযোগ আন্দোলনে অংশ নিয়ে ৫ আগস্ট আহত হন নর্থ সাউথ ইউনিভার্সিটির (এনএসইউ) সাবেক শিক্ষার্থী ও এনএসইউ ক্যারিয়ার অ্যান্ড প্লেসমেন্ট সেন্টারে (সিপিসি) কর্মরত খায়রুল আলম। এতে তার মস্তিষ্কে রক্তক্ষরণের পাশাপাশি ফুসফুস বিকল হয়ে পড়ায় লাইফ সাপোর্টে আছেন তিনি। রাজধানীর একটি বেসরকারি হাসপাতালে গত ৭ দিন ধরে মৃত্যুর সঙ্গে লড়ছেন খায়রুল। তার চিকিৎসার ব্যয়ভার বহন করছে এনএসইউ কর্তৃপক্ষ। কোটা সংস্কারের দাবিতে অংশ নেওয়া শিক্ষার্থীদের মধ্যে আহত অন্তত ২০ জনের চিকিৎসায় আর্থিক সহায়তা দিয়েছে এনএসইউ। সংবাদ বিজ্ঞপ্তি। 
2024/08/13,এসআইবিএল দখলদার মুক্ত করার দাবিতে সংবাদ সম্মেলন,Unknown,"সোশ্যাল ইসলামী ব্যাংক লিমিটেড (এসআইবিএল) এর সাধারণ শেয়ার হোল্ডারদের ব্যানারে জাতীয় প্রেস ক্লাবের ভিআইপি লাউঞ্জে সংবাদ সম্মেলন এবং সামনের সড়কে মানববন্ধন অনুষ্ঠিত হয়েছে। এসআইবিএল দখলদার মুক্ত করার দাবিতে ব্যাংকের শেয়ার হোল্ডারদের পক্ষ থেকে বিভিন্ন প্ল্যাকার্ড হাতে প্রতিবাদ জানানো হয়। অধিকাংশ বক্তা বলেন, স্বৈরাচারের মদদপুষ্ট ও অবৈধ দখলদারের থাবা থেকে ব্যাংকটি উদ্ধার করতে হবে। অবিলম্বে মূল মালিকদের মালিকানা ফেরত দিয়ে প্রতিষ্ঠাতা স্পন্সর ডিরেক্টরদের সমন্বয়ে পর্ষদ পুনর্গঠন করতে হবে। দখলদাররা ইতোমধ্যে দখলদারিত্ব বজায় রাখতে ব্যাংক কর্মকর্তাদের ওপর হামলা ও ভয়ভীতি প্রদর্শন করছে। সংবাদ বিজ্ঞপ্তি।"
2024/08/13,সাম্যের দেশ গড়াই হবে আমাদের প্রধান কাজ : পার্বত্য উপদেষ্টা,Unknown,"পার্বত্য চট্টগ্রাম বিষয়ক উপদেষ্টা সুপ্রদীপ চাকমা বলেছেন, বৈষম্য দূর করা এবং সবার জন্য সমান অধিকার পুনঃপ্রতিষ্ঠাসহ সাম্যের দেশ গড়াই হবে আমার মন্ত্রণালয়ের প্রধান কাজ। তিনি বলেন, পার্বত্য এলাকাকে এখন আর পিছিয়ে পড়া জনগোষ্ঠী হিসাবে আখ্যা দেওয়া ঠিক হবে না। সচিবালয়ে পার্বত্য চট্টগ্রাম বিষয়ক মন্ত্রণালয়ের সভাকক্ষে নবনিযুক্ত উপদেষ্টা সুপ্রদীপ চাকমা সাংবাদিকদের সঙ্গে মতবিনিময় সভায় এ কথা বলেন। সংবাদ বিজ্ঞপ্তি।"
2024/08/13,তাহমিনা আফরোজ তাকাফুল ইসলামী ইন্স্যুরেন্সের চেয়ারম্যান ও এমদাদুল হক চৌধুরী ভাইস চেয়ারম্যান পুনর্নির্বাচিত,Unknown,"তাকাফুল ইসলামী ইন্স্যুরেন্স লিমিটেডের পরিচালনা পরিষদের ১৩৯তম সভা ১০ আগস্ট রাজধানীর ধানমন্ডিতে অনুষ্ঠিত হয়েছে। এতে সর্বসম্মতিক্রমে ২০২৪-২৫ সালের জন্য তাহমিনা আফরোজ চেয়ারম্যান ও এমদাদুল হক চৌধুরী ভাইস চেয়ারম্যান পুনর্নির্বাচিত হয়েছেন। তাহমিনা আফরোজ ব্যবসায়ী ও শিল্পপতি মডার্ন গ্রুপের চেয়ারম্যান ও এমডি আনোয়ার হোসেন খানের স্ত্রী। তিনি আনোয়ার খান মডার্ন মেডিকেল কলেজ হাসপাতাল, মডার্ন হোল্ডিংস লিমিটেড, হাজী শাখাওয়াত আনোয়ারা আই হসপিটাল, মেরি গোল্ড হোল্ডিংস লিমিটেড ও মডার্ন ডায়াবেটিক সেন্টারের পরিচালক। আর এমদাদুল হক চৌধুরী কাট্টলী টেক্সটাইল লিমিটেডের চেয়ারম্যান এবং ডিএন সিকিউরিটিজ লিমিটেড, লাকি শিপিং ও লাকী কর্নারের ব্যবস্থাপনা পরিচালক। সংবাদ বিজ্ঞপ্তি।"
2024/08/13,আর্থিক খাত অস্থিতিশীল করতে চক্রান্তের শিকার নগদ,Unknown,দীর্ঘদিন ধরেই নানা চক্রান্ত ও অপপ্রচারের শিকার হয়ে আসছে বলে অভিযোগ করেছে মোবাইল আর্থিক সেবা প্রতিষ্ঠান নগদ লিমিটেড। প্রতিষ্ঠানটির অভিযোগ কিছু স্বার্থান্বেষী মহল তাদের বিরুদ্ধে উদ্দেশ্যমূলকভাবে বিভ্রান্তিকর ও অপপ্রচার চালিয়ে যাচ্ছে। এটি বাংলাদেশের আর্থিক খাতকে বিশৃঙ্খল ও অস্থিতিশীল করার একটা অপচেষ্টা বলে মনে করছে নগদ। চলমান এ ধরনের কর্মকাণ্ড অব্যাহত থাকলে আইনি পদক্ষেপ নিতে বাধ্য হবে বলে জানিয়েছে মোবাইল আর্থিক সেবা প্রতিষ্ঠানটি। সংবাদ বিজ্ঞপ্তি।
2024/08/13,খুলনায় কোনো মন্দিরে হামলা হয়নি,Unknown,"বাংলাদেশ হিন্দু বৌদ্ধ খ্রিস্টান কল্যাণ ফ্রন্ট খুলনা মহানগর ও জেলার নেতারা বলেছেন, খুলনায় কোনো মন্দিরে হামলার একটি ঘটনাও ঘটেনি। বেশ কিছু হামলা, ভাঙচুর, লুটপাট ও ঘের দখলের ঘটনায় হিন্দু সম্প্রদায়ের কিছু মানুষ ক্ষতিগ্রস্ত হয়েছে। সে সব হামলা হিন্দু সম্প্রদায়ের মানুষ হওয়ার কারণে হয়নি। প্রতিটি ঘটনাই রাজনৈতিক। হিন্দু আওয়ামী লীগ নেতারা শেখ হাসিনা সরকারের শাসনামলে যে অন্যায়, অত্যাচার ও জুলুম নির্যাতন করেছিল; তারই প্রতিশোধ হিসাবে বিক্ষুব্ধ জনতা এসব হামলা করেছে। একটি বিশেষ মহল হিন্দুদের রাজপথে নামিয়ে নিজেদের সংকট পার হতে চেষ্টা করছে। সোমবার খুলনার একটি হোটেলে প্রেসব্রিফিংয়ে এসব বলেন নেতারা। ফ্রন্টের খুলনা জেলার আহ্বায়ক ডা. প্রদীপ দেবনাথের সভাপতিত্বে প্রেসব্রিফিংয়ে লিখিত বক্তব্য পাঠ করেন ফ্রন্টের মহানগর শাখার সদস্য সচিব প্রকৌশলী সত্যানন্দ দত্ত। এ সময়ে বৈষম্যবিরোধী ছাত্র আন্দোলনের অন্যতম দুই সমন্বয়ক জয় বৈদ্য ও প্রিয়াঙ্কা দেবনাথ সাংবাদিকদের প্রশ্নের জবাব দেন। "
2024/08/13,কমলগঞ্জে তোপের মুখে কলেজ শিক্ষক বরখাস্ত,Unknown,"বৈষম্যবিরোধী ছাত্র আন্দোলনের তোপের মুখে কমলগঞ্জ উপজেলার শমশেরনগর সুজা মেমোরিয়াল কলেজের ইংরেজি বিভাগের প্রভাষক শাহাজান মানিককে সাময়িকভাবে বরখাস্ত করা হয়েছে। সোমবার সুজা মেমোরিয়াল কলেজের বৈষম্যবিরোধী ছাত্র আন্দোলনের শিক্ষার্থীরা নানা অনিয়ম, দুর্নীতি ও দলীয়করণের অভিযোগ তুলে প্রভাষক শাহাজান মানিকের বরখাস্তের এক দফা দাবিতে কলেজ চত্বর থেকে একটি বিক্ষোভ মিছিল বের করে। মিছিলটি শমশেরনগর বাজারের প্রধান প্রধান সড়ক প্রদক্ষিণ শেষে চৌমুহনা চত্বরে এক পথসভা শেষে কলেজ চত্বরে গিয়ে বিক্ষোভ করে। বিক্ষোভ চলাকালীন সুজা মেমোরিয়াল কলেজের ভারপ্রাপ্ত অধ্যক্ষ হারুনুর রশীদ ভূঁইয়া আন্দোলনকারী শিক্ষার্থীদের জানান, ইংরেজি বিভাগের প্রভাষক শাহাজান মানিককে সাময়িকভাবে বরখাস্ত করা হয়েছে। এরপর আন্দোলনকারী শিক্ষার্থীরা সরে যায়। সাময়িকভাবে বরখাস্তকৃত সুজা মেমোরিয়াল কলেজের ইংরেজি বিভাগের প্রভাষক শাহাজান মানিক বলেন, আমি প্রকৃত শিক্ষার্থীদের শাসন করতাম বেশি। আমার ওপর শিক্ষার্থীদের আনীত অভিযোগ সম্পূর্ণ মিথ্যা। আমি প্রতিহিংসার শিকার।"
2024/08/13,"কাজে ফিরেছে পুলিশ, জনমনে স্বস্তি",Unknown,"ছাত্র-জনতার গণঅভ্যুত্থানে শেখ হাসিনার পদত্যাগের এক সপ্তাহ পর সোমবার সারা দেশে কাজে ফিরেছে পুলিশ। স্বাভাবিক হতে শুরু করেছে আইনশৃঙ্খলা পরিস্থিতি। জনসাধারণের মাঝে ফিরেছে স্বস্তি। সড়কে শৃঙ্খলা ফেরাতে শিক্ষার্থীদের সঙ্গে একযোগে কাজ করছে পুলিশের সদস্যরা। এ সময় শিক্ষার্থীসহ বিএনপি-জামায়াতের নেতাকর্মীরা তাদের ফুল দিয়ে শুভেচ্ছা জানান। যুগান্তর প্রতিনিধিরা জানান : সিলেটে সড়কে ফুল দিয়ে পুলিশকে বরণ করে নিল রোভার স্কাউটসের সদস্য ও শিক্ষার্থীরা। সিলেট মেট্রোপলিটন পুলিশের টিএসআই শাহীন কবির জানান, আমরা দেশের জন্য নতুন উদ্যমে দায়িত্ব পালন শুরু করেছি। সুনামগঞ্জে কর্মে ফিরছে পুলিশ। পুলিশ সুপার এমএন মোর্শেদ এ বিষয়ে সদস্যদের দিক নির্দেশনা দেন। ভালুকা থানার ওসি শাহ কামাল আকন্দ জানান, তারা ঊর্ধ্বতন কর্তৃপক্ষের দিক নির্দেশনায় দায়িত্ব পালন পুরোদমে শুরু করেছেন। শরীয়তপুরে পুলিশ সুপার মাহাবুবুল আলমের নেতৃত্বে একযোগে সব কর্মকর্তা গাড়িবহর নিয়ে র‌্যালি করেন। আখাউড়ায় সেনাবাহিনীর সহযোগিতায় পুলিশের কার্যক্রম শুরু হয়েছে। ওসি মোহাম্মদ মহিউদ্দিন বলেন, আমরা স্বাধীনভাবে জনগণের কল্যাণে কাজ করতে চাই। শেরপুরে ৫টি থানায় কাজে ফিরেছে পুলিশ। নকলা ওসি মো. আ. কাদের মিয়া ও ঝিনাইগাতী থানার ওসি বছিরুল ইসলাম বাদল জানান স্ব স্ব থানায় তারা কাজ শুরু করেছেন। লালমোহনে যৌথ মহড়ায় উপস্থিত ছিলেন ইউএনও মো. তৌহিদুল ইসলাম, নৌবাহিনীর লেফটেন্যান্ট কমান্ডার ফরহাদুর রেজা, উপজেলা সহকারী কমিশনার (ভূমি) এহসানুল হক শিপন, ওসি এসএম মাহবুব উল আলম। গৌরনদী মডেল থানার ওসি মো. আনোয়ার হোসেন জানান, দাবি মেনে নেওয়ার আশ্বাসে তারা কাজে ফিরেছেন। বাগেরহাটে কাজে ফিরেছেন ৯ থানা ও ট্রাফিক পুলিশের সদস্যরা। মডেল থানার ওসি সাইদুর রহমান বলেন, পুলিশ সব সময় জনগণের পাশে রয়েছে। বরিশালে মাঠে নেমেছে পুলিশ। মোড়ে মোড়ে ট্রাফিক পুলিশ সদস্যদের দায়িত্ব পালন করেছেন। পুলিশ সুপার ওয়াহিদুল ইসলাম জানান, প্রতিটি সদস্য আইন-শৃঙ্খলা রক্ষায় কাজ করছেন। ময়মনসিংহে সব থানার কার্যক্রম শুরু করেছে পুলিশ। অতিরিক্ত পুলিশ সুপার (প্রশাসন) মোহাম্মদ রায়হানুল ইসলাম জানান, জনগণের জানমাল রক্ষায় পুলিশ সর্বদা নিয়োজিত রয়েছে। কমলগঞ্জে সেনাবাহিনীর সরব উপস্থিতিতে থানা পুলিশের কার্যক্রম শুরু হয়েছে। গাজীপুর মেট্রোপলিটন পুলিশ মহানগরীর আটটি থানায় জনগণকে সেবা দিতে শুরু করেছে। জিএমপি পুলিশ কমিশনার মাহবুব আলম এ তথ্য জানান। তিনি বলেন, পুলিশের মনোবল ফিরে এসেছে। এ সময় তার সঙ্গে অতিরিক্ত পুলিশ কমিশনার আহমার উজ্জামান, উপপুলিশ কমিশনার আবু তোরাব মো. শামসুর রহমান উপস্থিত ছিলেন। জয়পুরহাটে পুলিশ সদস্যরা কাজে ফেরায় জনসাধারণের মাঝে স্বস্তি ফিরেছে। কাউনিয়ায় দেওয়ালে দেওয়ালে অংকন ও সড়কে শৃঙ্খলা ফেরাতে ব্যস্ত সময় পার করছেন শিক্ষার্থীরা। মোফাজ্জল হোসেন মডেল সরকারি উচ্চ বিদ্যালয়, কাউনিয়া মহিলা কলেজের দেওয়ালে শিল্পকর্ম করছেন শিক্ষার্থীরা। চারঘাট থানায় কাজে যোগদান করেছে পুলিশ। সোমবার সেনা বাহিনীকে সঙ্গে নিয়ে মতবিনিময় করেন মডেল থানার ওসি সিদ্দিকুর রহমান। লালপুরে পুলিশের কার্যাক্রম শুরু হয়েছে। ওসি নাছিম আহমেদ বিষয়টি নিশ্চিত করেছেন। রাজবাড়ীতে আইনশৃঙ্খলা পরিস্থিতি স্বাভাবিক হচ্ছে, গতি ফিরছে অফিসের কাজকর্মেও। পুলিশ সুপার জি. এম. আবুল কালাম আজাদ বলেন, আইনশৃঙ্খলা পরিস্থিতি ঠিক রাখতে সবরকম ব্যবস্থা নেওয়া হয়েছে। কুমারখালী থানায় কাজে যোগ দিয়েছে পুলিশ। ওসি মো. আকিবুল ইসলাম বলেন, দাবি দাওয়া মেনে নেওয়ার আশ্বাসে কাজে ফিরেছে পুলিশ সদস্যরা। ঝিনাইদহে কাজে যোগ দেওয়ায় পুলিশ সদস্যদের ফুল দিয়ে বরণ করে নেন শিক্ষার্থীরা। কার্যক্রম শুরু হয়েছে ট্রফিক পুলিশেরও। ট্রাফিফ বিভাগের পরিদর্শক (প্রশাসন) মশিউর রহমান জানান, ৬ উপজেলার ৪০টি গুরুত্বপূর্ণ স্থানে কাজ শুরু করেছেন তারা। তাদের সহযোগিতা করছে শিক্ষার্থীরা। চরভদ্রাসনে ‘পুলিশ-জনতা ভাই ভাই, মিলে মিশে কাজ করতে চাই’ এ স্লোগানে র‌্যালি হয়েছে। এতে উপস্থিত ছিলেন ওসি মুহাম্মদ আব্দুল ওহাব, সাবেক উপজেলা চেয়ারম্যান এজিএম বাদল আমিন। গোয়ালন্দে পুলিশের পাশাপাশি কাজ করছে সেনাবাহিনীও। ওসি প্রাণবন্ধু চন্দ্র বিশ্বাস বিষয়টি নিশ্চিত করেন। চাটখিল থানার কার্যক্রম শুরু হয়েছে। পুলিশ সুপার আসাদুজ্জামান খান ছাত্র-জনতার সামনে থানা চালু ঘোষণা করেন। সাতক্ষীরায় বৈষম্যবিরোধী ছাত্র আন্দোলনের সমন্বয়কদের সঙ্গে সভা করেছে পুলিশ। এতে উপস্থিত ছিলেন পুলিশ সুপার মোহাম্মদ মতিউর রহমান সিদ্দিকী, ছাত্র আন্দোলনের সমন্বয়ক নাজমুল হাসান। এ সময় পুলিশ মানুষের জন্য কাজ করবে বলে প্রত্যয় ব্যক্ত করা হয়। চট্টগ্রামে ১৫ থানায় সীমিত পরিসরে পুলিশিং কার্যক্রম শুরু হয়েছে। দায়িত্ব পালন করছেন ট্রাফিক সদস্যরাও। সিএমপির অতিরিক্ত কমিশনার (ট্রাফিক) মাসুদ আহমেদ বলেন, সকাল থেকেই নগরীর মোড়ে মোড়ে কাজ করেছেন সদস্যরা। রংপুর মেট্রোপলিটন পুলিশের উপ-কমিশনার (ট্রাফিক বিভাগ) মেনহাজুল আলম বলেন, নগরীতে যানজট নিয়ন্ত্রণে সকাল থেকে ট্রাফিক পুলিশ সদস্যরা কাজ করেছেন। নোয়াখালীতে সেনাবাহিনীর সহায়তায় শুরু হয়েছে ট্রাফিক ও ৮ থানার কার্যক্রম। সুধারাম মডেল থানার ওসি মীর জাহেদুল হক রনি এ তথ্য জানান। দুমকিতে পরিচ্ছন্নতা অভিযান ও ট্রাফিক নিয়ন্ত্রণ করছেন শিক্ষার্থীরা। পটুয়াখালীর মহিপুরে কুয়াকাটা সমুদ্র সৈকত পরিচ্ছন্নতার মধ্য দিয়ে পুলিশের কার্যক্রম শুরু হয়েছে। এ সময় উপস্থিত ছিলেন, পৌর বিএনপির সভাপতি আ. আজিজ মুসুল্লি, ওসি আনোয়ার হোসেন তালুকদার, বৈষম্যবিরোধী ছাত্র আন্দোলনে ঢাবি সমন্বয়ক শহিদুল ইসলাম সৈকত, রফিকুল ইসলাম, রাবি সমন্বয়ক ইমরান হোসেন, সাত কলেজ সমন্বয়ক শামিম রেজা, মোহাম্মদ মহিম। দেলদুয়ারে থানা পুলিশের স্বাভাবিক কার্যক্রম শুরু হয়েছে। ইউএনও শাকিলা পারভীন, সেনা কর্মকর্তা ক্যাপ্টেন আশানুর দেলদুয়ার, ওসি প্রদ্যুৎ সরকারকে সঙ্গে নিয়ে থানার মূল ফটক উন্মোচন করেন। কোটালীপাড়ায় কাজে যোগ দেওয়ায় পুলিশ সদস্যদের শুভেচ্ছা জানায় বিএনপি। ওসি মুহাম্মাদ ফিরোজ আলম জানান, জনগণের সহায়তায় আমরা শৃঙ্খলা বজায় রাখতে কাজ করে যাব। পিরোজপুরের কাউখালীতে ওসি হুমায়ন কবিরের নেতৃত্বে কাজে যোগ দিয়েছে পুলিশ। এ সময় বিএনপি-জামায়াতের নেতাকর্মীরা ফুল দিয়ে তাদের বরণ করে নেন। দেওয়ানগঞ্জে শিক্ষার্থীরা সানন্দবাড়ী, তারাটিয়া, পৌর এলাকায় সড়ক পরিষ্কারসহ ট্রাফিকের দায়িত্ব পালন করেছেন। মাদারীপুরের ৫ থানায় পূর্ণাঙ্গ ডিউটিতে ফিরেছে পুলিশ সদস্যরা। সদর মডেল থানার ওসি এএইচএম সালাউদ্দিন জানান, জনগণের বন্ধু হিসাবে কাজ করবে পুলিশ। পাকুন্দিয়ায় সড়কে ছাত্রসমাজ ও ফায়ার সার্ভিসের সদস্যরা দায়িত্ব পালন করছেন।"
2024/08/13,সংক্ষিপ্ত সংবাদ,Unknown,"মাধবপুরে বজ্রপাতে বৃদ্ধের মৃত্যু মাধবপুরে সোমবার বিকালে বজ্রপাতে শফিক মিয়া নামে এক বৃদ্ধের মৃত্যু হয়েছে। শফিক উপজেলার দলগাঁও গ্রামের মৃত ইউনুস মিয়ার ছেলে। সোমবার বিকাল সাড়ে ৪টায় দলগাঁও গ্রামে বজ্রপাতের হলে তিনি ঘটনাস্থলে মারা যান। বহরা ইউনিয়নের চেয়ারম্যান আলা উদ্দিন সত্যতা নিশ্চিত করেছেন। মাধবপুর (হবিগঞ্জ) প্রতিনিধি পলাশে সার কারখানার ম্যানেজার অ্যাডমিনের অপসারণ দাবি নরসিংদীর পলাশে দেশের বৃহৎ সার কারখানা ঘোড়াশাল-পলাশ ফার্টিলাইজার ফ্যাক্টরির ব্যাবস্থাপক (প্রশাসন) তাজুল ইসলামের অপসারণ চেয়ে সোমবার বিক্ষোভ মিছিল করে আল খিদমা ওলামা পরিষদ। এ সময় বক্তব্য দেন ওলামা পরিষদের পলাশ শাখার সভাপতি মুফতি আব্দুর রহিম, সম্পাদক মাওলানা বেলায়েত হোসেন, সম্পাদক জুবাইর আহমেদ ভৈরবী ও প্রচার সম্পাদক ইসমাইল হোসেন প্রমুখ। পলাশ (নরসিংদী) প্রতিনিধি ব্রাহ্মণবাড়িয়ায় দুই প্রাইভেটকার থেকে গাঁজা উদ্ধার ব্রাহ্মণবাড়িয়ায় দুটি প্রাইভেটকারে তল্লাশি করে ১০৪ কেজি গাঁজা উদ্ধার করেছে শিক্ষার্থীরা। রোববার রাতে জেলা শহরের কাউতুলী মোড়ে এ ঘটনা ঘটে। এ সময় তিন মাদক চোরাকারবারিকে আটক করে সেনাবাহিনীর কাছে হস্তান্তর করা হয়। শিক্ষার্থীরা কিছুদিন ধরে শহরে বিভিন্ন পয়েন্টে যানজট নিরসনে কাজ করে যাচ্ছে। সেনাবাহিনীর অস্থায়ী ক্যাম্পের ইনচার্জ ৩৩ বীরের ওয়ারেন্ট অফিসার দিদারুল আলম বিষয়টি নিশ্চিত করেন। যুগান্তর প্রতিবেদক, ব্রাহ্মণবাড়িয়া দুর্গাপুরে ভারতীয় চিনিসহ চার চোরাকারবারি আটক দুর্গাপুরে সেনাবাহিনীর অভিযানে ৫৮ বস্তা ভারতীয় চিনিসহ ৪ চোরাকারবারিকে আটক করা হয়েছে। রোববার রাতে দুর্গাপুর সদর ইউনিয়নের আত্রাখালী এলাকায় অভিযান চালিয়ে এসব চোরাই চিনি আটক করেন সেনা সদস্যরা। সেনাবাহিনীর ৮ ইস্ট বেঙ্গল রেজিমেন্টের মেজর জিসানুল হায়দার বিষয়টি নিশ্চিত করেছেন। দুর্গাপুর (নেত্রকোনা) প্রতিনিধি জাবিতে ছাত্র-শিক্ষক, কর্মকর্তা-কর্মচারী রাজনীতি বন্ধের দাবি জাহাঙ্গীরনগর বিশ্ববিদ্যালয়ে (জাবি) অনির্দিষ্টকালের জন্য ছাত্র রাজনীতিসহ সব ধরনের রাজনীতি বন্ধের দাবি করেছে বৈষম্যবিরোধী ছাত্র আন্দোলন। সোমবার বিকাল সাড়ে ৪টায় বিশ্ববিদ্যালয়ের ছাত্র-শিক্ষক কেন্দ্রের কনফারেন্স রুমে আয়োজিত সংবাদ সম্মেলনে এ দাবি করেন তারা। সংবাদ সম্মেলনে বিশ্ববিদ্যালয় ক্যাম্পাসে অবিলম্বে ছাত্র রাজনীতি বন্ধের পাশাপাশি শিক্ষক রাজনীতি, কর্মকর্তা-কর্মচারী রাজনীতিও নিষিদ্ধের দাবি জানান বক্তারা। জাবি প্রতিনিধি"
2024/08/13,হালুয়াঘাটে দেবরের কুড়ালের কোপে প্রাণ গেল ভাবির,Unknown,"হালুয়াঘাটে দেবরের কুড়ালের কোপে রহিমা খাতুন নামে এক গৃহবধূর প্রাণ গেছে। এ ঘটনায় দেবর আজহারুলকে স্থানীয় জনতা আটক করে পুলিশে সোপর্দ করেছে। রহিমা খাতুন ঘোষবেড় গ্রামের জামাল উদ্দিনের স্ত্রী। স্থানীয়রা জানান, ভাবি রহিমা খাতুনের সঙ্গে দেবর আজাহারুলের ডিস এবং বিদ্যুতের লাইন নিয়ে কথা কাটাকাটির একপর্যায়ে ভাবির হাতে ও ঘাড়ে কুড়াল দিয়ে আঘাত করেন আজাহারুল। এতে ঘটনাস্থলেই রহিমা খাতুনের মৃত্যু হয়। এ ঘটনায় এএসপি সাগর সরকার এবং ওসি মাহবুবুল হক ঘটনাস্থল থেকে খুনি আজহারুলকে আটক করে। হালুয়াঘাট থানার (ওসি) মাহবুবুল হক জানান, লাশ উদ্ধার করে ময়নাতদন্তের জন্য ময়মনসিংহ মেডিকেল কলেজ হাসপাতালে পাঠানো হয়েছে।"
2024/08/13,কোকো হত্যার বিচার দাবি খুলনা বিএনপির,Unknown,"ওয়ান-ইলেভেনের সরকার ও স্বৈরাচার শেখ হাসিনা জিয়া পরিবারকে ধ্বংসের জন্য নানা ষড়যন্ত্রের অংশ হিসেবে আরাফাত রহমান কোকোকে কৌশলে হত্যা করেছে উল্লেখ করে খুলনা মহানগর বিএনপির আহ্বায়ক অ্যাড. শফিকুল আলম মনা বলেছেন, কোকো কোনো রাজনীতিবিদ ছিলেন না। তিনি একজন ক্রীড়া সংগঠক ছিলেন। সোমবার কেডি ঘোষ রোডস্থ বিএনপি কার্যালয়ে বিএনপি চেয়ারপারসন খালেদা জিয়া ও শহিদ প্রেসিডেন্ট জিয়াউর রহমানের কনিষ্ঠ ছেলে উপলক্ষ্যে খুলনা মহানগর ও জেলা বিএনপির উদ্যোগে আলোচনা সভা ও দোয়া মাহফিলে সভাপতির বক্তব্যে তিনি এসব কথা বলেন। মহানগর বিএনপির সদস্য সচিব শফিকুল আলম তুহিনের পরিচালনায় আলোচনা সভায় বক্তব্য দেন উপস্থিত ছিলেন, জেলা বিএনপির আহ্বায়ক আমীর এজাজ খান, জেলা সদস্য সচিব মনিরুল হাসান বাপ্পী, সমআ রহমান, বেগম রেহেনা ঈসা, কাজী মাহমুদ আলী, আবুল কালাম জিয়া।"
2024/08/13,অধ্যক্ষের পদত্যাগ দাবিতে বিক্ষোভ,Unknown,"কয়রার কপোতাক্ষ কলেজের অধ্যক্ষ অদ্রিশ আদিত্য মণ্ডলের পদত্যাগের দাবিতে বিক্ষোভ মিছিল করেছে বৈষম্যবিরোধী শিক্ষার্থীরা। সোমবার সকাল ১০টায় কয়রা সদরে বিক্ষোভ মিছিল শেষে তিন রাস্তার মোড়ে প্রতিবাদ সমাবেশে বক্তব্য করেন তারা। এতে বক্তব্য দেন, শিক্ষকদের পক্ষে কলেজের ইংরেজি প্রভাষক রেজওয়ানুল করিম, শিক্ষার্থী প্রিন্স, নাহিদ, তৃষা, রাসেল, মেহেদী, সোহেল, সাব্বির প্রমুখ। এ সময় বক্তারা বলেন, কলেজের অধ্যক্ষ অদ্রিশ আদিত্য মণ্ডল একজন দুর্নীতিবাজ শিক্ষক। তার অত্যাচারে অতিষ্ঠ কলেজের শিক্ষক-কর্মচারীরা। তার বিরুদ্ধে রয়েছে নানা অনিয়মের অভিযোগ। যে কারণে তাকে ২৪ ঘণ্টার মধ্যে পদত্যাগের দাবি জানাই।"
2024/08/13,দশমিনায় বিএনপি নেতার জমি দখল আ.লীগ নেতার,Unknown,"দশমিনায় হাজি মো. আবু বকর সিদ্দিক নামে এক আওয়ামী লীগ নেতার বিরুদ্ধে এক বিএনপি নেতার জমি দখলের অভিযোগ পাওয়া গেছে। হাজি মো. আবু বকর সিদ্দিক উপজেলা আ.লীগ সহসভাপতি। অভিযোগ আছে, ওই আ.লীগ নেতা দলের ক্ষমতার প্রভাব বিস্তার করে পুলিশের সহায়তায় বিএনপি নেতার কাছ থেকে পাঁচ লাখ টাকা চাঁদা নেন এবং দখল করেন সরকারি জমিও। উপজেলার নলখোলা বন্দরের মৃত মনসুর আলী মৃধার ছেলে ও উপজেলা বিএনপির সাবেক সহসভাপতি হাজি মো. আবুল কালাম মৃধার অভিযোগ, ২০০৯ সালে তিনি ও তার স্ত্রী আমানে বেগম উপজেলা আ.লীগের বর্তমান সহসভাপতি মো. আবু বকর সিদ্দিকের কাছে নলখোলা টিলা সংলগ্ন ৯১ ও ১৪৩ খতিয়ানের তিন শতাংশ জমি দুই লাখ টাকায় বিক্রি করেন। জমি বিক্রির আট বছর পর বিএনপি নেতা হাজি মো. আবুল কালাম মৃধার কাছে পাঁচ লাখ টাকা পাবেন দাবি করে থানায় মিথ্যা অভিযোগ করে পুলিশের সহায়তায় তার থেকে চাঁদা আদায় করেন আ.লীগ নেতা হাজি মো. আবু বকর সিদ্দিক। পরে, চাঁদা নেওয়ার পর একই বছর ক্ষমতার প্রভাব দেখিয়ে ওই আ.লীগ নেতা হাজি মো. আবুল কালাম মৃধার ছেলে সবুজ ও শাহিনের নামে থাকা ১৪৩নং খতিয়ানের ঘর ভেঙে পাঁচ শতাংশ জমি দখল করে বহুতল ভবন নির্মাণ করেন। অভিযোগের বিষয় আ.লীগ নেতা হাজি মো. আবু বকর সিদ্দিক বলেন, ‘আমি জমি ক্রয় করে ভবন নির্মাণ করেছি। তার থেকে চাঁদা নেওয়ার কোনো প্রশ্নই আসে না। আমার কি অর্থ সম্পদ কম আছে। তিনি ভিত্তিহীন অভিযোগ করছেন। আমি তার পরিবারের কাউকে কখনো হয়রানি করিনি। উলটো রাজনৈতিক পটপরিবর্তন হওয়ায় তিনি আমার ভারাটিয়াদের হুমকি-ধমকি দিচ্ছেন। ভারাটিয়াদের ঘর থেকে বের হয়ে যেতে বলছেন। আমার একটি স-মিলে গিয়েও তিনি কাজ বন্ধ করে দিয়েছেন।"
2024/08/13,ঝালকাঠিতে প্রধান শিক্ষকের পদত্যাগ দাবি,Unknown,"ঝালকাঠি সদর উপজেলার শেখেরহাট হেমায়েত উদ্দিন বিজ্ঞান শিক্ষায়তনের প্রধান শিক্ষক দিবস চন্দ্রের পদত্যাগ দাবিতে বিক্ষোভ মিছিল ও সমাবেশ করেছে শিক্ষার্থীরা। সোমবার বিদ্যালয় চত্বর থেকে একটি বিক্ষোভ মিছিল বের হয়ে শহর প্রদক্ষিণ করে বিদ্যালয়ের সামনে বিক্ষোভ সমাবেশ করে তারা। শিক্ষার্থীরা অভিযোগ করেন, বৈষম্যবিরোধী আন্দোলনে ছাত্রদের অংশগ্রহণের বিরোধিতা করে পুলিশ দিয়ে হয়রানি করেন প্রধান শিক্ষক দিবস চন্দ্র। সদর উপজেলার শেখেরহাট হেমায়েত উদ্দিন বিজ্ঞান শিক্ষায়তনের ছাত্ররা ঢাকা বিশ্ববিদ্যালয়সহ সারা দেশে সাধারণ শিক্ষার্থীদের ওপর হামলার প্রতিবাদে আন্দোলনে অংশগ্রহণ করতে চাইলে প্রধান শিক্ষক বাধা দিয়ে বিভিন্নভাবে হুমকি দিতেন। সমাবেশ বক্তব্য দেন বৈষম্যবিরোধী আন্দোলনে অংশ নেওয়া আসিফ মোল্লা, মেহেদী সরদার, গাজী তইবুর রহমান ও ইউপি সদস্য মনিরুজ্জামান।"
2024/08/13,আন্দোলন নস্যাতে আ.লীগের প্রেতাত্মারা ষড়যন্ত্র করছে: এমরান সালেহ প্রিন্স,Unknown,"বিএনপির সাংগঠনিক সম্পাদক সৈয়দ এমরান সালেহ প্রিন্স বলেন, ‘ছাত্র-জনতার অভ্যুত্থানের মধ্য দিয়ে ফ্যাসিস্ট ও স্বৈরাচার হাসিনা সরকারের পতন হয়েছে। আমরা এখন একটি গণতান্ত্রিক পদ্ধতির মধ্য দিয়ে হাঁটছি। কিন্তু এ পতনের মধ্যেই যে আমাদের পথ কুসুমাস্তীর্ণ বা সব বিজয় এসে গেছে তা ভাবার কারণ নেই। কারণ এখনও ষড়যন্ত্র চলছে। আন্দোলনকে নস্যাৎ করার জন্য প্রশাসন, বিচার বিভাগ, বিভিন্ন বাহিনীসহ সর্বত্র আওয়ামী লীগের যে প্রেতাত্মারা রয়েছে তারা ষড়যন্ত্র করছে। শেখ হাসিনা ভারতে বসে থেকে ষড়যন্ত্র করছেন। তিনি ভারতে বসে সংখ্যালঘুদের ওপর নির্যাতনের কল্পিত কাহিনী প্রচার করছেন। ঘাপটি মেরে থাকা আ.লীগ আতঙ্ক সৃষ্টির জন্য দেশের বিভিন্ন স্থানে মন্দির, দোকানপাট ও বাসাবাড়িতে হামলা চালাচ্ছে। সে সঙ্গে এর দায় বিএনপির ওপর চাপিয়ে দেওয়ার পাঁয়তারা করছে। কিন্তু এটা স্পষ্ট যে মানুষ তা বিশ্বাস করছে না। কারণ, বিএনপি কখনোই সাম্প্রদায়িক রাজনীতিতে বিশ্বাস করেন না। সোমবার বিকালে নেত্রকোনা সদর উপজেলার নন্দীপুর গ্রামে বৈষম্যবিরোধী আন্দোলনে নিহত রমজান আলীর কবর জিয়াতর এবং পরিবারের সঙ্গে সাক্ষাৎ শেষে সাংবাদিকদের তিনি এসব কথা বলেন। এ সময় জেলা বিএনপির আহ্বায়ক ডা. আনোয়ারুল হক, সদস্য সচিব ও কেন্দ্রীয় নির্বাহী কমিটির সদস্য ডক্টর মো. রফিকুল ইসলাম হিলালী, যুগ্ম সম্পাদক এসএম মনিরুজ্জামান দুদু, জেলা কমিটির সাবেক সম্পাদক আবু তাহের তালুকদার প্রমুখ উপস্থিত ছিলেন।"
2024/08/13,ফুলপুর ভালুকায় দুই অজ্ঞাত লাশ উদ্ধার,Unknown,"তারাকান্দায় অজ্ঞাত এক মহিলার লাশ উদ্ধার হয়েছে। তারাকান্দা উপজেলার কাকনী ইউনিয়নের বগিরপাড়া ব্রিজের নিচ থেকে সোমবার পুলিশ তার লাশ উদ্ধার করা হয়। তারাকান্দা থানার ওসি মো. ওয়াজেদ আলী জানান, লোকজন পানিতে ভাসমান অবস্থায় লাশটি দেখতে পেয়ে খবর দিলে উদ্ধার করে ময়নাতদন্তের জন্য মর্গে পাঠানো হয়েছে। এদিকে ভালুকায় একটি বিল থেকে অজ্ঞাত পরিচয় পুরুষের লাশ উদ্ধার করেছে মডেল থানা পুলিশ। সোমবার বিকালে উপজেলার বাঁশিল গ্রামে অবস্থিত লতানী বিল থেকে ভাসমান অবস্থায় ওই লাশটি উদ্ধার করা হয়। মডেল থানার পরিদর্শক (তদন্ত) জাহাঙ্গীর আলম জানান, খবর পেয়ে লাশটি উদ্ধার করে মর্গে প্রেরণ করা হয়েছে। ওই সময় বিলের পাড় থেকে মাছ ধরার বড়শি, মাছ রাখার ব্যাগ ও জুতা পাওয়া গেছে।"
2024/08/13,জাবিতে অবিলম্বে উপাচার্য নিয়োগের দাবি,Unknown,"জাহাঙ্গীরনগর বিশ্ববিদ্যালয়ে (জাবি) অবিলম্বে উপাচার্য নিয়োগ দেওয়ার দাবি জানিয়েছে বৈষম্যবিরোধী ছাত্র আন্দোলন। সোমবার বিশ্ববিদ্যালয়ের ছাত্র-শিক্ষক কেন্দ্রে আয়োজিত এক সংবাদ সম্মেলনে এ দাবি জানান বৈষম্যবিরোধী ছাত্র আন্দোলনের সমন্বয়করা। এ সময় সমন্বয়ক আরিফ সোহেল বলেন, আমরা আন্দোলনের মাধ্যমে একটি ফ্যাসিস্ট শক্তির অপসারণ করেছি। আন্দোলনের নাম ভাঙিয়ে কেউ যদি সুবিধা আদায় করতে চায়, তাহলে শক্ত হাতে তা দমন করা হবে। বিশ্ববিদ্যালয়ের উপাচার্যসহ প্রশাসনিক সব পদে অবিলম্বে নিয়োগ দিতে হবে। এদিকে শিক্ষার্থীদের বেঁধে দেওয়া ২৪ ঘণ্টা সময়ের মধ্যে চাকরি থেকে অব্যাহতি না নেওয়ায় জাহাঙ্গীরনগর বিশ্ববিদ্যালয়ের (জাবি) আইন ও বিচার বিভাগের দুই শিক্ষককে অবাঞ্ছিত ঘোষণা করেছে বিভাগের শিক্ষার্থীরা। সোমবার বিশ্ববিদ্যালয়ের শহিদ মিনারের পাদদেশে আয়োজিত এক সমাবেশে অবাঞ্ছিতের ঘোষণা দেওয়া হয়। অবাঞ্ছিত দুই শিক্ষক হলেন- আইন ও বিচার বিভাগের সহযোগী অধ্যাপক তাপস কুমার দাস ও সুপ্রভাত পাল।"
2024/08/13,দেওয়ানগঞ্জে মাদ্রাসার অধ্যক্ষের পদত্যাগ,Unknown,"অনিয়ম দুর্নীতির দায় স্বীকার করে স্বেচ্ছায় পদত্যাগ করেছেন দেওয়ানগঞ্জ কামিল (স্নাতকোত্তর) মাদ্রাসার অধ্যক্ষ মোতালেব হোসেন খান। সোমবার দেওয়ানগঞ্জ বৈষম্যবিরোধী ছাত্র সমাজ এবং মাদ্রাসার ক্ষুব্ধ শিক্ষক-শিক্ষিকা ও কর্মচারীরা অধ্যক্ষের পদত্যাগের দাবি করেন এবং প্রতিষ্ঠান থেকে চলে যাওয়ার আলটিমেটাম দেওয়া হয়। সভাপতি বরাবর লেখা পদত্যাগ পত্রে উল্লেখ করেন ‘অধ্যক্ষ পদের ক্ষমতার অপব্যবহার করে দীর্ঘদিন থেকে দুর্নীতি করে আসছি। যা চলমান বৈষম্যবিরোধী ছাত্র সমাজের কাছে প্রমাণসহ ধরা পড়েছি। এমতাবস্থায় দেওয়ানগঞ্জ বৈষম্যবিরোধী ছাত্র সমাজ ও অত্র প্রতিষ্ঠানের শিক্ষক শিক্ষিকা কর্মচারীরা আমার পদত্যাগ দাবি করেন। তাই আমি দুর্নীতি স্বীকার করে স্বেচ্ছায় পদত্যাগ করিলাম। পদত্যাগের বিষয়ে জানতে চাইলে মাদ্রাসার অধ্যক্ষ মোতালেব হোসেন খান যুগান্তরকে জানান, আমি ষড়যন্ত্রের শিকার।"
2024/08/13,গফরগাঁওয়ে অধ্যক্ষ ও দেলদুয়ারে প্রধান শিক্ষকের অপসারণ দাবি,Unknown,"গফরগাঁও সরকারি কলেজের অধ্যক্ষ অধ্যাপক ড. মোহাম্মদ ইমরান হোছাইনের বরখাস্তের দাবিতে সোমবার চতুর্থ দিনের মতো অবস্থান করছেন ইসলামিক স্টাডিজ বিভাগের শিক্ষক শওকত আলী। অধ্যক্ষের বিরুদ্ধে রেড ক্রিসেন্ট, শিক্ষার্থীদের মিলাদ মাহফিল ও বিএনসিসির বরাদ্দকৃত টাকা লুটপাটের অভিযোগ তুলে এ বরখাস্তের দাবি করেন তিনি। এদিন ওই শিক্ষকের অবস্থান কর্মসূচির সঙ্গে সংহতি জানিয়ে ক্যাম্পাসে বিক্ষোভ মিছিল করেছে শিক্ষার্থীরা। শিক্ষক শওকত আলী বলেন, আমাকে রেড ক্রিসেন্টের ভারপ্রাপ্ত শিক্ষক কর্মকর্তা হিসাবে নিয়োগ করেন অধ্যক্ষ। রেড ক্রিসেন্টের টাকা অল্প খরচ করে বাকি টাকা অধ্যক্ষ নিজেই আত্মসাৎ করেছেন। এছাড়া দল গঠনের জন্য কোনো খরচ না হলেও, তিনি তহবিল থেকে টাকা তুলে নিয়ে নিজের পকেট ভারি করেছেন। শিক্ষার্থীদের কোনো উপকরণ না দিয়ে প্রশিক্ষণের জন্য টাকা তুলে নিয়েছেন তিনি। এছাড়াও ভুয়া বিল ভাউচারের মাধ্যমে কলেজ তহবিল থেকে হাজার হাজার টাকা তুলে নিয়েছেন অধ্যক্ষ ইমরান হোছাইন। রোবার সদস্য নবী হোসেন বলেন, পর্যাপ্ত বাজেট থাকার পরও আমরা কলেজ থেকে ড্রেস বা অন্যান্য সুযোগ-সুবিধা পাইনি। এ বিষয়ে অধ্যক্ষ অধ্যাপক ড. মোহাম্মদ ইমরান হোছাইন বলেন, তাদের অভিযোগ সম্পূর্ণ মিথ্যা। ইউএনও রুবাইয়া ইয়াসমিন বলেন, বিষয়টি শিক্ষা সচিব অবগত রয়েছেন। এখানে আমার কিছু করার নেই। এদিকে দেলদুয়ারে বাথুলি উচ্চ বিদ্যালয়ের প্রধান শিক্ষক হোসনেয়ারার আক্তারের বিরুদ্ধে নানা অনিয়ম দুর্নীতির অভিযোগ তুলে অপসারণের দাবি তুলছেন বিদ্যালয়ের শিক্ষার্থীরা। সোমবার প্রায় ৩ শতাধিক শিক্ষার্থী প্রধান শিক্ষকের বিরুদ্ধে বিক্ষোভ মিছিল বের করে। এতে অভিভাবকদেরও যোগ দিতে দেখা গেছে। এ সময় প্রধান শিক্ষকের নানা অনিয়ম দুর্নীতির চিত্র তুলে ধরে শিক্ষার্থীরা স্লোগান দেয়। জানা যায়, প্রধান শিক্ষক হোসনেয়ারার উপজেলা আওয়ামী মহিলা লীগের সম্পাদক। সেই সুবাদে তিনি ক্ষমতার দাপট দেখিয়ে চলতেন। এতদিন তার বিরুদ্ধে কেউ মুখ খুলতে সাহস করেনি। সাবেক এমপি আহসানুল ইসলাম টিটুর রেফারেন্স দিয়ে এলাকায় ভয়ভীতি দেখিয়ে চলতেন। উপজেলা আওয়ামী লীগের নেত্রী হওয়ায় রাজনৈতিক মিটিং মিছিলে তিনি সরব ছিলেন। বিদ্যালয়ে উপস্থিত না থাকা তার অভ্যাসে পরিণত হয়েছিল। শিক্ষার্থীরা তার বিরুদ্ধে এসএসসিতে ফরম পূরণে বারতি টাকা আদায়, শ্রেণিতে ভর্তি ফিতেও অতিরিক্ত টাকা আদায়, বিদ্যালয়ে অনুপস্থিতি, বিদ্যালয়ের পরিচালনা কমিটির মেয়াদোত্তীর্ণ হলেও নতুন কমিটি না করাসহ নানা অভিযোগ তুলেন। উল্লেখ্য বিদ্যালয়ের প্রধান শিক্ষক থাকা অবস্থায় উপজেলা পরিষদ উপনির্বাচনে তিনি মহিলা ভাইস চেয়ারম্যান পদে নির্বাচিত হয়েছিলেন। ২০২৩ এর নির্বাচনেও তিনি একই পদে প্রার্থী ছিলেন। অভিযোগ প্রসঙ্গে প্রধান শিক্ষক হোসনেয়ারার ব্যক্তিগত মোবাইল ফোনে একাধিকবার যোগাযোগ করেও সাড়া পাওয়া যায়নি।"
2024/08/13,নেত্রকোনায় বাবরের মুক্তির দাবিতে মানববন্ধন,Unknown,"সাবেক স্বরাষ্ট্র প্রতিমন্ত্রী লুৎফুজ্জামান বাবরের নিঃশর্ত মুক্তির দাবিতে নেত্রকোনায় মানববন্ধন ও বিক্ষোভ হয়েছে। সোমবার শহরের মোক্তারপাড়া এলাকায় পৌরসভার সামনে সড়কে নেত্রকোনা সর্বস্তরের জনগণের ব্যানারে এই কর্মসূচি পালিত হয়। জিয়া পরিষদ জেলা কমিটির সভাপতি নূরে আলম চৌধুরী মুন্নার সভাপতিত্বে বক্তব্য দেন, বিএনপি নেতা সানাউল হক, জেলা জাসাসের সাবেক সভাপতি তানভীর জাহান চৌধুরী, যুবদল নেতা ফারদিন চৌধুরী, জেলা ছাত্রদলের সহসভাপতি রায়হান ফরাস, ছাত্রদল নেতা ফয়সাল তালুকদার প্রমুখ। সাবেক স্বরাষ্ট্র প্রতিমন্ত্রী লুৎফুজ্জামান বাবর ২০০৭ সাল থেকে কারাগারে রয়েছেন। ২১ আগস্ট গ্রেনেড বোমা হামলায় তাকে মৃতুদণ্ড দেন আদালত। এছাড়া ১০ ট্রাক অস্ত্র মামলাও তিনি ফাঁসির আসামি। জ্ঞাত আয়বহির্ভূত মামলায় তাকে আট বছরের কারাদণ্ড দেওয়া হয়।"
2024/08/13,সিংগাইরে ডাকাত সন্দেহে স্কুলছাত্রকে গণপিটুনি,Unknown,"সিংগাইরে ডাকাত সন্দেহে ফাহাদ হোসেন নামে এক স্কুলছাত্রকে গণপিটুনি দিয়ে সেনাবাহিনীর কাছে সোপর্দ করেছেন স্থানীয়রা। এর আগে জোর করে তার হাতে খেলনা পিস্তল দিয়ে ডাকাত বানানোর চেষ্টা করা হয়। আটক ফাহাদ উপজেলার চারিগ্রাম ইউনিয়নের চারিগ্রাম বাজার এলাকার বাসিন্দা সবজি ব্যবসায়ী আসাম উদ্দিনের ছেলে। ফাহাদ চারিগ্রাম এসএ খান উচ্চবিদ্যালয়ের দশম শ্রেণির ছাত্র। রোববার রাত সাড়ে ৯টার দিকে দাশেরহাটী সরকারি প্রাথমিক বিদ্যালয়ের কাছে এ ঘটনা ঘটে। সেনা সদস্যদের উপস্থিতিতে ভুক্তভোগী স্কুলছাত্র ফাহাদ হোসেনের সঙ্গে কথা বলে জানা যায়, সাদ্দাম হোসেন, সাগর, ইকবাল হোসেন ও পারভেজসহ ১০-১২ জন বন্ধু তাকে মোবাইল ফোনে ডেকে রাত ৯টার দিকে আওয়ামী লীগ সমর্থিত বর্তমান চেয়ারম্যান দেওয়ান মো. রিপন হোসেনের দাশেরহাটি বাড়ির পাশে ঘুরতে নিয়ে যায়। এ সময় স্থানীয়রা ডাকাত সন্দেহে তাদের ধাওয়া করে। এতে ভয়ে অন্যরা দৌড়ে পালিয়ে যেতে সক্ষম হলেও সে (ফাহাদ) পাশের পুকুরে পড়ে যায়। পরে উত্তেজিত জনতা তাকে মারধর করে রক্তাক্ত অবস্থায় আটকে রাখে। এ সময় সামাজিক যোগাযোগমাধ্যমে ভাইরাল একটি ভিডিওতে দেখা যায়, স্থানীয় কয়েক যুবক পাশের জঙ্গলে পড়ে থাকা একটি পিস্তল ফাহাদের হাতে ধরিয়ে ছবি তুলে তাকে ডাকাত প্রমাণের চেষ্টা করছেন।"
2024/08/13,দর্শনায় বাজারে চাঁদাবাজি করায় যুবক আটক,Unknown,"দামুড়হুদার দর্শনা পৌর এলাকায় রেলবাজারে টোল আদায়ের নামে রাস্তায় কাঁচা তরিতরকারি বহনকারী গাড়িতে চাঁদাবাজি করার সময় সেনাবাহিনীর ইউনিক বিএনসিসি শিক্ষার্থীদের হাতে বকুল নামে এক যুবক ধরা পড়েছে। এ সময় অন্য একজন পালিয়ে গেলেও বৈষম্যবিরোধী শিক্ষার্থীদের কাছে চাঁদাবাজি করবে না বলে ভুল স্বীকার করে রক্ষা পেল বাজারের ইজারাদার বাজার বণিক সমিতির সাধারণ সম্পাদক ও কাউন্সিলর সাবির হোসেন মিকা। সোমবার দর্শনা পৌর রেলবাজার আকাশ টাওয়ারের সামনে এ ঘটনা ঘটে। স্থানীয়রা জানান, দর্শনা পৌরসভার নিয়ম অনুযায়ী রেলবাজারে কাঁচামালের টোল হয় একটি মিনি ট্রাক (আলমসাধু) থেকে ১৩ থেকে ১৫ টাকা পর্যন্ত। কিন্তু তারা দলীয় প্রভাব খাটিয়ে একটি আলমসাধুচালকের কাছ থেকে টোল আদায় করে ৪০ থেকে ৭০ টাকা পর্যন্ত। এছাড়া উপজেলার বিভিন্ন প্রান্ত থেকে আসা কাঁচামাল বহনকারী আলমসাধু দর্শনা-মুজিবনগর সড়ক দিয়ে রেলবাজার আকাশ টাওয়ারের সামনে পৌঁছলে তারা প্রতিনিয়ত দাঁড় করিয়ে ৪০ থেকে ৭০ টাকা পর্যন্ত চাঁদা আদায় করে। সোমবার বেলা ২টার দিকে একটি কাঁচামাল ভর্তি আলমসাধু দর্শনা রেলবাজার আকাশ টাওয়ারের এসে পৌঁছায়। এ সময় রেলবাজার ইজারাদারদের নিয়োগকৃত দুই সদস্য বকুল ও নাজমুল তার গাড়ি গতিরোধ করে ৪০ টাকা চাঁদা আদায় করে নেয়। এ সময় দর্শনা বাসস্ট্যান্ড চার রাস্তার মোড়ে বাংলাদেশ সেনাবাহিনীর ইউনিক বিএনসিসি দর্শনা সরকারি কলেজের সদস্যরা ট্রাফিকের দায়িত্ব পালন করছিলেন। এ সময় ভুক্তভোগী কাঁচামাল বহনকারী আলমসাধুচালক বিএনসিসি দর্শনা সরকারি কলেজের সেনা ইউনিক বিএনসিসির সিও মাহফুজকে বিষয়টি জানান। মাহফুজ সঙ্গী বিএনসিসি সদস্যদের নিয়ে ঘটনাস্থলে যান। এ সময় ঘটনাস্থলে আরেকটি কাঁচামাল ভর্তি ট্রাক দাঁড় করানোর সময় বকুল ও নাজমুলকে হাতেনাতে ধরে জিজ্ঞাসাবাদ করেন। এক পর্যায় নাজমুল পালিয়ে যায়। পরে ভুল স্বীকার করে রক্ষা পান ইজারাদার সাবির হোসেন মিকা।"
2024/08/13,শিক্ষা নিয়ে বাণিজ্য বন্ধে রাজশাহীতে মানববন্ধন,Unknown,"রাজশাহীতে প্রাইভেট শিক্ষাপ্রতিষ্ঠান এবং কোচিং সেন্টারে শিক্ষা নিয়ে বাণিজ্য বন্ধ করা ও রাজনৈতিক প্রভাবমুক্ত শিক্ষাপ্রতিষ্ঠান গড়ে তোলার দাবিতে মানববন্ধন কর্মসূচি পালিত হয়েছে। সোমবার রাজশাহী কলেজের সামনে এ কর্মসূচি পালিত হয়। মানববন্ধনে বক্তারা বলেন, প্রাইভেট শিক্ষাপ্রতিষ্ঠান ও কোচিং সেন্টারের মালিকরা সিন্ডিকেট করে শিক্ষার্থীদের কাছ থেকে গলাকাটা ফি আদায় করছেন। তাদের কাছে জিম্মি হয়ে পড়েছে গোটা শিক্ষাব্যবস্থা। এর ফলে সাধারণ দরিদ্র মানুষের সন্তানরা সুশিক্ষা থেকে বঞ্চিত হচ্ছে। কর্মসূচিতে বক্তব্য দেন শিক্ষার্থী মো. জোবায়ের, মো. আব্দুল্লাহ ফিদা, সামিউল রয়েল, মো. আবু হুরায়রা, মো. রিয়াদ, মো. শাহাদাত প্রমুখ।"
2024/08/13,জয়পুরহাটে বিজিবির সম্প্রীতি সমাবেশ,Unknown,"জয়পুরহাটের ভারত সীমান্তবর্তী এলাকায় বসবাসরত সংখ্যালঘুদের ও জানমাল রক্ষা ও নিরাপত্তা নিশ্চিতকরণে বিজিবির সম্প্রীতি সমাবেশ অনুষ্ঠিত হয়েছে। পাঁচবিবির কড়িয়া ১৪ বিজিবির তত্ত্বাবধানে সোমবার দুপুরে সদর উপজেলার ভানাইকুশলিয়া সিংপাড়া রাধা পূজামণ্ডপে এ সমাবেশের আয়োজন করা হয়। সমাবেশে ১৪ বিজিবির পরিচালক লে. কর্নেল মো. হামিদ উদ্দিন বলেন, আমরা সীমান্তবর্তী সংখ্যালঘুদের সুরক্ষার জন্য হিন্দু-মুসলিমসহ সব ধর্মের মানুষদের নিয়ে সম্প্রীতি সমাবেশ করছি।"
2024/08/13,বাঘায় জাতীয় পার্টির নেতার বাড়িতে দুর্বৃত্তদের হামলা,Unknown,"বাঘায় দুর্বৃত্তের হামলায় পাকুড়িয়া ইউনিয়ন জাতীয় পার্টির সভাপতি ও কাদিরপুর উচ্চবিদ্যালয়ের ভারপ্রাপ্ত প্রধান শিক্ষক আবদুল মান্নানের বাড়িতে হামলা চালিয়ে ভাঙচুর ও লুটপাট করা হয়েছে। এ ঘটনায় রোববার আবদুল মান্নান বাদী হয়ে বাঘা থানায় একটি অভিযোগ দায়ের করেন। অভিযোগ সূত্রে জানা গেছে, ভারপ্রাপ্ত প্রধান শিক্ষক আবদুল মান্নান ৫ আগস্ট সন্ধ্যায় মোটরসাইকেল নিয়ে তার স্ত্রীকে বাঘায় ডাক্তার দেখাতে যাচ্ছিলেন। কাদিরপুর গ্রামের এনামুল হকের বাড়ির সামনে পৌঁছলে দুর্বৃত্তরা পথরোধ করে মারধর করে। স্থানীয়রা উদ্ধার করে চিকিৎসা নিয়ে নিজ বাড়ি কিশোরপুর চলে যান। পরে একদল দুর্বৃত্ত লোহার রড, বাঁশের লাঠি, হাঁসুয়া নিয়ে তার বাড়িতে হামলা চালিয়ে ভাঙচুর ও লুটপাট করে নিয়ে যায়। এ বিষয়ে বাঘা থানার ওসি আমিনুল ইসলাম বলেন, এ ঘটনায় একটি অভিযোগ পেয়েছি।"
2024/08/13,নিহতদের পরিবারের পাশে রংপুর বিএনপি,Unknown,"বৈষম্যবিরোধী ছাত্র আন্দোলনে রংপুরে নিহতদের পরিবারের পাশে দাঁড়িয়েছে বিএনপি। রোববার রংপুর মহানগরীর মর্ডান পূর্ব ঘাঘটপাড়া এলাকার মানিক মিয়া, নিউ জুম্মাপাড়ার মেরাজুল ইসলাম, পূর্ব শালবনের সাজ্জাত হোসেন ও পূর্ব গণেশপুরের মোসলেম উদ্দিন মিলনসহ রংপুরের নিহতদের বাড়িতে গিয়ে শোকাহত পরিবারকে সমবেদনা জানান ও আর্থিক অনুদান প্রদান করেন কেন্দ্রীয় বিএনপির যুগ্ম মহাসচিব হাবিব উন নবী খান সোহেলসহ কেন্দ্রীয় ও রংপুর মহানগর বিএনপি নেতারা। এর আগে বিএনপির ভারপ্রাপ্ত চেয়ারম্যান তারেক রহমানের নির্দেশে রোববার পৃথকভাবে বৈষম্যবিরোধী ছাত্র আন্দোলনে রংপুরে নিহতদের কবর জিয়ারত ও তাদের রুহের মাগফিরাত কামনায় দোয়া করেন বিএনপি নেতারা। পরে পরিবারের সঙ্গে সাক্ষাৎ এবং নগদ আর্থিক সহযোগিতা করেন।"
2024/08/13,অধ্যক্ষের অপসারণ দাবিতে বিক্ষোভ,Unknown,"রামু সরকারি কলেজের অধ্যক্ষ মুজিবুল আলমের বিরুদ্ধে নানা অভিযোগ এনে তার অপসারণের দাবিতে সোমবার মানববন্ধন ও বিক্ষোভ সমাবেশ করেছে বৈষম্যবিরোধী ছাত্র আন্দোলন। এ সময় শিক্ষার্থীরা ক্যাম্পাস এবং অধ্যক্ষের কার্যালয়ের সামনে এক দাবি এক, ‘অধ্যক্ষের পদত্যাগ স্বৈরাচারের আস্তানা রামু কলেজে হবে না’ নানা স্লোগান ধরে বিক্ষোভ করেন। এ সময় বিক্ষুব্ধ শিক্ষার্থীরা অধ্যক্ষ মুজিবুল আলমের বিরুদ্ধে বৈষম্যবিরোধী ছাত্র আন্দোলনে বাধা সৃষ্টি, ছাত্রলীগ ও পুলিশ দিয়ে শিক্ষার্থীদের হয়রানি, মিথ্যা মামলায় জড়ানোর হুমকি, সরকার পতনের পর থেকে টানা কলেজে অনুপস্থিত, অনির্দিষ্টকালের জন্য ক্লাস স্থগিতের ঘোষণা এবং ৬ ঘণ্টা ক্লাসের মধ্যে তিন ঘণ্টা পর ক্লাস ছুটি দেওয়াসহ নানা অনিয়ম দুর্নীতির অধ্যক্ষের বিরুদ্ধে প্রতিবাদ ও ২৪ ঘণ্টার মধ্যে অপসারণের দাবিতে এ কর্মসূচি পালন করা হয়।"
2024/08/13,রায়পুরে আ.লীগ নেতাদের বাড়ি প্রতিষ্ঠানে আগুন,Unknown,"শেখ হাসিনা সরকারের পতনের খবরে রায়পুরে আওয়ামী লীগের নেতাকর্মীদের বসতবাড়ি ও ব্যবসা প্রতিষ্ঠানে হামলা, ভাঙচুর, লুটপাট ও অগ্নিসংযোগের ঘটনা ঘটেছে। এছাড়া রোববার বিকালে মেঘনা নদী সংলগ্ন ৮টি মাছঘাট দখলে নিয়েছে প্রতিপক্ষের লোকজন। সোমবার চরবংশীর ব্যবসায়ী জাকির হোসেন মোল্লা তার বেদখল হওয়া হাজিমারা মাছঘাট ফিরে পেতে রায়পুর সেনা ক্যাম্পে অভিযোগ করেন। জানা গেছে, উপকূলীয় অঞ্চলের উত্তর ও দক্ষিণ চরবংশী ও চরআবাবিল ইউপির মেঘনা নদী সংলগ্ন ৮টি মাছঘাট দখল করেছে প্রতিপক্ষের লোকজন। এছাড়া রায়পুর পৌরসভার পশ্চিম কাঞ্চনপুর গ্রামের চাকলাদার বাড়ির দুবাই প্রবাসী নওশাদের বসতঘর ভাঙচুর করে দুর্বৃত্তরা। উত্তর চরবংশী ইউনিয়ন আ.লীগ নেতা আবু তাহের মেম্বারকে পিটিয়ে আহত করে তার বসতবাড়িতে অগ্নিসংযোগ, ভাঙচুর ও লুটপাট করা হয়। কুপিয়ে আহত করা হয় প্রবাসী খোরশেদ আলমের শিশু ছেলেকেও। উদ্ধার হয়েছে থানা থেকে লুট হওয়া ১৪টি আগ্নেয়াস্ত্র। আবু তাহের মেম্বার জানান, স্বপন কবিরাজ, তামজীদ কবিরাজ, জহির আহমেদ, বেলাল, মিজান, মনির হাজী নেতৃত্বে এই লুটপাট ও হামলা করা হয়েছে। অভিযুক্ত জহির বলেন, আবু তাহেরের সঙ্গে আমাদের জমি নিয়ে বিরোধ আছে। আমরা এই হামলার সঙ্গে জড়িত নই। ইউএনও ইমরান খান বলেন, অভিযোগ পেলে ব্যবস্থা নেওয়া হবে।"
2024/08/13,বিভিন্ন স্থানে হামলা ভাঙচুরের প্রতিবাদ,Unknown,"বিভিন্ন স্থানে হামলা, ভাঙচুর ও অগ্নিসংযোগের প্রতিবাদে সোমবার মানববন্ধন এবং সমাবেশ হয়েছে। হিন্দু বৌদ্ধ খ্রিস্টান ঐক্য পরিষদ ও সচেতন হিন্দু সমাজের ব্যানারে এসব কর্মসূচি পালিত হয়েছে। যুগান্তর প্রতিনিধিরা জানান- নাজিরপুরে মানববন্ধনে বক্তব্য দেন বিএনপির সদস্য সচিব আবু হাসান খান, প্রণব মঠের অধ্যক্ষ সুনিল মহারাজ, উপজেলা পূজা উদযাপন পরিষদের সাবেক সভাপতি সুনিল রঞ্জন হালদার। রাঙামাটিতে সমাবেশে বক্তব্য দেন কৃষ্ণ ভাবনা কেন্দ্র ইসকনের অধ্যক্ষ নিতাই নূপুর দাশ ব্রহ্মচারী, হিন্দু জাগরণ মঞ্চের সমন্বয়ক অজিত শীল। রাজশাহীতে মানববন্ধনে বক্তব্য দেন-জাতীয় আদিবাসী পরিষদের কেন্দ্রীয় কমিটির ভারপ্রাপ্ত সম্পাদক গণেশ মার্ডি, সাংগঠনিক সম্পাদক বিমল চন্দ্র রাজওয়াড়। কলাপাড়ায় সমাবেশে সভাপতিত্ব করেন হিন্দু-বৌদ্ধ-খ্রিস্টান ঐক্য পরিষদের ভারপ্রাপ্ত সভাপতি ডা. সুভাষ চন্দ্র মিত্র। বক্তব্য দেন মদন মোহন সেবাশ্রমের সাধারণ সম্পাদক নাথুরাম ভৌমিক। কোটালীপাড়ায় সমাবেশে অ্যাডভোকেট নিখিল দত্ত, উপজেলা ভাইস চেয়ারম্যান দেব দুলাল বসু পল্টু বক্তব্য দেন। ভূঞাপুরে মানববন্ধনে সাংবাদিক অভিৎ ঘোষের নেতৃত্বে উপস্থিত ছিলেন, মঙ্গল চন্দ্র সাহা, শিশির কুমার দাস। ঝালকাঠিতে সমাবেশে বক্তব্য দেন জেলা পূজা উদযাপন পরিষদের সম্পাদক অলোক সাহা, বাউল শুভ, বিষ্ণু সাহা, অসিত কুমার।"
2024/08/13,কুমিল্লায় ইলিশ সিন্ডিকেট এখনো সক্রিয়,Unknown,"কুমিল্লায় ইলিশ পাচার কমলেও সক্রিয় রয়েছে সিন্ডিকেট। আওয়ামী লীগ সরকার পতনের পর পাচারকারী চক্র কিছুটা থমকে গেলেও বাজার নিয়ন্ত্রক সিন্ডিকেট এখনো গুটিবাজি চালিয়ে যাচ্ছে। এতে কাক্সিক্ষত মূল্যে এখনো মিলছে না ইলিশ। এদিকে অন্তর্র্বর্তীকালীন সরকারের উপদেষ্টার ঘোষণায় পাচারকারী চক্র ভয়ভীতিতে থাকলেও বাজার সিন্ডিকেটের বিরুদ্ধে কার্যকর পদক্ষেপ না নেওয়ায় এর সুফল পাচ্ছে না ভোক্তা সাধারণ। জানা গেছে, দীর্ঘ বছর যাবত কুমিল্লার বেশ কয়েকটি সীমান্ত দিয়ে নিয়মিত ইলিশ পাচার হয়ে আসছিল। সীমান্তের নিশ্চিন্তপুর এবং বড়জ্বালা এলাকায় গড়ে উঠেছে বিশাল ইলিশ পাচার চক্র। প্রতিদিন বিপুল পরিমাণ ইলিশ ভারতে পাচার করে আসছে তারা। ৫ আগস্ট আওয়ামী লীগ সরকার পতনের পর পাচার সিন্ডিকেট চক্রে কিছুটা ধাক্কা লাগে। রোববার সরকারের মৎস্য ও প্রাণী সম্পদ উপদেষ্টা ফরিদা আখতারের ঘোষণায় থমকে যায় চক্রের সদস্যরা। সোমবার বড়জ্বালা সীমান্ত এলাকার বাসিন্দা এনামুল হক, মোস্তফা মিয়া, আবুল কালাম জানায়, কুমিল্লা সীমান্ত দিয়ে পাচারকারী চক্র ইলিশ পাচার অনেক কমিয়ে দিয়েছে। গত দুই দিনে আগের তুলনায় পাচার অর্ধেককে নেমে এসেছে। যত দিন যাচ্ছে ততই পাচার কার্যক্রম হ্রাস পাচ্ছে। এদিকে ভারতে ইলিশ পাচার কমে আসলেও এখনো কুমিল্লার বাজারগুলোতে এর প্রভাব পড়েনি। জেলার অভ্যন্তরীণ বাজার নিয়ন্ত্রক সিন্ডিকেট এখনো ইলিশের চড়া মূল্য ধরে রেখেছে। কৃত্রিম উপায়ে মজুদের মাধ্যমে বাজারে সরবরাহ কমিয়ে রাখা হচ্ছে বলে অভিযোগ ভোক্তাদের। এতে এখনো কাক্সিক্ষত মূল্যে ইলিশ পাচ্ছে না ভোক্তারা। সরজমিনে ঘুরে নগরীর পদুয়ার বাজার, বাদশা মিয়ার বাজার, রানীর বাজার এবং রাজগঞ্জ বাজারে গিয়ে দেখা যায়, এক কেজি ওজনের ইলিশ এখনো ২ হাজার থেকে ২২শ টাকায় বিক্রি হচ্ছে। ৭-৮ গ্রাম ওজনের ইলিশ ১৫-১৬শ টাকায় বিক্রি হচ্ছে। প্রতিটি বাজারেই বিক্রেতারা একই দামে বিক্রি করছে। অর্থাৎ প্রতিটি বাজারেই সিন্ডিকেটের অদৃশ্য নিয়ন্ত্রণ লক্ষ্য করা গেছে। রানীর বাজারের ইকবাল হোসেন মজনু বলেন, শুনেছি কুমিল্লা সীমান্ত দিয়ে ইলিশ মাছ পাচার কমেছে। কিন্তু বাজারে এসে দেখি দাম আগের মতই আছে। বর্তমান অন্তর্র্বর্তীকালীন সরকারের প্রশাসনের কাছে আমাদের দাবি ইলিশ সিন্ডিকেটের বিরুদ্ধে যেন যথাযথ পদক্ষেপ গ্রহণ করা হয়। বাজারের ক্রেতা সাইফুল ইসলাম বলেন, এখন ইলিশের ভরা মৌসুম। প্রতি কেজি ইলিশের মূল্য ৭ থেকে ৮শ টাকা হওয়া দরকার। কিন্তু বাজারে সিন্ডিকেটের কারণে আমরা এর সুফল পাচ্ছি না। এ বিষয়ে ভোক্তা অধিকার কুমিল্লার সহকারী পরিচালক আসাদুল ইসলাম বলেন, আমরা ইলিশ মাছ নিয়ে বাজারে কোন ধরনের কারসাজি করতে দেব না। সিন্ডিকেট কিংবা যেই হোক অতিরিক্ত মুনাফায় জড়িতদের বিরুদ্ধে কঠোর পদক্ষেপ নেওয়া হবে।"
2024/08/13,সংক্ষিপ্ত সংবাদ,Unknown,"হাটহাজারীতে বজ্রপাতে যুবকের মৃত্যু হাটহাজারীতে বজ্রপাতে সালাউদ্দিন টিটু নামে এক যুবকের মৃত্যু হয়েছে। সোমবার দুপুরে উপজেলার ফতেপুর ইউনিয়নের ৯নং ওয়ার্ড নেহালপুর গ্রামে এ ঘটনা ঘটে। তিনি ওই গ্রামের আব্দুল করিম মুন্সি বাড়ির মৃত কবির আহমেদের ছেলে। বিষয়টি নিশ্চিত করেছেন ফতেপুর ইউনিয়নের চেয়ারম্যান জায়নুল আবেদীন। এছাড়া বজ পাতে চট্টগ্রাম বিশ্ববিদ্যালয় (চবি) এর কর্মচারীর মৃত্যু হয়েছে। ইউপি সদস্য রাসেল মনি বাহাদুর বলেন, সোমবার দুপুরে বৃষ্টির মধ্যে চবি থেকে চাকরি শেষ করে বাসায় ফিরে নেহালপুর বিলে জমিতে চাষাবাদের কাজ করতে গেলে হঠাৎ বজ পাত হলে সে গুরুতর আহত হয়। পরে তাকে উদ্ধার করে উপজেলা স্বাস্থ্য কমপ্লেক্সে নিলে কর্তব্যরত চিকিৎসক তাকে মৃত ঘোষণা করেন। হাটহাজারী (হাটহাজারী) প্রতিনিধি পাবনায় গুম হওয়াদের ফিরিয়ে দেওয়ার দাবিতে মানববন্ধন দেশে গুম হওয়া ব্যক্তিদের ফিরিয়ে দেওয়ার দাবিতে সোমবার পাবনায় মানববন্ধন করেছে আন্তর্জাতিক মানবাধিকার সংগঠন অধিকারের। জেলা কোর্ডিনেটর সাংবাদিক আবুল কালাম আজাদের নেতৃত্বে ঘণ্টাব্যাপী এই মানববন্ধন চলে। এ সময় উপস্থিত ছিলেন, অধিকার কর্মী বিষ্ণু পদ হোড়, সাংবাদিক ড. এনসি মধু, সরকারি এডওয়ার্ড কলেজের অধ্যাপক নুরুল আলম বাচ্চু, সাংবাদিক আরিফ আহমেদ সিদ্দিকী, অধ্যাপক আবু সাঈদ, ড. আলমগীর হোসেন, মোশাররফ হোসেন, রেজাউল করিম মুরাদ, অধ্যাপক শামসুন্নাহার বর্ণা, প্রভাষক জেসমিন আক্তার প্রমুখ। পাবনা প্রতিনিধি বগুড়ার আজিজুল হক কলেজে ছাত্র রাজনীতি বন্ধের দাবি বগুড়ার সরকারি আজিজুল হক কলেজের উচ্চ মাধ্যমিক ভবনে ছাত্র রাজনীতি বন্ধসহ নয় দফা দাবি জানিয়েছেন বৈষম্যবিরোধী ছাত্র আন্দোলনের শিক্ষার্থীরা। কলেজের প্রথম ও দ্বিতীয় বর্ষের শিক্ষার্থীদের পক্ষে অধ্যক্ষের কাছে এসব দাবি উত্থাপন করা হয়েছে। উত্থাপিত অন্যতম দাবিগুলো হলো, উচ্চ মাধ্যমিক ভবনের দায়িপ্তপ্রাপ্ত দর্শন বিভাগের সহযোগী অধ্যাপক সোলায়মান হোসেনের পদত্যাগ, বাংলা বিভাগের সহকারী অধ্যাপক লাবলু সরকারকে বহিষ্কার ও প্রথমবর্ষের শিক্ষার্থীদের পরীক্ষা ছাড়াই দ্বিতীয় বর্ষে উন্নীত করা। বগুড়া ব্যুরো"
2024/08/13,সাঁথিয়ায় শাপলা ফুল তুলতে গিয়ে প্রাণ হারাল দুই শিশু,Unknown,সাঁথিয়ায় শাপলা ফুল তুলতে গিয়ে পানিতে ডুবে প্রাণ হারিয়েছে দুই শিশু। এছাড়া শরীয়তপুর ও আগৈলঝাড়ায় পানিতে ডুবে দুই শিশুর মৃত্যু হয়েছে। যুগান্তর প্রতিনিধিরা জানান- পাবনার সাঁথিয়ায় সোমবার ডোবায় শাপলা ফুল তুলতে গিয়ে রুহান (৩) ও ইয়ামিন(৪) নামে একই পরিবারের দুই শিশুর মৃত্যু হয়েছে। রুহান ধুলাউড়ি পূর্বপাড়া গ্রামের ইমরান হোসেনের ছেলে এবং ইয়ামানি একই গ্রামের শাহিন আলমের ছেলে। নিহত দুই শিশু সম্পর্কে চাচা এবং ভাতিজা। তাদের দু’জনেরই বাবা মালয়েশিয়া প্রবাসী। ওসি আনোয়ার হোসেন বিষয়টি নিশ্চিত করেন। শরীয়তপুরে সোমবার মায়ের অগোচরে ডোবায় পড়ে তাহমিদ নামে এক শিশুর মৃত্যু হয়েছে। নিহত তাহমিদ সদর উপজেলার ভর্তাইসার এলাকার বিল্লাল মাদবরের ছেলে। বরিশালের আগৈলঝাড়ায় পানিতে ডুবে আননাফি খলিফা নামে এক শিশুর মৃত্যু হয়েছে। সে গৈলা ইউনিয়নের কালুপাড়া গ্রামের জালাল খলিফার ছেলে। রোববার বিকালে সবার অজান্তে সে পানিতে পড়ে মারা যায়।
2024/08/13,হাজীগঞ্জে পাঁচ ফার্মেসিতে মিলল মেয়াদোত্তীর্ণ ওষুধ,Unknown,"হাজীগঞ্জ বাজারে কাঁচাবাজার, হাসপাতাল ও বিভিন্ন ফার্মেসি মনিটরিং করে বৈষম্যবিরোধী ছাত্র আন্দোলনের শিক্ষার্থীরা। মনিটরিংয়ে হাজীগঞ্জ মডেল ফার্মাসহ পাঁচটি ফার্মেসি থেকে মেয়াদোত্তীর্ণ ওষুধ উদ্ধার করেন শিক্ষার্থীরা। রোব ও সোমবার দুদিনে এ মনিটরিংয়ে হাজীগঞ্জ মডেল ফার্মা, হাজীগঞ্জ মুন হসপিটাল, নূরে মেডিসিন কর্নার, শাহ জালাল মেমোরিয়াল হসপিটাল ও মিডওয়ে মেডিকেল সেন্টারের ফার্মেসি থেকে এসব মেয়াদোত্তীর্ণ ওষুধ উদ্ধার করা হয়। শিক্ষার্থী আবির হাসান আব্দুল্লাহ জানান, মডেল ফার্মায় বিপুল পরিমাণ মেয়াদোত্তীর্ণ ওষুধ পাওয়া গেছে। এ ছাড়া আরও চারটি ফার্মেসিতে এসব মেয়াদোত্তীর্ণ ওষুধ পেয়েছি। এসব ওষুধ নিয়ে যাওয়া হচ্ছে। সমন্বয়কদের সিদ্ধান্ত অনুযায়ী ওষুধগুলো ফিরিয়ে দেওয়া বা পুড়িয়ে বিনষ্ট করা হবে।"
2024/08/13,প্রধান শিক্ষকের পদত্যাগের আলটিমেটাম,Unknown,"কুড়িগ্রামের রাজিবপুর সরকারি পাইলট উচ্চবিদ্যালয়ের প্রধান শিক্ষক আজিম উদ্দিনের পদত্যাগের দাবিতে মানববন্ধন করেছেন বৈষম্যবিরোধী ছাত্র আন্দোলনের শিক্ষার্থীরা। সোমবার রাজিবপুর বাজারের সুপার মার্কেটের সামনে এ মানববন্ধন কর্মসূচি পালন করেন তারা। এ সময় বক্তব্য দেন শিক্ষার্থী রঞ্জু মিয়া, শহিদুল ইসলাম ও আকিব মাহমুদ। তারা বলেন, রাজিবপুর সরকারি পাইলট উচ্চবিদ্যালয়ের অফিস কক্ষে আওয়ামী লীগের দলীয় কার্যক্রম পরিচালনা করেন প্রধান শিক্ষক আজিম উদ্দিন। তিনি শিক্ষা ব্যবস্থাকে ভেঙে দিয়েছেন। প্রধান শিক্ষককে উদ্দেশ্য করে তারা বলেন, আপনি (প্রধান শিক্ষক) স্বেচ্ছায় পদত্যাগ করবেন। ২৪ ঘণ্টার মধ্যে পদত্যাগ না করলে কঠোর আন্দোলনের হুঁশিয়ারি দেন আন্দোলনকারী শিক্ষার্থীরা। এ সময় স্বৈরাচারী সরকারের পক্ষে যারা কাজ করেছেন তাদেরও পদত্যাগের দাবি জানানো হয়। এ বিষয়ে প্রধান শিক্ষক আজিম উদ্দিন বলেন, আমি বিষয়টি জেনেছি। ঊর্ধ্বতন কর্তৃপক্ষের সঙ্গে কথা বলে সিদ্ধান্ত নেওয়া হবে। রাজিবপুর উপজেলা মাধ্যমিক একাডেমিক সুপারভাইজার গোলাম কিবরিয়া বলেন, বিষয়টি তিনি জেনেছেন। তবে ঊর্ধ্বতন কর্তৃপক্ষকে জানানো হবে।"
2024/08/13,অতিরিক্ত অর্থ নেওয়া বন্ধ করল শিক্ষার্থীরা,Unknown,"রহনপুরে পৌরসভা পরিচালিত গবাদিপশুর হাটে দীর্ঘদিন ধরে ক্রেতা-বিক্রেতার কাছ থেকে সরকার নির্ধারিত মূল্যের প্রায় দ্বিগুণ খাজনা নিচ্ছিলেন ইজারাদার। সোমবার তা বন্ধ করে দেন শিক্ষার্থীরা। রহনপুরের শিক্ষার্থীদের সংগঠন জেন-জেডের সদস্যরা সোমবার পৌরসভা পরিচালিত গবাদিপশুর হাটে অভিযান চালিয়ে ইজারাদারকে ক্রেতা-বিক্রেতাদের কাছ থেকে অতিরিক্ত অর্থ না নেওয়ার অনুরোধ করে। এরপর তারা বিষয়টি দিনভর মনিটরিং করেন। পরে তাদের পক্ষ থেকে এলাকায় মাইকিং করে অতিরিক্ত খাজনা না দেওয়ার জন্য জনসাধারণকে সতর্ক করা হয়। এ বিষয়ে সংগঠনের সমন্বয়ক ইফতেখার মাশরুর শুভ জানান, স্থানীয়দের অভিযোগের পরিপ্রেক্ষিত ওই গবাদিপশুর হাটে শিক্ষার্থীদের সঙ্গে নিয়ে অভিযান চালিয়ে ইজারাদারকে ক্রেতা-বিক্রেতাদের কাছ থেকে অতিরিক্ত অর্থ না নেওয়ার জন্য অনুরোধ করা হয়। এছাড়া হাটে অস্থায়ী দোকানপাট থেকেও অতিরিক্ত অর্থ না নেওয়ার অনুরোধ করা হয়। এখন থেকে গরুপ্রতি ৫০০ ও দোকানপ্রতি ২৫ টাকা করে খাজনা আদায় করা হবে বলে তিনি জানান। তিনি বলেন, এর আগে গরুপ্রতি ৮০০ ও দোকানপ্রতি ২০০ টাকা করে খাজনা নেওয়া হতো।"
2024/08/13,শাহরাস্তি পৌরসভা কক্ষে চালের গুদামের সন্ধান,Unknown,"শাহরাস্তি পৌরসভার একটি কক্ষে চালের গুদামের সন্ধান মিলেছে। দাফতরিক কার্যক্রম চলে এমন ভবনের কক্ষে নিয়ম বহির্ভূতভাবে মজুদকৃত ওই খাদ্যসামগ্রী নিয়ে জনমনে নানা প্রশ্ন তৈরি হয়েছে। সরজমিনে জানা যায়, পৌর ভবনের নিচতলার পশ্চিম পাশে ডাবল তালা লাগানো একটি কক্ষের জানালা দিয়ে এসব খাদ্যসামগ্রী দেখা যাচ্ছে। স্থানীয় উৎসুক লোকজন ভবনের পশ্চিম পাশে এসব বস্তা দেখতে উঁকি দিচ্ছেন। স্থানীয় জনতার দাবি গত কুরবানি ঈদের সময়ে বরাদ্দকৃত চাল দরিদ্রের মাঝে বিতরণ না করে এখানে মজুদ করা হয়েছে। সাম্প্রতিক পরিস্থিতিতে বেশ কয়েকবার এ কক্ষ খালি করার চেষ্টা করা হয়েছে। যা স্থানীয়দের তৎপরতার কারণে সম্ভব হয়নি। এ বিষয়ে জানতে পৌর মেয়র আবদুল লতিফের কার্যালয়ে গিয়ে তাকে পাওয়া যায়নি। মুঠোফোনে চেষ্টা করেও সংযোগ পাওয়া যায়নি। স্থানীয় সূত্র জানিয়েছে, সাম্প্রতিক পরিস্থিতিতে তিনি ৫ আগস্ট থেকে গা ঢাকা দিয়েছেন। পৌরসভার প্রধান নির্বাহী কর্মকর্তা তোফায়েল আহমেদ শেখ বলেন, সময়ের অভাবে এ চালগুলো বিতরণ করা সম্ভব হয়নি। যার নেপথ্যে কাউন্সিলরদের দ্বন্দ্ব রয়েছে বলে তিনি জানান।"
2024/08/13,সোনামসজিদ বন্দরে আমদানি-রফতানি স্বাভাবিক হচ্ছে,Unknown,"সরকার পতনের দিন থেকে আমদানি রপ্তানি বন্ধ হয়ে যায় শিবগঞ্জের সোনামসজিদ স্থলবন্দরে। এমন পরিস্থিতিতে দুদিন বন্ধের পর বুধবার থেকে আবারো শুরু হয় আমদানি রপ্তানি কার্যক্রম। ধীরে ধীরে স্বাভাবিক হচ্ছে এ বন্দরের কার্যক্রম। রোব ও সোমবার দুপুর পর্যন্ত ২৩৬ পণ্যবাহী ভারতীয় ট্রাক সোনামসজিদ স্থলবন্দরে প্রবেশ করেছে। জানা যায়, ছাত্র আন্দোলনের কারণে বিক্ষোভের কারণে এ মাসের শুরু থেকেই সোনামসজিদ স্থলবন্দরে আমদানি রপ্তানি কমে আসে। এদিকে গত ৫ আগস্ট সরকারের পতনের দিন পুরোপুরি বন্ধ হয়ে আমদানি রপ্তানি কার্যক্রম। এরপর দুদিন বন্ধ থাকার পর বুধবার থেকে আবারো আমদানি রপ্তানি কার্যক্রম শুরু হয়েছে। তবে দেশের পরিবেশ স্বাভাবিক না হওয়ায় ভয় আর আতঙ্কের মধ্যে রয়েছেন বন্দরের আমদানিকারক ও সিঅ্যান্ডএফ এজেন্ট এমনকি ভারত থেকে আসা ট্রাক চালকরাও। সোনামসজিদ আমদানি রপ্তানিকারক গ্রুপের সম্পাদক মামুনুর রশীদ জানান, আমদানি রপ্তানিকারকরা বৈঠক করে কার্যক্রম স্বাভাবিক রাখতে প্রয়োজনীয় পদক্ষেপ গ্রহণের পর বন্দরে আগের মতো অবস্থা ফিরে আসছে।"
2024/08/13,নিহতদের স্মরণে মোমবাতি প্রজ্বালন,Unknown,"বৈষম্যবিরোধী ছাত্র আন্দোলনে নিহতদের স্মরণে রোববার রাতে দেশের বিভিন্ন স্থানের শহিদ মিনারে মোমবাতি প্রজ্বালন কর্মসূচি পালন করেছে শিক্ষার্থীরা। এছাড়া সারা দেশে সহিংসতা, ভাঙচুর, লুটপাট ও চাঁদাবাজির প্রতিবাদে সোমবার বিভিন্ন স্থানে বিক্ষোভ মিছিল করেছে বৈষম্যবিরোধী ছাত্র আন্দোলনের শিক্ষার্থীরা। যুগান্তর প্রতিনিধিদের পাঠানো খবর: নকলায় বৈষম্যবিরোধী ছাত্র আন্দোলনে নিহতদের স্মরণে শহিদ মিনারে মোমবাতি প্রজ্বালন কর্মসূচি পালিত হয়েছে। রোববার সন্ধ্যায় উপজেলার পাঠাকাটা ইউনিয়নের পাঠাকাটা উচ্চ বিদ্যালয় চত্বর শহিদ মিনারে এ আয়োজন করেন শিক্ষার্থীরা। এ সময় আন্দোলনে শহিদদের প্রতি শোক প্রকাশ করে এক মিনিট নীরবতা পালন করেন তারা। ইসলামী বিশ্ববিদ্যালয়ের রোববার রাত সাড়ে আটটায় বিশ্ববিদ্যালয়ের কেন্দ্রীয় শহিদ মিনারে সারা দেশে ছাত্র আন্দোলনে শহিদদের স্মরণে মোমবাতি প্রজ্বালন ও সাংস্কৃতিক অনুষ্ঠানের আয়োজন করেছে শিক্ষার্থীরা। এতে বিশ্ববিদ্যালয়ের প্রায় দুই শতাধিক শিক্ষার্থী অংশ নেয়। দুর্গাপুরে শহিদ মিনারে মোমবাতি জ্বালিয়ে নিহতদের স্মরণ ও হত্যার সুষ্ঠু বিচার চেয়েছেন শিক্ষার্থীরা। রোববার রাতে দুর্গাপুর পৌরশহরের কেন্দ্রীয় শহিদ মিনারে বৈষম্যবিরোধী আন্দোলনের শিক্ষার্থীরা এ কর্মসূচি করেন। এর আগে সকালে শহিদ মিনার পরিষ্কার, স্কুল তদারকি, হাসপাতাল ও ডায়াগনস্টিক সেন্টারগুলো সরজমিনে গিয়ে তদারকি করেন তারা। এ সময় রিয়াদ হাসান, আব্দুল মোমেন, ফারদু জাহান দিশারী, সাব্বির আহমেদসহ অনেক শিক্ষার্থী উপস্থিত ছিলেন। রামপালে সারা দেশে নিহত পুলিশ সদস্যদের স্মরণে রোববার রাতে থানা কার্যালয় মোমবাতি প্রজ্বালন করা হয়। এ সময়ে নিহতদের স্মরণে একমিনিট নিরবতা পালন করে পুলিশ সদস্যরা। এতে উপস্থিত ছিলেন রামপাল থানার ওসি সোমেন দাশ, ওসি (তদন্ত) বিধান কুমার বিশ্বাস, রামপাল প্রেস ক্লাবের সভাপতি এমএ সবুর রানা প্রমুখ। কলমাকান্দায় সহিংসতা, ভাঙচুর, লুটপাট ও চাঁদাবাজির প্রতিবাদে সোমবার বৈষম্যবিরোধী ছাত্র সমাজের ব্যানারে বিক্ষোভ মিছিল অনুষ্ঠিত হয়েছে। এতে একাত্মা প্রকাশ করে অংশ নেন বিএনপি ও অঙ্গ সংগঠনের নেতাকর্মীরা। এ সময় বক্তব্য দেন উপজেলা বিএনপির যুগ্ম আহ্বায়ক সাইদুর রহমান ভূইয়া, ওবায়দুল হক, যুবদলের আহ্বায়ক জহিরুল ইসলাম, সদস্য সচিব সোলায়মান হক প্রমুখ। ঝিনাইদহে লুটপাট ও চাঁদাবাজির প্রতিবাদে বিক্ষোভ মিছিল করেছে বৈষম্যবিরোধী ছাত্র আন্দোলনের শিক্ষার্থীরা। জেলা শহরের উজির আলী স্কুল অ্যান্ড কলেজ মাঠ থেকে বৈষম্যবিরোধী ছাত্র আন্দোলনের ব্যানারে একটি বিক্ষোভ মিছিল বের করা হয়। এতে বক্তব্য দেন ছাত্র আন্দোলনের সমন্বয়ক আবু হুরাইরা, এলমা, আবু রাইয়ান প্রমুখ।"
2024/08/13,সম্প্রীতি রক্ষায় বিএনপির শান্তি সমাবেশ,Unknown,"ছাত্রজনতার গণঅভুত্থানের পরবর্তী সহিংসতা, ধর্মীয় উপাসনালয়ে হামলা ও অগ্নিসংযোগের প্রতিবাদে শান্তি ও সম্প্রীতি সমাবেশ করেছে বিএনপিসহ বিভিন্ন রাজনৈতিক দল। এ উপলক্ষ্যে রোব ও সোমবার বিভিন্ন স্থানে সমাবেশ সভা ও মিছিল হয়েছে। এ সময় বিএনপি নেতারা দলের চেয়ারপারসন ও সাবেক প্রধানমন্ত্রী খালেদা জিয়ার স্থায়ী কারামুক্তি এবং ভারপ্রাপ্ত চেয়ারম্যান তারেক রহমানের সব মামলা প্রত্যাহারের দাবি জানান- যুগান্তর ব্যুরো ও প্রতিনিধিরা জানান- বরিশালে সম্প্রীতি সমাবেশ করেছে বিএনপি। সোমবার বিকালে নগরীর সদর রোডে দলীয় কার্যালয়ে সমাবেশে প্রধান বক্তা ছিলেন কেন্দ্রীয় বিএনপির চেয়ারপারসনের উপদেষ্টা মজিবর রহমান সরোয়ার। উপস্থিত ছিলেন, বিএনপি নেতা মহসিন মন্টু, সৈয়দ হাসান, সৈয়দ আকবর, আনোয়ারুল হক তারিন ও রফিকুল ইসলাম শাহিন, মহানগর যুবদলের সাবেক সম্পাদক মাসুদ হাসান মামুন, দক্ষিণ জেলা যুবদলের সাংগঠনিক সম্পাদক হাফিজ আহমেদ বাবলু প্রমুখ। নেত্রকোনায় সোমবার কেন্দ্রীয় শহিদ মিনার প্রাঙ্গণে বাংলাদেশ হিন্দু বৌদ্ধ খ্রিস্টান কল্যাণ ফ্রন্টের উদ্যোগে শান্তি সমাবেশে হয়েছে। সমাবেশে বক্তব্য দেন বাংলাদেশ হিন্দু বৌদ্ধ খ্রিস্টান কল্যাণ ফ্রন্টের ময়মনসিংহ বিভাগীয় সাংগঠনিক সম্পাদক শ্যামল ভৌমিক, নেত্রকোনা জেলা সহসম্পাদক মানিক তালুকদার, মনুজ সরকার, দীপক সরকার, মহাদেব পাল, সুমন সরকার, লিপটন পাল প্রমুখ। নগরকান্দায় বালিকা উচ্চবিদ্যালয় মাঠে, নগরকান্দা উপজেলা বিএনপির আয়োজনে শান্তি সমাবেশে প্রধান অতিথি ছিলেন বিএনপির কেন্দ্রীয় কমিটির সাংগঠনিক সম্পাদক শামা ওবায়েদ ইসলাম রিংকু উপজেলা বিএনপির সিনিয়র সহসভাপতি হাবিবুর রহমান বাবুল তালুকদারের সভাপতিত্বে এবং সাংগঠনিক সম্পাদক শওকত আলী শরীফের সঞ্চালনায় সমাবেশে উপস্থিত ছিলেন উপজেলা বিএনপির সম্পাদক সাইফুর রহমান মুকুল, বিএনপির কেন্দ্রীয় কমিটির সহ-সাংগঠনিক সম্পাদক সেলিমুজ্জামান সেলিম, ঢাকা মহানগর উত্তর যুবদলের সহ-সাংগঠনিক সম্পাদক আবুল হাসনাত টিটো, যুবদল কেন্দ্রীয় নেতা হাফিজুর রহমান শরীফ, উপজেলা বিএনপির সহ-সভাপতি মাহবুবুর রহমান মিঞা প্রমুখ। হবিগঞ্জে শান্তি ও সম্প্রীতি সমাবেশে প্রধান অতিথি ছিলেন বাপা হবিগঞ্জের সভাপতি অধ্যাপক ইকরামুল ওয়াদুদ। বক্তব্য রাখেন কমিউনিস্ট পার্টির সম্পাদক পীযুষ চক্রবর্তী, জুনায়েদ আহমেদ, মহসিন আহমেদ প্রমুখ। লোহাগাড়ায় বিএনপি চেয়ারপারসন ও সাবেক প্রধানমন্ত্রী খালেদা জিয়া স্থায়ীভাবে কারামুক্তি, ধর্মীয় সম্প্রীতি ও শান্তি শৃংখলা বজায় রাখার লক্ষ্যে জনসাধারণকে সচেতন করতে গণমিছিল করেছে বিএনপি। সোমবার লোহাগাড়া উপজেলা বিএনপির সাবেক সভাপতি আসহাব উদ্দিন চৌধুরী ও উপজেলা বিএনপির সদস্য সচিব সাজ্জাদুর রহমানের নেতৃত্বে এ বিশাল জমায়েত ও গণমিছিল অনুষ্ঠিত হয়েছে। এতে বক্তব্য দেন উপজেলা বিএনপির সিনিয়র যুগ্ম আহ্বায়ক আবু তাহের, যুগ্ম আহ্বায়ক নুরুল আবছার, চট্টগ্রাম দক্ষিণ জেলা ছাত্রদলের সাবেক সাংগঠনিক সম্পাদক ও লোহাগাড়া উপজেলা ছাত্রদলের সভাপতি এটিএম জাহেদ চৌধুরী প্রমুখ। তালতলীতে সোমবার শহরে মিছিল শেষে শান্তি সমাবেশ করেছে বিএনপি। উপজেলা বিএনপির আহ্বায়ক মো. শহিদুল হকের সভাপতিত্বে সমাবেশ পরিচালনা করেন সাইফুল ইসলাম মামুন। বক্তব্য দেন রাজা মিয়া, আবু জাফর, আমীর হোসেন, মাহবুবুল আলম মামুন ও হারুন অর রশিদ খান প্রমুখ। হাটহাজারীতে সোমবার বীর মুক্তিযোদ্ধা এসএম ফজলুল হকের নেতৃত্বে শান্তি ও সম্প্রীতি সমাবেশে প্রধান অতিথি ছিলেন। উপজেলা বিএনপির সাবেক সম্পাদক মাহাবুবুল আলম চৌধুরী সভাপতিত্বে সমাবেশে উপস্থিত ছিলেন কেন্দ্রীয় নেতা সাথী উদয় কুসুম বড়ুয়া, হারুন অর রশীদ চেয়ারম্যান, নুরুন্নবী তালুকদার, গাজী জাফর আলম, মীর কাশেম, শফিউল আলম, জাকির হোসেন চেয়ারম্যান, এম খায়রুন্নবী, একরাম হোসেন সেলিম, মোহাম্মদ ইব্রাহিম, সিরাজুল ইসলাম রাশেদ। লাকসামে শান্তি-শৃঙ্খলা ও ধর্মীয় সম্প্রীতি বজায় রাখার আহ্বানে শান্তি সমাবেশ ও মিছিল বিএনপি, যুবদল ও ছাত্রদল। উপজেলা বিএনপির আহ্বায়ক আবদুর রহমান বাদলের সভাপতিত্বে ও সাবেক যুবদলের আহ্বায়ক জিল্লুর রহমান ফারুকের সঞ্চালনায় সমাবেশে উপস্থিত ছিলেন, উপজেলা বিএনপির যুগ্ম আহ্বায়ক ইব্রাহিম খলিল, পৌরসভা বিএনপির আহ্বায়ক আবুল হাসেম মানু, বিএনপির সদস্য সচিব আবুল হোসেন মিলন, যুগ্ম আহ্বায়ক মো. শাহ আলম, বিল্লাল রহমান মজুমদার, উপজেলা যুবদলের সাবেক সভাপতি মোশারফ হোসেন মুশু প্রমুখ। মধুপুরে বিএনপি সৌহার্দ্য মিছিল ও সমাবেশ করেছে। সোমবার সমাবেশে বক্তব্য দেন ফকির মাহবুব আনাম স্বপন, উপজেলা বিএনপির সভাপতি জাকির হোসেন সরকার, সহসভাপতি রতন হায়দার, সম্পাদক নাছির উদ্দিন, পৌর বিএনপির সভাপতি খুররম খান প্রিন্স, সম্পাদক খন্দকার মোতালেব হোসেন। বাগাতিপাড়ায় শান্তি ও সংহতি সমাবেশ করেছে বিএনপি। কেন্দ্রীয় বিএনপির সহ-দপ্তর সম্পাদক তাইফুল ইসলাম টিপু প্রধান অতিথি ছিলেন। উপজেলা বিএনপির সাবেক ভারপ্রাপ্ত সম্পাদক আনসার আলী সরকারের সভাপতিত্বে উপস্থিত ছিলেন, পৌর মেয়র একেএম শরিফুল ইসলাম লেলিন, পৌর বিএনপির ভারপ্রাপ্ত আহ্বায়ক শামিম সরকার প্রমুখ। চরফ্যাশনে বিএনপির ভারপ্রাপ্ত চেয়ারম্যান তারেক রহমানের বিরুদ্ধে দায়ের করা মামলা প্রত্যাহার করে তাকে দেশে ফিরিয়ে আনার দাবিতে সোমবার বিকালে জনসমাবেশ করেছে বিএনপি। সমাবেশে উপজেলা বিএনপির সম্পাদক মোতাহার হোসেন আলমগীর মালতীয়া প্রধান অতিথি ছিলেন। যুবদল সম্পাদক শহিদুল ইসলাম দুলালের সঞ্চালনায় সিনিয়র সহ-সভাপতি আমিরুল ইসলাম মিন্টিজের সভাপতিত্বে সমাবেশে উপজেলা বিএনপির সাংগঠনিক সম্পাদক কাজী মঞ্জুর হোসেন, পৌর বিএনপি সম্পাদক খায়রুল ইসলাম সোহেল, উপজেলা যুবদল সভাপতি আশরাফুর রহমান দিপু ফরাজী, মীর ছায়েদ উপস্থিত ছিলেন।"
2024/08/13,শ্যামনগরে স্ত্রীর হাতে স্বামী খুন,Unknown,"শ্যামনগরে স্বামী হোসাইন মালিকে কুপিয়ে হত্যার অভিযোগ উঠেছে স্ত্রী খাদিজা খাতুনের বিরুদ্ধে। সোমবার বুড়িগোয়ালিনী ইউনিয়নের খোসালখালী গ্রামে এ ঘটনা ঘটে। এ ঘটনায় স্ত্রী খাদিজা খাতুনকে আটক করে খুলনার হরিণটানা থানায় সোপর্দ করেছে শিক্ষার্থীরা। হোসাইন মালি খোসালখালী গ্রামের আব্দুল হামিদ মালির ছেলে। নিহতের বাবা আব্দুল হামিদ জানান, অভাব-অনটনের কারণে খাদিজার সঙ্গে হোসাইন মালির ঝগড়া-ঝাটি লেগেই থাকত। সোমবার রাতে ঘুমন্ত অবস্থায় ধারালো অস্ত্র দিয়ে খাদিজা স্বামী হোসাইনকে কুপিয়ে হত্যা করে। পরে ভোরে খাদিজা খুলনায় পালিয়ে যায়। তার আচরণ অস্বাভাবিক হওয়ায় খুলনায় পৌঁছানোর পর বাসের সুপারভাইজার তাকে বৈষম্যবিরোধী ছাত্রদের কাছে হস্তান্তর করে। পরে ছাত্রদের কাছে খাদিজা স্বামী হত্যার কথা স্বীকার করে। তারা তাকে খুলনা হরিনটানা থানায় সোপর্দ করে। এদিকে কলারোয়ায় জমি নিয়ে বিরোধের জেরে ইবাদুল হক নামে এক বৃদ্ধকে পিটিয়ে হত্যার অভিযোগ উঠেছে। সোমবার দুপুরে উপজেলার কেরালকাতা ইউনিয়নের বলিয়ানপুর গ্রামে এ ঘটনা ঘটে। ইবাদুল হক ওই গ্রামের আকবর সরদারের ছেলে। জানা যায়, বলিয়ানপুর গ্রামের আকবর, ইউসুফ, আব্দুল্লাহ, আজগর আলীদের সঙ্গে ইবাদুলের পরিবারের জমি নিয়ে বিরোধ চলে আসছিল। বিষয়টি মীমাংসার জন্য সোমবার সকালে ভূমি জরিপকারী (আমিন) মাপ শুরু করেন। একপর্যায়ে দুই পক্ষের মধ্যে কথা-কাটাকাটি তারা উত্তেজিত হয়ে ইবাদুল ইসলামকে মারধর করেন। পরে তাকে উদ্ধার করে উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক মৃত ঘোষণা করেন।"
2024/08/13,নলডাঙ্গায় ১১ বাইক ফেলে পালাল সন্ত্রাসীরা,Unknown,"নলডাঙ্গার পচারমোড় এলাকায় সেনাবাহিনীর উপস্থিতি টের পেয়ে ১১টি মোটরসাইকেল ফেলে পালিয়ে গেছে সন্ত্রাসীরা। ওসি মোহা. মনোয়ারুজ্জামান বলেন, রোববার বিকালে ২০ থেকে ২২ জনের একটি দল উপজেলার পচারমোড় এলাকায় আগ্নেয়াস্ত্রসহ গ্রামে প্রবেশ করে। এ সময় এলাকাবাসী সেনাবাহিনীর টহল দলকে বিষয়টি জানালে তারা দ্রুত ঘটনাস্থলে উপস্থিত হয়। পরে সেনাবাহিনীর উপস্থিতি টের পেয়ে সন্ত্রাসীরা ১১টি মোটরসাইকেল ফেলে পালিয়ে যায়। এ বিষয়ে উপজেলার সেনা ক্যাম্পের দায়িত্বপ্রাপ্ত ক্যাপ্টেন নাঈম বলেন, মোটরসাইকেলগুলো জব্দ করে থানায় হস্তান্তর করা হয়েছে। মোটরসাইকেল মালিকদের চিহ্নিত করতে কাজ চলছে।"
2024/08/13,ভারতে পাচারকালে বাঘায় দুই মন ইলিশ জব্দ,Unknown,"ভারতে পাচারকালে বাঘায় পদ্মা নদীর সীমান্ত থেকে দুই মন ইলিশসহ ভ্যান জব্দ করা হয়েছে। সোমবার সকালে রাজশাহী ব্যাটালিয়ান-১ আলাইপুর ক্যাম্পের বিজিবি টহলদল পাকুড়িয়া ইউনিয়নের কিশোরপুর সীমান্ত এলাকা থেকে এগুলো জব্দ করে। এ বিষয়ে আলাইপুর বিওপি টহল কমান্ডার সুবেদার আব্দুর বর হাওলাদার বলেন, দুই মন ইলিশ নিয়ে কিশোরপুর পদ্মা নদীর পার হয়ে ভারতে হওয়ার প্রস্তুতি নিচ্ছিল পাচারকারীরা। এ সময় বিজিবির উপস্থিত টের পেয়ে মাছ ও ইঞ্জিনচালিত ভ্যান রেখে পালিয়ে যায়। জব্দ মাছের আনুমানিক দাম ধরা হয়েছে ১ লাখ ২০ হাজার টাকা। ইউএনও তরিকুল ইসলাম বলেন, জব্দ মাছ কাস্টমস অফিসের মাধ্যমে ৮০ হাজার টাকায় বিক্রি করা হয়েছে।"
2024/08/13,দাগনভূঞায় হামলায় আহত ছাত্রের মৃত্যু,Unknown,"দাগনভূঞা পৌরসভার ৯নং ওয়ার্ড আমানউল্লাপুর এলাকায় বৈষম্যবিরোধী আন্দোলনের নারীকে মারধর করার প্রতিবাদ করতে গিয়ে প্রতিপক্ষের হামলায় আহত শিক্ষার্থী আবিদুল ইসলাম চট্টগ্রাম মেডিকেল কলেজ হাসপাতালে চিকিৎসাধীন অবস্থায় মারা গেছেন। আবিদুল দাগনভূঞা একাডেমির নবম শ্রেণির শিক্ষার্থী। রোববার ময়নাতদন্তের পর পারিবারিক কবরস্থান আসরবাদে তার লাশ দাফন করা হয়েছে। জানা যায়, দাগনভূঞায় বৈষম্যবিরোধী আন্দোলনের সুমাইয়া নামে এক নারী পরিবারসহ উপজেলার আমানুউল্লাপুর গ্রামের নিজাম টাওয়ার নামে একটি বহুতল ভবনে ভাড়া থাকতেন। গত সোমবার ওই ভাড়া বাড়ির ছাদে পতাকা উত্তোলন করেন সুমাইয়া। ভবন মালিক নিজাম উদ্দিন, তার ভাই জসিম উদ্দিন ও বাড়ির দারোয়ানসহ কয়েকজন ওই নারীকে মারধর করেন। পরে আবিদুল ইসলামের বাবা জাহাঙ্গীর আলম প্রতিবাদ করলে তাকেও মারধর করে টাওয়ার মালিক নিজামসহ দারোয়ান। বাবাকে মারধরের প্রতিবাদ করতে গেলে আবিদকে এলোপাতাড়ি পিটিয়ে মাথা ফাটিয়ে দেয় তারা। পরে তাকে উদ্ধার করে চট্টগ্রাম মেডিকেল কলেজ হাসপাতালে ভর্তি করা হয়। সেখানে চারদিন চিকিৎসাধীন থাকার পর শনিবার সকালে আবিদ মারা যান। ওসি আবুল হাসিম বিষয়াট নিশ্চিত করেছেন।"
2024/08/13,পরিচ্ছন্ন বাংলাদেশ গড়ার প্রত্যয়,Unknown,"শেখ হাসিনার সরকার পতনের পর দেশব্যাপী নানা সংস্কার কাজ করছে শিক্ষার্থীরা। এ উপলক্ষ্যে রবি ও সোমবার বিভিন্নস্থানে পরিষ্কার-পরিচ্ছন্নতা কর্মসূচি, চিত্রাঙ্কন, বাজার মনিটরিং ও বৃক্ষরোপণ অভিযান হয়েছে। শিক্ষার্থীরা জানান, পরিচ্ছন্ন বাংলাদেশ গড়ার লক্ষ্যে কাজ করছে তারা। যুগান্তর প্রতিনিধিরা জানান : ইসলামী বিশ্ববিদ্যালয়ে ‘ক্লিন ক্যাম্পাস’ কর্মসূচি করেছে শিক্ষার্থীরা। সোমবার সাধারণ শিক্ষার্থীদের সঙ্গে বিশ্ববিদ্যালয়ের বিভিন্ন সামাজিক ও স্বেচ্ছাসেবী সংগঠনের সদস্যরাও অংশ নেয়। হিলিতে রেলস্টেশন এলাকার বিভিন্ন দেওয়ালে দেওয়ালে শিল্পকর্ম আঁকছেন শিক্ষার্থীরা। বাহুবলে দুর্বৃত্তদের চালানো ভাঙচুরের জায়গা পরিষ্কার করার পাশাপাশি দেয়াল লিখন ও মোছার কার্যক্রম যেমন চালাচ্ছে, তেমনই নতুন করে আর্টওয়ার্ক করছেন শিক্ষার্থীরা। কুচুয়ায় রহিমানগর বাজারে রাস্তার পাশের ড্রেনের ময়লা-আবর্জনা পরিষ্কার করেছে বিডি ক্লিন বৈষম্যবিরোধী ছাত্র আন্দোলনের শিক্ষার্থীরা। গৌরীপুরে থানার দেওয়ারে ছাত্র-জনতার আন্দোলনকে ঘিরে ‘রক্তাক্ত জুলাই’ এর গ্রাফিতিটি ফুটিয়ে তুলছেন বৈষম্যবিরোধী আন্দোলনকারী শিক্ষার্থীরা। এ আন্দোলনের প্রথম শহিদ রংপুরের আবু সাঈদ ও গৌরীপুরের তিন শহিদের নামও ঠাঁই পেয়েছে এ দেওয়ালে। কুষ্টিয়ার মিরপুরে মহাসড়কের পাশে বৃক্ষরোপণ করেছে বৈষম্যবিরোধী ছাত্র সমাজ। সোমবার কুষ্টিয়া-মেহেরপুর আঞ্চলিক মহাসড়কের পাশে মিরপুর রেলগেট এলাকায় বিভিন্ন প্রজাতির ফলজ ও বনজ বৃক্ষরোপণ করা হয়। বাগাতিপাড়ায় ট্রাফিকসহ নানা দায়িত্ব পালনের পাশাপাশি বাজার মনিটরিং করছে শিক্ষার্থীরা। সোমবার কার্যক্রম পরিচালনায় শিক্ষার্থীদের সঙ্গে কয়েকজন শিক্ষকও ছিলেন। দাউদকান্দিতে শিক্ষার্থীদের রংতুলিতে সেজেছে জনবহুল এলাকা। রংতুলি হাতে দেওয়ালে দেওয়ালে সাম্প্রতিক আন্দোলনের নানা স্লোগান ফুটিয়ে তুলেছেন তারা। দাউদকান্দি পার্ক ও গৌরীপুর পার্কের দেওয়ালে আঁকা হয় রক্তাক্ত মানচিত্র, পতাকা, আঙুলের রক্তিম ছাপ ও নানা প্রতিবাদী শব্দ-সংবলিত বাক্য।"
2024/08/13,"কাজে ফিরেছে পুলিশ, জনমনে স্বস্তি",Unknown,"ছাত্র-জনতার গণঅভ্যুত্থানে শেখ হাসিনার পদত্যাগের এক সপ্তাহ পর সোমবার সারা দেশে কাজে ফিরেছে পুলিশ। স্বাভাবিক হতে শুরু করেছে আইনশৃঙ্খলা পরিস্থিতি। জনসাধারণের মাঝে ফিরেছে স্বস্তি। সড়কে শৃঙ্খলা ফেরাতে শিক্ষার্থীদের সঙ্গে একযোগে কাজ করছে পুলিশের সদস্যরা। এ সময় শিক্ষার্থীসহ বিএনপি-জামায়াতের নেতাকর্মীরা তাদের ফুল দিয়ে শুভেচ্ছা জানান। যুগান্তর প্রতিনিধিরা জানান : চাঁদপুরে অতিরিক্ত পুলিশ সুপার ইয়াসির আরাফাতের নেতৃত্বে পুলিশের সদস্যরা কাজে ফিরেছেন। এ সময় তাদের শুভেচ্ছা জানান জেলা জামায়াতের নায়েবে আমির মাওলানা আব্দুর রহিম। পরে তারা বৈষম্যবিরোধী ছাত্র আন্দোলনের জেলা সমন্বয়কদের সঙ্গে কথা বলেন। জয়পুরহাটে পুলিশ সদস্যরা কাজে ফেরায় জনসাধারণের মাঝে স্বস্তি ফিরেছে। নাটোরে ৭ থানায় পূর্ণ কার্যক্রম শুরু করেছে পুলিশ। পুলিশ সুপার মো. তারিকুল ইসলাম বলেন, রোববার রাত থেকেই জেলা পুলিশের সদস্যরা কাজে ফিরেছেন। রাঙামাটির কাউখালীতে পুলিশ সদস্যরা কর্মে ফিরে বিভিন্ন এলাকায় টহল দিয়েছেন। রাজিব চন্দ্র কর বলেন, কোথাও কোনো অপ্রীতিকর পরিস্থিতি নেই। রানীনগর থানার ওসি মো. আবু ওবায়েদের নেতৃত্বে পুলিশ সদস্যরা বিভিন্ন এলাকায় টহল দিয়েছে। কুমিল্লায় সেনাবাহিনীর সহযোগিতায় জোরদার হয়েছে থানার কার্যক্রম। বুড়িচং, ব্রাহ্মণপাড়া ও দেবিদ্বার থানার কার্যক্রম শুরু হয়েছে। ব্রাহ্মণপাড়া থানার ওসি এসএম আতিক উল্লাহ বলেন, বৈরী পরিস্থিতিতেও আমার থানার কার্যক্রম বন্ধ ছিল না। আমার থানার সব পুলিশ সদস্য উপস্থিত আছেন। পাবনার ১১ থানায় পুরোপুরি স্বাভাবিক কার্যক্রম শুরু হয়েছে। অতিরিক্ত পুলিশ সুপার (পুলিশ সুপার পদোন্নতিপ্রাপ্ত) মাসুদ আলম জানান, থানায় স্বাভাবিক কাজকর্ম শুরু হয়েছে। গাইবান্ধায় ৭টি থানাসহ জেলার সকল পুলিশি কার্যক্রম পুরোদমে শুরু হয়েছে। সংবাদ সম্মেলনে ওই তথ্য জানান, পুলিশ সুপার মো. কামাল হোসেন। নওগাঁয় মাঠপর্যায়ে দায়িত্বে ফিরেছেন পুলিশ সদস্যরা। তাদের ফুল দিয়ে বরণ করেছেন শিক্ষার্থী ও বিএনপির নেতাকর্মীরা। বৈষম্যবিরোধী ছাত্র আন্দোলনের সমন্বয়ক তানজিম বিন বারী বলেন, পুলিশ ও শিক্ষার্থীদের মধ্যে যেন কোনো আস্থার সংকট না হয় সেজন্য ফুল দিয়ে শুভেচ্ছা জানানো হয়েছে। পুলিশ সুপার মুহাম্মদ রাশিদুল হক বলেন, পুরোদমে কার্যক্রম শুরু হয়েছে। কাউনিয়ায় দেওয়ালে দেওয়ালে অংকন ও সড়কে শৃঙ্খলা ফেরাতে ব্যস্ত সময় পার করছেন শিক্ষার্থীরা। মোফাজ্জল হোসেন মডেল সরকারি উচ্চ বিদ্যালয়, কাউনিয়া মহিলা কলেজের দেওয়ালে শিল্পকর্ম করছেন শিক্ষার্থীরা। চারঘাট থানায় কাজে যোগদান করেছে পুলিশ। সোমবার সেনা বাহিনীকে সঙ্গে নিয়ে মতবিনিময় করেন মডেল থানার ওসি সিদ্দিকুর রহমান। লালপুরে পুলিশের কার্যাক্রম শুরু হয়েছে। ওসি নাছিম আহমেদ বিষয়টি নিশ্চিত করেছেন। রাজবাড়ীতে আইনশৃঙ্খলা পরিস্থিতি স্বাভাবিক হচ্ছে, গতি ফিরছে অফিসের কাজকর্মেও। পুলিশ সুপার জি. এম. আবুল কালাম আজাদ বলেন, আইনশৃঙ্খলা পরিস্থিতি ঠিক রাখতে সবরকম ব্যবস্থা নেওয়া হয়েছে। কুমারখালী থানায় কাজে যোগ দিয়েছে পুলিশ। ওসি মো. আকিবুল ইসলাম বলেন, দাবি দাওয়া মেনে নেওয়ার আশ্বাসে কাজে ফিরেছে পুলিশ সদস্যরা। ঝিনাইদহে কাজে যোগ দেওয়ায় পুলিশ সদস্যদের ফুল দিয়ে বরণ করে নেন শিক্ষার্থীরা। কার্যক্রম শুরু হয়েছে ট্রফিক পুলিশেরও। ট্রাফিফ বিভাগের পরিদর্শক (প্রশাসন) মশিউর রহমান জানান, ৬ উপজেলার ৪০টি গুরুত্বপূর্ণ স্থানে কাজ শুরু করেছেন তারা। তাদের সহযোগিতা করছে শিক্ষার্থীরা। রাজশাহীতে থানায় সীমিত আকারে শুরু হয়েছে কার্যক্রম। সড়কে দেখা মিলেছে ট্রাফিক পুলিশ সদস্যদের। অতিরিক্ত ডিআইজি হেমায়েতুল ইসলাম বলেন, আরএমপির সতল থানাসহ ট্রাফিক পুলিশ সদস্যরা যথারীতি দায়িত্ব পালন করছেন। কুড়িগ্রামে ১২ থানায় পুরোদমে শুরু হয়েছে পুলিশের কার্যক্রম। পুলিশ সুপার আল আসাদ মো. মাহফুজুল ইসলাম কোনো অপরাধ হলে পুলিশকে জানানোর আহ্বান জানান। ফরিদগঞ্জে ওসি মো. হানিফ সরকারসহ পুলিশ সদস্যদের ফুলেল শুভেচ্ছা জানিয়েছে শিক্ষার্থীরা। চরভদ্রাসনে ‘পুলিশ-জনতা ভাই ভাই, মিলে মিশে কাজ করতে চাই’ এ স্লোগানে র‌্যালি হয়েছে। এতে উপস্থিত ছিলেন ওসি মুহাম্মদ আব্দুল ওহাব, সাবেক উপজেলা চেয়ারম্যান এজিএম বাদল আমিন। গোয়ালন্দে পুলিশের পাশাপাশি কাজ করছে সেনাবাহিনীও। ওসি প্রাণবন্ধু চন্দ্র বিশ্বাস বিষয়টি নিশ্চিত করেন। চাটখিল থানার কার্যক্রম শুরু হয়েছে। পুলিশ সুপার আসাদুজ্জামান খান ছাত্র-জনতার সামনে থানা চালু ঘোষণা করেন। সাতক্ষীরায় বৈষম্যবিরোধী ছাত্র আন্দোলনের সমন্বয়কদের সঙ্গে সভা করেছে পুলিশ। এতে উপস্থিত ছিলেন পুলিশ সুপার মোহাম্মদ মতিউর রহমান সিদ্দিকী, ছাত্র আন্দোলনের সমন্বয়ক নাজমুল হাসান। এ সময় পুলিশ মানুষের জন্য কাজ করবে বলে প্রত্যয় ব্যক্ত করা হয়। চট্টগ্রামে ১৫ থানায় সীমিত পরিসরে পুলিশিং কার্যক্রম শুরু হয়েছে। দায়িত্ব পালন করছেন ট্রাফিক সদস্যরাও। সিএমপির অতিরিক্ত কমিশনার (ট্রাফিক) মাসুদ আহমেদ বলেন, সকাল থেকেই নগরীর মোড়ে মোড়ে কাজ করেছেন সদস্যরা। রংপুর মেট্রোপলিটন পুলিশের উপ-কমিশনার (ট্রাফিক বিভাগ) মেনহাজুল আলম বলেন, নগরীতে যানজট নিয়ন্ত্রণে সকাল থেকে ট্রাফিক পুলিশ সদস্যরা কাজ করেছেন। নোয়াখালীতে সেনাবাহিনীর সহায়তায় শুরু হয়েছে ট্রাফিক ও ৮ থানার কার্যক্রম। সুধারাম মডেল থানার ওসি মীর জাহেদুল হক রনি এ তথ্য জানান। দুমকিতে পরিচ্ছন্নতা অভিযান ও ট্রাফিক নিয়ন্ত্রণ করছেন শিক্ষার্থীরা। পটুয়াখালীর মহিপুরে কুয়াকাটা সমুদ্র সৈকত পরিচ্ছন্নতার মধ্য দিয়ে পুলিশের কার্যক্রম শুরু হয়েছে। এ সময় উপস্থিত ছিলেন, পৌর বিএনপির সভাপতি আ. আজিজ মুসুল্লি, ওসি আনোয়ার হোসেন তালুকদার, বৈষম্যবিরোধী ছাত্র আন্দোলনে ঢাবি সমন্বয়ক শহিদুল ইসলাম সৈকত, রফিকুল ইসলাম, রাবি সমন্বয়ক ইমরান হোসেন, সাত কলেজ সমন্বয়ক শামিম রেজা, মোহাম্মদ মহিম। দেলদুয়ারে থানা পুলিশের স্বাভাবিক কার্যক্রম শুরু হয়েছে। ইউএনও শাকিলা পারভীন, সেনা কর্মকর্তা ক্যাপ্টেন আশানুর দেলদুয়ার, ওসি প্রদ্যুৎ সরকারকে সঙ্গে নিয়ে থানার মূল ফটক উন্মোচন করেন। কোটালীপাড়ায় কাজে যোগ দেওয়ায় পুলিশ সদস্যদের শুভেচ্ছা জানায় বিএনপি। ওসি মুহাম্মাদ ফিরোজ আলম জানান, জনগণের সহায়তায় আমরা শৃঙ্খলা বজায় রাখতে কাজ করে যাব। পিরোজপুরের কাউখালীতে ওসি হুমায়ন কবিরের নেতৃত্বে কাজে যোগ দিয়েছে পুলিশ। এ সময় বিএনপি-জামায়াতের নেতাকর্মীরা ফুল দিয়ে তাদের বরণ করে নেন। দেওয়ানগঞ্জে শিক্ষার্থীরা সানন্দবাড়ী, তারাটিয়া, পৌর এলাকায় সড়ক পরিষ্কারসহ ট্রাফিকের দায়িত্ব পালন করেছেন। মাদারীপুরের ৫ থানায় পূর্ণাঙ্গ ডিউটিতে ফিরেছে পুলিশ সদস্যরা। সদর মডেল থানার ওসি এএইচএম সালাউদ্দিন জানান, জনগণের বন্ধু হিসাবে কাজ করবে পুলিশ। পাকুন্দিয়ায় সড়কে ছাত্রসমাজ ও ফায়ার সার্ভিসের সদস্যরা দায়িত্ব পালন করছেন।"
2024/08/13,চারজনের বিরুদ্ধে মামলা ৫ কোটি টাকা আত্মসাতের,Unknown,"চট্টগ্রাম জেনারেল হাসপাতালে ত্রুটিপূর্ণ মালামাল ও দরপত্র সংক্রান্ত অনিয়মের মাধ্যমে ৫ কোটি ৩৭ লাখ টাকা আত্মসাতের চেষ্টার অভিযোগে মামলা করেছে দুর্নীতি দমন কমিশন (দুদক)। রোববার সাবেক হিসাবরক্ষকসহ চারজনের বিরুদ্ধে দুদক চট্টগ্রামের সহকারী পরিচালক এনামুল হক এ মামলা করেন। মঙ্গলবার বিষয়টি জানাজানি হয়। এ মামলায় আসামিরা হলেন ২৫০ শয্যাবিশিষ্ট চট্টগ্রাম জেনারেল হাসপাতালের হিসাবরক্ষক মুহাম্মদ ফোরকান এবং ঠিকাদারি প্রতিষ্ঠান আহম্মদ এন্টারপ্রাইজের স্বত্বাধিকারী মুন্সী ফররুখ হোসাইন, তার ভাই মুন্সী সাজ্জাদ হোসেন ও কর্মচারী মুকিত মণ্ডল। মামলার এজাহারে বলা হয়, ২০১৩-১৪ সালে ২৫০ শয্যার চট্টগ্রাম জেনারেল হাসপাতালে আইসিইউ শয্যাসহ অন্যান্য সামগ্রীর ৫ কোটি ৩৭ লাখ টাকার মালামাল সরবরাহ করে আহম্মদ এন্টারপ্রাইজ। যন্ত্রপাতির ত্রুটি থাকায় হাসপাতাল কর্তৃপক্ষ সেগুলো গ্রহণ করেনি। মালামাল ত্রুটি ও দরপত্র সংক্রান্ত অনিয়মের অভিযোগে দুদকে একটি মামলা হয়। তদন্ত কর্মকর্তা তদন্ত শেষে ওই মামলার অভিযোগপত্র দেয়। মামলাটি বিচারাধীন থাকায় বিল পরিশোধ করা হয়নি। এই অবস্থায় ২০২২ সালের জুনে ঠিকাদারি প্রতিষ্ঠানের মালিক ও জেনারেল হাসপাতালের হিসাবরক্ষক ফোরকান ভুয়া মঞ্জুরি ব্যয় তৈরি করে সিভিল সার্জনের একক সইয়ে বিল তৈরি করেন। পরে এটি চট্টগ্রাম বিভাগীয় হিসাবরক্ষণ কর্মকর্তার কার্যালয়ে পাঠানো হয়। তবে সেটি ছাড় না দিয়ে ফেরত পাঠানো হয় হিসাবরক্ষণ কর্মকর্তার কার্যালয় থেকে। ২০২২ সালের জুন মাসে ওই ঘটনার পর বিভাগীয় স্বাস্থ্য পরিচালকের পক্ষ থেকে চার সদস্যের তদন্ত কমিটি গঠন করা হয়েছিল। কমিটির প্রতিবেদনে জালিয়াতির বিষয়টি উঠে আসায় ফোরকানের বিরুদ্ধে দুদকে অভিযোগ করেন হাসপাতালের তৎকালীন তত্ত্বাবধায়ক ডা. সেখ ফজলে রাব্বি। এরপর ফোরকানকে চট্টগ্রাম থেকে মুন্সীগঞ্জে বদলি করা হয়। এ বিষয়ে দুদক চট্টগ্রামের উপপরিচালক নাজমুচ্ছায়াদাতের মোবাইল ফোনে কল করা হলেও তিনি রিসিভ না করার বক্তব্য পাওয়া যায়নি। "
2024/08/13,১৫ আগস্ট বঙ্গবন্ধুর প্রতিকৃতিতে শ্রদ্ধা জানাতে চায় আ.লীগ,Unknown,"জাতীয় শোক দিবস উপলক্ষ্যে ১৫ আগস্ট রাজধানীর ধানমন্ডি-৩২ নম্বরে বঙ্গবন্ধু স্মৃতি জাদুঘরের সামনে বঙ্গবন্ধু শেখ মুজিবুর রহমানের প্রতিকৃতিতে শ্রদ্ধা নিবেদন করতে চায় আওয়ামী লীগ। একই সঙ্গে বঙ্গবন্ধুসহ ১৫ আগস্টে সব শহিদের রুহের মাগফিরাত কামনায় দোয়া ও মিলাদ মাহফিল করার সিদ্ধান্ত নিয়েছে দলটি। দিবসটি উপলক্ষ্যে দলীয় কর্মসূচির অনুমতি এবং নিরাপত্তা চেয়ে নতুন অন্তর্র্বর্তীকালীন সরকারের কাছে ইতোমধ্যে আবেদন করা হয়েছে। বিষয়টি যুগান্তরকে নিশ্চিত করেছেন আওয়ামী লীগের সাংগঠনিক সম্পাদক বিএম মোজাম্মেল হক। তিনি বলেন, ১৫ আগস্ট সকাল ৯টায় ধানমন্ডি-৩২ নম্বরে বঙ্গবন্ধুর প্রতিকৃতিতে শ্রদ্ধা নিবেদন এবং সকাল সাড়ে ৯টায় দোয়া ও মিলাদ মাহফিলের আয়োজন করা হবে। ইতোমধ্যে এ বিষয়ে আমরা নতুন সরকারের কাছে আবেদনও করেছি। মোজাম্মেল হক বলেন, শুধু ঢাকা নয়, সারা দেশে দলের সব ইউনিটের উদ্যোগে বঙ্গবন্ধুর প্রতিকৃতিতে শ্রদ্ধা নিবেদন এবং দোয়া ও মিলাদ মাহফিলের আয়োজন করা হবে। সেজন্য দলের পক্ষ থেকে তৃণমূল নেতাকর্মীদের নির্দেশনা দেওয়া হচ্ছে। এদিকে আওয়ামী লীগের যুগ্ম সাধারণ সম্পাদক মাহবুবউল আলম হানিফ একটি আন্তর্জাতিক গণমাধ্যমকে বলেন, ‘১৫ আগস্টের কর্মসূচিতে নিরাপত্তার জন্য দলের পক্ষ থেকে স্বরাষ্ট্র উপদেষ্টার কাছে চিঠি পাঠানো হয়েছে। আমরা আশা করি, সেই অনুমতি দেওয়া হবে।’ এর আগে ১৫ আগস্ট শান্তিপূর্ণভাবে ধানমন্ডি-৩২ নম্বরে ফুল দিতে দেশবাসীর প্রতি আহ্বান জানিয়েছেন আওয়ামী লীগ সভাপতি ও সাবেক প্রধানমন্ত্রী শেখ হাসিনার ছেলে সজীব ওয়াজেদ জয়। রোববার রাতে নিজের ভেরিফায়েড ফেসবুক পেজে দেওয়া ভিডিও বার্তায় তিনি এ আহ্বান জানান। একই সঙ্গে বঙ্গবন্ধু, স্বাধীনতার চেতনা ও বঙ্গবন্ধুর পরিবারের জন্য দোয়া চান জয়। ছাত্র-জনতার আন্দোলনের মুখে ৫ আগস্ট প্রধানমন্ত্রীর পদ থেকে পদত্যাগ করেন আওয়ামী লীগ সভাপতি শেখ হাসিনা। এর পরই দেশ ছাড়েন তিনি। এমন পরিস্থিতিতে নিজেদের নিরাপত্তার শঙ্কায় দলের সর্বস্তরের নেতা এবং দলীয় এমপি-মন্ত্রীরাও চলে যান ‘আত্মগোপনে’। গোপনে দেশত্যাগ করেন অনেকে। এমন অবস্থার মধ্যে ১৫ আগস্ট জাতীয় শোক দিবসে আওয়ামী লীগ কোনো কর্মসূচি দিতে পারবে কি না-তা নিয়ে ধোঁয়াশা তৈরি হয়েছিল। অবশেষে নিজেদের কর্মসূচি নিয়ে মুখ খুলতে শুরু করেছেন দলটির নেতারা।"
2024/08/13,ঢাকার বেশিরভাগ সড়কে ফিরেছেন ট্রাফিক পুলিশ,Unknown,"রাজধানী ঢাকার বেশিরভাগ সড়কেই যান চলাচল নিয়ন্ত্রণের দায়িত্বে ফিরেছেন ট্রাফিক পুলিশ। রাজধানীর কিছু কিছু পয়েন্টে রোববার থেকে ট্রাফিক পুলিশ দায়িত্ব পালন শুরু করলেও সোমবার থেকে তারা পুরোপুরি রাস্তায় নেমেছেন। শিক্ষার্থীরাও সড়কে দায়িত্ব পালনে তাদের সহায়তা করছেন। রাজধানীর রাস্তায় ট্রাফিক পুলিশ ফিরে আসায় আনন্দিত সাধারণ মানুষও। অনেকে পুলিশ সদস্যদের সঙ্গে কুশল বিনিময় করছেন এবং তাদের নিরাপদে দায়িত্ব পালনে আশ্বস্ত করছেন। সাধারণ নাগরিকরা বলছেন, ঢাকা শহরের ট্রাফিক ব্যবস্থা নিয়ন্ত্রণে রাখতে ট্রাফিক পুলিশের ভূমিকা অপরিহার্য। তাদের ছাড়া রাজধানীর যান চলাচল নিয়ন্ত্রণ করা সম্ভব না। এখন আগের প্রসঙ্গ না টেনে পুলিশকে নতুন উদ্যমে কাজ করতে হবে। পুলিশ সদস্যরা লাঠিয়াল বাহিনী না হয়ে জনগণের সেবক হিসাবে কাজ করবেন এটাই জনগণের প্রত্যাশা। সোমবার রাজধানীর যাত্রাবাড়ী, মতিঝিল, গুলিস্তান, শাহবাগ, ফার্মগেট, মহাখালী, বনানী, গুলশান, মালিবাগ ও পুরান ঢাকার বিভিন্ন এলাকা ঘুরে ট্রাফিক পুলিশকে দায়িত্ব পালন করতে দেখা গেছে। গুলশান-১ নম্বরে দেখা যায়, ট্রাফিক পুলিশ সিগন্যালে কাজ করছেন। তাদের সহযোগিতা করছেন এক দল শিক্ষার্থী। পুলিশ সদস্যরাও স্বতঃস্ফূর্তভাবে নির্ভয়ে যানজট নিরসনে কাজ করে যাচ্ছেন। রাস্তা পার হওয়ার সময় সাধারণ নাগরিকদের অনেকে পুলিশ সদস্যদের সঙ্গে কুশল বিনিময় করেন এবং নির্ভয়ে কাজ করতে আশ্বস্ত করেন। ঢাকা মহানগর ট্রাফিক পুলিশের গুলশান বিভাগের অতিরিক্ত উপ-কমিশনার এএসএম হাফিজুর রহমান বলেন, দায়িত্বে ফিরে আসায় মানুষ আমাদের স্বাগত জানিয়েছে। আমাদেরকে তারা সহযোগিতা করছে। সবাই বলছে, ট্রাফিক পুলিশ ছাড়া ঢাকা শহর অচল। ফার্মগেট মোড়ে ট্রাফিক জোনের সার্জেন্ট মো. সোহরাব হোসেন জানান, রাস্তায় ট্রাফিক পুলিশ ফিরে আসায় সবাই খুবই ভালো রেসপন্স করছে। আমরা উচ্ছ্বসিত। যে ভয়টা ছিল, সেটা কেটে গেছে। ট্রাফিকের তেজগাঁও জোনের অতিরিক্ত উপকমিশনার (এডিসি) কাজী রুমানা নাসরিন বলেন, সকাল থেকে ট্রাফিক বিভাগের সব পুলিশ সদস্য কাজে যোগ দিয়েছেন। সবাই আন্তারিকতার সঙ্গে কাজ করছেন। ট্রাফিকের ধানমন্ডি জোনের সহকারী কমিশনার নবকুমার বিশ্বাস বলেন, ঊর্ধ্বতন কর্মকর্তারা আরও কয়েকদিন আগে কাজে যোগ দিয়েছে। তবে অধস্তনরা কর্মবিরতি প্রত্যাহার করায় সোমবার থেকে মাঠ পর্যায়ে পুরোপুরিভাবে কাজ শুরু করেছে। মতিঝিল ট্রাফিক জোনের অতিরিক্ত উপকমিশনার (এডিসি) মো. শাকিবুল ইসলাস খান বলেন, ট্রাফিক পুলিশের সব সদস্য কাজে যোগ দিয়েছেন। তবে এখনও সব স্থানে ট্রাফিক পুলিশ মোতায়েন করা হয়নি। পর্যায়ক্রমে দায়িত্ব দেওয়া হচ্ছে। রোববার অন্তর্বর্তী সরকারের স্বরাষ্ট্র উপদেষ্টা ব্রিগেডিয়ার জেনারেল এম সাখাওয়াত হোসেনের সঙ্গে আলোচনা করে কর্মবিরতি প্রত্যাহার করে মাঠ পর্যায়ের পুলিশ সদস্যরা। সোমবার থেকেই তারা পুরোপুরিভাবে কাজে যোগ দেওয়ার ঘোষণা দেন। উল্লেখ্য, বৈষম্যবিরোধী আন্দোলনে ছাত্র-জনতার সঙ্গে পুলিশের বিক্ষোভ ও সংঘর্ষের পর বহু জায়গায় ট্রাফিক পুলিশের বক্স জ্বালিয়ে দেওয়া হয়। ছাত্র-জনতার আন্দোলনের মুখে ৫ আগস্ট শেখ হাসিনা পদত্যাগ করলে থানা ও ট্রাফিক পুলিশের বেশিরভাগ সদস্যই আত্মগোপনে চলে যায়। এতে ট্রাফিক ব্যবস্থাপনাও অচল হয়ে পড়ে। একপর্যায়ে শিক্ষার্থীরা সড়কে নেমে ট্রাফিকের দায়িত্ব পালন করতে শুরু করে।"
2024/08/13,পুনর্বিবেচনা করা হবে সাইবার আইনের বিতর্কিত ধারা : নাহিদ,Unknown,"সাইবার নিরাপত্তা আইনের বিতর্কিত ধারাগুলো পুনর্বিবেচনা করা হবে বলে জানিয়েছেন অন্তর্বর্তী সরকারের ডাক, টেলিযোগাযোগ ও তথ্যপ্রযুক্তি উপদেষ্টা নাহিদ ইসলাম। রাজধানীর আগারগাঁওয়ে আইসিটি টাওয়ারে সোমবার সকালে মন্ত্রণালয়ের কর্মকর্তাদের সঙ্গে বৈঠক শেষে গণমাধ্যমকর্মীদের তিনি এ কথা বলেন। নাহিদ বলেন, তরুণদের ব্যাপকভাবে এই মন্ত্রণালয়ের সঙ্গে যুক্ত করতে হবে। দেশে-দেশের বাইরে আইটিতে যারা দক্ষ ও নতুন ধরনের কাজ করতে আগ্রহী, তাদের নিয়ে বিশেষ টিম গঠনের কথা আমরা ভাবছি। টেন মিনিট স্কুলে আবারও বিনিয়োগ শুরু হবে কি না জানতে চাইলে নাহিদ ইসলাম বলেন, আন্দোলনের পক্ষে থাকার কারণে কেউ যদি বঞ্চিত হয়ে থাকেন, অবশ্যই তাদের প্রতি সুবিচার করা হবে ও তাদের সঙ্গে যৌথভাবে কাজ করা হবে। তিনি বলেন, আন্দোলনের সময় বিভিন্ন স্টার্টআপ যারা শিক্ষার্থীদের পক্ষে অবস্থান নিয়েছিল, তাদের প্রতি বিরূপ আচরণ করা হয়েছিল। তাদের বিনিয়োগ বন্ধ করে দেওয়া হয়েছিল। আমরা এই বিষয়টির নিন্দা জানিয়েছি। দ্রুত তাদের সঙ্গে যোগাযোগ করা হবে ও পুনরায় তাদের সঙ্গে কাজ করার যে প্রক্রিয়া ছিল, সেটি চালু করা হবে। সার্বিকভাবে কাঠামোগত সংস্কারের কথা আমরা বলছি; সব মন্ত্রণালয়েই যাতে এটা করা হয়। ইন্টারনেট বন্ধ নিয়ে আপনি একটি তদন্ত কমিটি করেছেন। এর সঙ্গে যদি সাবেক প্রতিমন্ত্রী বা কোনো সংস্থার প্রধান জড়িত থাকেন, তাদের বিরুদ্ধে মামলা বা কোনো পদক্ষেপ নেবেন কি না-জানতে চাইলে তথ্যপ্রযুক্তি উপদেষ্টা বলেন, অবশ্যই আমরা আইনি পদক্ষেপ নেব। তিনি বলেন, যদি পুনরায় বিস্তারিত তদন্ত করতে হয়, সেটি করা হবে। এ ক্ষেত্রে সরকার, মন্ত্রী বা অন্য কোনো সংস্থার লোক যুক্ত হয়, তাদের অবশ্যই বিচার করা হবে। এটি মানুষের মানবাধিকারের বিষয় অবাধ তথ্যপ্রবাহ ও ইন্টারনেট নিশ্চিত করা। যারা বন্ধ করে দিয়েছে, তারা মানবাধিকার লঙ্ঘন করেছে ও বন্ধ করে শত শত মানুষকে হত্যা করা হয়েছে। অবশ্যই এই প্রক্রিয়ায় যারা জড়িত তাদের বিচার করা হবে। উপদেষ্টার দায়িত্ব নেওয়ার পর সোমবার প্রথম আগারগাঁওয়ে নিজের কার্যালয়ে আসেন নাহিদ ইসলাম। কর্মকর্তাদের সঙ্গে বৈঠক শেষে বেরিয়ে যাওয়ার সময়ে নিচে অর্ধশতাধিক মানুষ জড়ো হন ও তারা আইসিটি উপদেষ্টার কাছে বিভিন্ন অভিযোগ করেন, স্লোগান দেন। অভিযোগকারীরা বলেন, আইসিটি বিভাগে সিন্ডিকেট ছাড়া কাজ হয় না। নির্দিষ্ট কারও স্বজন ও কাছের লোকদের কাজ দেওয়া হতো। বিক্ষোভকারীরা এটুআই ভুয়া বলেও স্লোগান দেন। তাদের উদ্দেশে নাহিদ ইসলাম বলেন, তিনি সবার দাবিদাওয়া শুনবেন, আলোচনা করবেন। আইসিটি বিভাগে কাঠামোগত সংস্কার করা হবে। দুর্নীতির বিরুদ্ধে জিরো টলারেন্স নীতি থাকবে বলেও জানান তিনি।"
2024/08/13,চেয়ারম্যানসহ দুর্নীতিবাজদের অপসারণ দাবিতে ধর্মঘট,Unknown,"বান্দরবান পার্বত্য জেলা পরিষদের দুর্নীতিবাজ চেয়ারম্যান ও সদস্যদের অপসারণ করে অতি দ্রুত অন্তর্র্বর্তীকালীন জেলা পরিষদ গঠনের দাবিতে অবস্থান ধর্মঘট পালন করছে সচেতন নাগরিকসমাজ। সোমবার সকাল থেকে মেঘলায় বান্দরবান পার্বত্য জেলা পরিষদের প্রবেশপথে বান্দরবান পার্বত্য নাগরিক পরিষদের চেয়ারম্যান কাজী মুজিবর রহমানের নেতৃত্বে অনির্দিষ্টকালের এ অবস্থান ধর্মঘট শুরু করা হয়। তারা পরিষদের প্রবেশ গেট এবং চেয়ারম্যানের বাসভবনের গেটে তালা লাগিয়ে দিয়েছেন। কাজী মুজিবর রহমান জানান, এ অবস্থান ধর্মঘট অন্তর্র্বর্তীকালীন জেলা পরিষদ গঠন না হওয়া পর্যন্ত চলবে। বিগত সরকারের আমলে নিয়োগ বাণিজ্য, টেন্ডার বাণিজ্য, বাজার ফান্ডের প্লট বাণিজ্য থেকে শুরু করে এমন কোনো অনিয়ম নেই, যা তারা করেনি। হয়রানি করেছে বান্দরবানের সাধারণ জনগণকে। জনগণের কাছে তাদের এখন সেগুলোর হিসাব দিতে হবে। সচেতন নাগরিকসমাজের সমন্বয়ক শাহাজালাল রানা বলেন, দীর্ঘসময় দুর্নীতিবাজ চেয়ারম্যান ক্যা শৈ হ্লা ও সদস্যদের যোগসাজশে বৈষম্যমূলক নিয়োগ, অস্তিত্ববিহীন ভুয়া প্রকল্প বানিয়ে সরকারি টাকা আত্মসাৎসহ বিভিন্ন দুর্নীতিতে লিপ্ত ছিলেন। যার ফলে তিনি বর্তমান পরিস্থিতিতে পলাতক রয়েছেন। এছাড়া অবৈধ উপায় অবলম্বন করে যেসব অপকর্ম ও দুর্নীতি করেছেন, সেগুলো বৈধ করতে তিনদিন ধরে তিনি অফিসে না এসেও আত্মগোপনে থেকে সরকারি ফাইলে স্বাক্ষর করে যাচ্ছেন। তাই ফাইলে স্বাক্ষর করা বন্ধ করে অতিদ্রুত দুর্নীতিগ্রস্ত চেয়ারম্যান ও সদস্য দ্রুত পরিবর্তন করে নতুন চেয়ারম্যান-সদস্য নিয়োগের দাবি জানানো হয়। তারা জানান, পরিবর্তন না হওয়া পর্যন্ত এ কর্মসূচি চলবে। অফিস চলাকালীন চলমান এ কর্মসূচিতে আরও অংশ নেন জেলা সভাপতি নাছির উদ্দিনসহ বিভিন্ন শ্রেণি-পেশার মানুষ। বান্দরবান পার্বত্য জেলা পরিষদের মুখ্য নির্বাহী কর্মকর্তা (উপসচিব) মো. মাসুম বিল্লাহ জানান, সচেতন নাগরিক সমাজের অবস্থান ধর্মঘটের কারণে অফিস করতে পারেননি তিনিসহ জেলা পরিষদের অন্য কর্মচারীরা। প্রসঙ্গত, বান্দরবান জেলা পরিষদের দুর্নীতি নিয়ে সোমবার দৈনিক যুগান্তরে ‘অস্তিত্বহীন প্রকল্প দেখিয়ে ৭২০ কোটি টাকা লুট’ শিরোনামে প্রতিবেদন প্রকাশের পর চেয়ারম্যানসহ সদস্যদের অপসারণের দাবিতে অবস্থান ঘর্মঘটের ডাক দেয় বান্দরবানবাসী। মোটা অঙ্কের টাকার বিনিময়ে প্লট লিজের অভিযোগ : বান্দরবান বাজার ফান্ডের অধীনে ‘বান্দরবান বহুমুখী সমবায় সমিতি লিমিটেড’-এর দুটি প্লট খাস করে কোনো নিয়ম না মেনে রাতারাতি লিজ দেওয়ার অভিযোগ উঠেছে বান্দরবান জেলা পরিষদ চেয়ারম্যান ক্যা শৈ হ্লা এবং সাবেক মুখ্য নির্বাহী আব্দুল্লাহ আল মামুনের বিরুদ্ধে। নাম গোপন রাখার শর্তে সমিতির কয়েক সদস্য জানান, যেখানে বাজার ফান্ডের কোনো প্লট রেজিস্ট্রি হতে সময় লাগে কমপক্ষে তিন মাস, সেখানে রাতারাতি কীভাবে প্লটগুলো খাস দেখিয়ে আবার নতুনভাবে লিজে দেওয়া হলো, সেটা মাথায় আসে না। জেলা পরিষদ চেয়ারম্যান ক্যা শৈ হ্লা সম্পর্কে বান্দরবানের সাবেক সংসদ-সদস্য বীর বাহাদুর উশৈশিংয়ের শ্যালক হওয়ায় কোনো অভিযোগ তো দূরের কথা, মুখ খোলারও সাহস পাননি সমবায় সমিতির কোনো সদস্য। জানা যায়, ক্যা শৈ হ্লা ক্ষমতার অপব্যবহার করে ১৪ বছরের খাজনা বকেয়া দেখিয়ে খাস করা প্লটগুলো মোটা অঙ্কের টাকার বিনিময়ে রাতারাতি লিজ দিয়েছেন ব্যবসায়ী অরূপ কুমার দাশ আর নেলী দাশকে। অথচ বান্দরবান জেলা পরিষদের অধীনে থাকা বাজার ফান্ডের শত শত প্লট ৩০/৪০ বছরেরও খাজনা বকেয়া রাখার নজির রয়েছে। সমবায় সমিতির সভাপতি চহ্লাপ্রু জিমি জানান, জেলা পরিষদ চেয়ারম্যান ও মুখ্য নির্বাহী কর্মকর্তা মিলে মোটা টাকার বিনিময়ে সমিতির প্লট দুটি অবৈধভাবে লিজে দিয়েছেন। আমাদের একটা নোটিশ পর্যন্ত দেওয়া হয়নি। নাম প্রকাশ না করার শর্তে একজন বলেন, প্রথমে প্লট দখল করে রেজিস্ট্রির জন্য ক্রেতার কাছ থেকে ক্যা শৈ হ্লা নিয়েছেন ৫০ লাখ টাকা। পরে রেজিস্ট্রি কাগজে স্বাক্ষর করার জন্য ক্রেতা থেকে আবারও ১৫ লাখ টাকা নিয়েছেন তৎকালীন মুখ্য নির্বাহী আব্দুল্লাহ আল মামুন। তবে সাবেক মুখ্য নির্বাহী কর্মকর্তা আব্দুল্লাহ আল মামুন এবং ক্রেতা অরূপ কুমার দাশ অভিযোগগুলো অস্বীকার করেছেন। এ ব্যাপারে ক্যা শৈ হ্লার বক্তব্যের জন্য সরাসরি দুইবার অফিসে গিয়েও তাকে পাওয়া যায়নি। ফোনেও অসংখ্যবার কল করা হয়। কিন্তু তিনি ধরেননি। পরে খুদে বার্তাও পাঠানো হয় হোয়াটসঅ্যাপ ও মেসেঞ্জারে। কিন্তু তিনি কোনো সাড়া দেননি।"
2024/08/13,রাজশাহীর ৯৫ স্থানীয় সরকার প্রতিষ্ঠান বন্ধ,Unknown,"গত দুই সপ্তাহ ধরে বন্ধ রাজশাহীর ৭২টি ইউনিয়ন, ১৪টি পৌরসভা ও ৯টি উপজেলা পরিষদের সেবা কার্যক্রম। রাজশাহীর স্থানীয় সরকার বিভাগের এসব প্রতিষ্ঠানের কার্যক্রম পুরোপুরি বন্ধ থাকায় ভোগান্তিতে পড়েছেন সেবাপ্রার্থী হাজারো মানুষ। গত ৫ আগস্ট থেকে রাজশাহীতে চলা সহিংসতা ও ধ্বংসযজ্ঞের শিকার হয়েছে স্থানীয় সরকার বিভাগের অনেক প্রতিষ্ঠান। পলাতক আছেন উপজেলা পরিষদের অনেক চেয়ারম্যান, পৌরসভার মেয়র ও অধিকাংশ ইউনিয়ন পরিষদের চেয়ারম্যানরা। রাজশাহীর ১৪ পৌরসভার প্রায় সব মেয়রই আওয়ামী লীগের রাজনীতির সঙ্গে জড়িত ছিলেন। অনেকের দলীয় পদ-পদবিও রয়েছে। দু’একজন জনপ্রতিনিধি বিএনপির রাজনীতির সঙ্গে জড়িত থাকলেও পরিস্থিতির ভয়াবহতার কারণে তারাও দপ্তরে যাচ্ছেন না। খোঁজ নিয়ে জানা গেছে, রাজশাহীর ১৪ পৌরসভার মধ্যে গোদাগাড়ীর অয়েজুদ্দিন বিশ্বাস উপজেলা আওয়ামী লীগের সভাপতি। চিকিৎসা শেষে ১ আগস্ট ভারত থেকে ফিরলেও তিনি আর অফিসে যেতে পারেননি। ৫ আগস্ট সহিংসতা শুরু হলে অয়েজুদ্দিন বিশ্বাস আত্মগোপন করেন। তানোর পৌরসভার মেয়র ইমরুল হকও এখন পলাতক। আড়ানী পৌরসভার মেয়র মুক্তার হোসেন ছাত্রআন্দোলন শুরুর পরপরই এলাকা ছেড়ে পালিয়ে যান। তাহেরপুর পৌরসভার নবনির্বাচিত মেয়র শায়লা খন্দকারের বাড়িঘর জ্বালিয়ে দেওয়া হয়েছে। তার স্বামী রাজশাহী-৪ (বাগমারা) আসনের সাবেক সংসদ সদস্য আবুল কালাম আজাদের দুটি গাড়ি ও বাড়ি জ্বালিয়ে দেওয়া হয়েছে। স্বামী-স্ত্রী উভয়ই এখন আত্মগোপনে। এলাকাবাসী জানায়, গত ৩১ জুলাই থেকেই তাহেরপুর পৌরসভা তালাবদ্ধ। ভবানীগঞ্জ পৌরসভাও তালাবদ্ধ রয়েছে। মেয়র পলাতক থাকায় কর্মকর্তা-কর্মচারীরাও কার্যালয়ে আসেন না। এদিকে বাঘা পৌরসভার মেয়র আক্কাছ আলী উপজেলা আওয়ামী লীগের সভাপতি আশরাফুল ইসলাম বাবুল হত্যার প্রধান আসামি হিসাবে আগে থেকেই পলাতক আছেন। বলতে গেলে গত জুন মাস থেকেই বাঘা পৌরসভার সেবা কার্যক্রম প্রায় বন্ধ। পুঠিয়া পৌরসভার মেয়র আল মামুন খান উপজেলা বিএনপির সাবেক সাধারণ সম্পাদক। পরিস্থিতির কারণে তিনিও অফিসে বসতে পারছেন না। কারণ বিএনপির আরেকটি গ্রুপের সঙ্গে তার বিরোধ রয়েছে। তবে পুঠিয়া পৌরসভার কার্যক্রম সীমিত আকারে চলছে বলে এলাকাবাসী জানিয়েছেন। অন্যদিকে বিপুল ভোটে নির্বাচিত গোদাগাড়ী উপজেলা চেয়ারম্যান যুবলীগ নেতা বেলাল উদ্দিন সোহেলও তার অফিসে যাচ্ছেন না। তানোর উপজেলা চেয়ারম্যান লুৎফর রশীদ হায়দার ময়নাও পলাতক। বাঘা উপজেলা পরিষদের চেয়ারম্যান জেলা আওয়ামী লীগের যুগ্ম-সম্পাদক লায়েব উদ্দিন লাভলু সর্বশেষ গত ৮ আগস্ট অফিসে গেলেও কিছুক্ষণ পরই বের হয়ে যান। এলাকাবাসীর সঙ্গে কথা বলে জানা গেছে, বাগমারা উপজেলা চেয়ারম্যান জাকিরুল ইসলাম সান্টু জেলা আওয়ামী লীগের যুগ্ম-সম্পাদক। গত ৫ আগস্ট থেকে তিনিও এলাকা ছাড়া। পবা উপজেলা চেয়ারম্যান ফারুক হোসেন ডাবলু ও মোহনপুর উপজেলা চেয়ারম্যান আফজাল হোসেন বকুল পলাতক বলে এলাকাবাসী জানিয়েছেন। এর মধ্যে মোহনপুর উপজেলা চেয়ারম্যানের দপ্তর জ্বালিয়ে দেওয়া হয়। এই তিন উপজেলা চেয়ারম্যান জেলা আওয়ামী লীগের বিভিন্ন পদধারী। তাদের বাড়িঘর ও ব্যবসা প্রতিষ্ঠানও হামলার শিকার হয়েছে। এদিকে রাজশাহীর ৭২টি ইউনিয়ন পরিষদের অধিকাংশ চেয়ারম্যান অফিস করছেন না হামলা ও সহিংসতার আশঙ্কায়। গোদাগাড়ীর এক ইউনিয়নের চেয়ারম্যান নাম প্রকাশ না করার শর্তে জানান, ইউনিয়ন পরিষদের সেবা কার্যক্রম শুরুর জন্য উপজেলা নির্বাহী অফিস থেকে তাদেরকে মৌখিক নির্দেশ দেওয়া হয়েছে। বলা হয়েছে স্থানীয় বিএনপি ও জামায়াতের নেতাকর্মীদের সঙ্গে চা-চক্র করে যেন পরিষদের সেবা কার্যক্রম পুনরায় শুরু করা হয়। তিনি বিএনপি ও জামায়াতের নেতাদের চা চক্রে ডেকেছিলেন। কিন্তু বিএনপির নেতাকর্মীরা হাজির হননি। জানা গেছে, গোদাগাড়ীর ৯ ইউনিয়নের কোথাও সেবা কার্যক্রম শুরু হয়নি। রাজশাহীর অন্যান্য উপজেলার ইউনিয়ন পরিষদগুলো সোমবারও তালাবদ্ধ দেখতে পেয়েছেন এলাকার বাসিন্দারা। রাজশাহীর মাটিকাটা ইউনিয়নের উজানপাড়া গ্রামের শহিদুল আলম বলেন, জন্ম-মৃত্যু নিবন্ধন, প্রত্যয়নসহ বিভিন্ন সেবা গ্রহিতারা বেশি বিপাকে পড়েছেন। সামাজিক নিরাপত্তার যেসব সহায়তা আছে সেগুলোও বন্ধ আছে। এতে দুস্থ ও গরিব মানুষরা ভোগান্তিতে পড়ছেন। স্থানীয় পর্যায়ের উন্নয়ন কার্যক্রমও থমকে আছে। এ বিষয়ে জানতে চাইলে রাজশাহী জেলা প্রশাসনের স্থানীয় সরকার বিভাগের উপ-পরিচালক (উপ-সচিব) মো. আশরাফুল ইসলাম বলেন, আমরা ইতিমধ্যে রাজশাহীর সব পৌরসভার মেয়র, উপজেলা চেয়ারম্যান ও ইউনিয়ন পরিষদ চেয়ারম্যানদের দ্রুত সময়ে দাপ্তরিক কার্যক্রম সচল করার নির্দেশ দিয়েছি। ইতিমধ্যে সরকারি সার্ভার সচল হয়েছে। সেবাপ্রার্থীরা যাতে ভোগান্তিতে না পড়েন সে জন্য সব জনপ্রতিনিধিকে নিজ নিজ অফিসে উপস্থিত হতে নির্দেশ দেওয়া হয়েছে।"
2024/08/13,রফিকুল ইসলাম মাহতাব,Unknown,"জাতীয়তাবাদী মৎস্যজীবী দলের কেন্দ্রীয় কমিটির আহ্বায়ক এবং মঠবাড়িয়া উপজেলার উত্তর হলতা (মকুমা) গ্রামের বাসিন্দা বীর মুক্তিযোদ্ধা রফিকুল ইসলাম মাহতাব (৭৭) রোববার রাতে ঢাকার একটি হাসপাতালে ইন্তেকাল করেন (ইন্নালিল্লাহি ... রাজিউন)। সোমবার বাদ জোহর নয়াপল্টনে বিএনপির কেন্দ্রীয় কার্যালয়ের সামনে তার প্রথম জানাজা অনুষ্ঠিত হয়। আজ সকাল ৯টায় স্থানীয় ঈদগাহ মাঠে দ্বিতীয় জানাজা শেষে পারিবারিক কবরস্থানে তার লাশ দাফন করা হবে। তিনি স্ত্রী, দুই ছেলে ও দুই মেয়ে রেখে গেছেন। তার মৃত্যুতে বিএনপি চেয়ারপারসন খালেদা জিয়া, ভারপ্রাপ্ত চেয়ারম্যান তারেক রহমান, মহাসচিব মির্জা ফখরুল ইসলাম আলমগীরসহ শীর্ষ নেতারা শোক প্রকাশ করেছেন। মঠবাড়িয়া (পিরোজপুর) প্রতিনিধি "
2024/08/13,এনামুল হক চৌধুরী,Unknown,"অগ্রণী ব্যাংকের সাবেক ব্যবস্থাপনা পরিচালক (এমডি) এনামুল হক চৌধুরী ১০ আগস্ট ইন্তেকাল করেন (ইন্নালিল্লাহি ... রাজিউন)। তার লাশ সিলেটে দাফন করা হয়েছে। এনামুল হক চৌধুরী ১৯৬৫ সালে ইউনাইটেড ব্যাংকে যোগদানের মাধ্যমে কর্মজীবন শুরু করেন। তিনি শিল্প ব্যাংক (বর্তমান বাংলাদেশ ডেভেলপমেন্ট ব্যাংক লিমিটেড) ও সোনালী ব্যাংকের ব্যবস্থাপনা পরিচালক হিসাবেও দায়িত্ব পালন করেছেন। এনামুল হক চৌধুরীর মৃত্যুতে অগ্রণী ব্যাংকের পরিচালনা পর্ষদ, ঊর্ধ্বতন নির্বাহী, কর্মকর্তা ও কর্মচারীরা গভীর শোক প্রকাশ করেছেন। সংবাদ বিজ্ঞপ্তি।"
2024/08/13,পাহাড় দেখার নেশায় সিন্দুকছড়ি,Unknown,"বেলা প্রায় সাড়ে এগারোটা। হুট করেই মাথায় চেপে বসল মোটরবাইকে চড়ে পাহাড় দেখব। মেসেঞ্জারে নক করলাম আরও কয়েক ভ্রমণ পাগলাকে। তখন আরও পাঁচজন রেডি। সবাই মিলে ছুটলাম পাহাড়ের নতুন আকর্ষণ সিন্দুকছড়ির টার্গেট নিয়ে। যেতে যেতে মিরসরাই রাত। সুবিধাজনক এক স্থানে তাঁবু খাটিয়ে রাতযাপনের প্রস্তুতি নিয়ে ফেলি। পরদিন ফটিকছড়ির হেয়াকো সেলফি রোড হয়ে ভালোলাগার মতো রাবার বাগানের মাঝে চকচকে সড়ক ধরে এগিয়ে চললাম। চারপাশটা অসাধারণ সৌন্দর্যে ভরপুর। একবার মনটা চাইছিল এখানেই দিনটা কাটিয়ে দিই। কিন্তু না। এরপর চলতে শুরু করি রামগড় চা বাগান হয়ে সিন্দুকছড়ির দিকে। যাওয়ার সময়েই দেখা হয় ফেনী নদীর ওপর নবনির্মিত রামগড়-সাব্রুম সীমান্ত সেতু। ওপারে ভারতের ত্রিপুরা রাজ্য। আর এপারে খাগড়াছড়ির রামগড় উপজেলা। কয়েক কিলো দূরেই সকালের নাশতার জন্য বাইকের ব্রেক কষলাম রামগড় বাজারে। হালকা বিশ্রাম নিয়ে আবারও দে-ছুট। জালিয়াপাড়া হয়ে বাইক ছুটছে। সেনাবাহিনীর তত্ত্বাবধানে দুর্গম পাহাড়ের বুকে নির্মিত, রাঙামাটির সঙ্গে সাড়ে পনেরো কিলোমিটার সংযোগ সড়ক হলো সিন্দুকছড়ি। কিছুক্ষণ চলার পরই কথিত ট্রাভেলারদের বয়ান বাংলার লাদাখের সৌন্দর্যর ঝাপটা শুরু। ব্যক্তিগত দৃষ্টিকোণ থেকে আমি নিজের দেশের প্রাকৃতিক সৌন্দযর্, অন্য কোনো দেশের সঙ্গে তুলনা করার মাঝে রয়েছে বেশ অনীহা। আমার দেশের প্রকৃতি ও প্রাকৃতিক সৌন্দর্যই তো অন্য কোনো দেশের চেয়ে কম যায় না। সড়কে বাইক ছুটছে। কোথাও উঁচু আবার কোথাওবা নিচু। কখনোবা মনে হবে এই বুঝি আমি সাদা মেঘের ভেলায় ভেসে যাচ্ছি। দৃষ্টির গোচরে এমন সব দৃশ্য মনের মাঝে অসাধারণ ভালোলাগা ভর করেছে। নয়নাভিরাম সড়কটা মহলছড়ি হয়ে রাঙামাটি চলে গেছে। যেতে যেতে বাইক থামে তিন রাস্তার মোড় সিন্দুকছড়ি জোনের সামনে। পাহাড়ের গায়ে খুব সুন্দর করে লেখা শান্তি সম্প্রীতি ও উন্নয়ন। আসলেও তাই। স্থীতিশিলতা ছাড়া এগিয়ে যাওয়া সম্ভব নয়। যেতে যেতে আবারও থামলাম পথের পাশে থাকা ছাউনিতে। সিন্দুকছড়ি সড়কের এ জায়গাটাতে যেন পাহাড়ের প্রকৃতি তার সবটুকু রূপ মেলে ধরেছে। যতদূর চোখ যায় শুধু ঢেউ খেলানো সবুজে মোড়ানো পাহাড়ের সারি। আমাদের সিন্দুকছড়ির প্রাকৃতিক সৌন্দর্য অনন্য। পার্শ্ববর্তী কোন দেশের নান্দনিকতার চেয়ে কম নয়। বিশুদ্ধ নির্মল বাতাসের ঝাপটায় কাঠফাটা রোদের তেজ ম্লান করে বাইক ছুটছে তার আপন গতিতে। মহলছড়ি ছাড়িয়ে নানিয়ারচরের পথে বাইক। যেতে যেতে হঠাৎ ব্রেক না কষে আর পারলাম না। পথের পাশে পাহাড়ের ঢালুতে উপজাতিরা বাঁশকোরল, পেঁপে, কাজুবাদাম, আনারসসহ নানা পাহাড়ি ফলের পসরা সাজিয়ে বসে আছে। আনারস ও কাজুবাদামের ফলের স্বাদ চেখে, পরিবারের জন্য গাছআলু নিয়ে আবারও অদম্য ছুটে চলা। আম বাগান, লিচু বাগানের পাশ দিয়ে সরু সড়কে ছুটতে ছুটতে জুমার সময় ঘনিয়ে এলো। কাছে ধারে এক লোকালয়ে বাইক রেখেই মসজিদে ঢুকে যাই। নামাজ শেষে পেটে টান। রাঙামাটি শহরে যাব নাকি কাপ্তাই যাব? এ রকমটা ভাবতে ভাবতেই শহরের কোলাহল এড়ানোর জন্য বাইকের চাকা ঘুরে কাপ্তাইর পথে। পথের মন মাতানো সৌন্দর্যে মন আমাদের এতটাই মজে গিয়েছিল যে, ক্ষুধা কখন যে পাহাড়ের খাদে লুকিয়েছিল তা টেরই পাইনি। যেতে যেতে বেলা তিনটার মধ্যেই কাপ্তাইর বালুচর। আর দেরি নয়। ঢুকে যাই এক রেস্টুরেন্টে। কাপ্তাই লেকের সুস্বাদু রুই আর সবজি দিয়ে আয়েশ করে খেয়েদেয়ে চলে যাই লেকের ধারে। দুপুর গড়িয়ে বিকাল। সূর্যটা হেলে পড়ায় লেকের পানির রঙে ভিন্নতা আছড়ে পড়েছে। ধীরে ধীরে সূর্যটা লাল আভা ছড়িয়ে নিলীমার সঙ্গে মিশে যেতেই, আমরাও রাত্রটা আরামে কাটানোর জন্য নিরাপদ জায়গার সন্ধানে ছুটলাম। যাবেন কীভাবে : মোটরবাইকের ওপর যাদের ভালো দখল রয়েছে, একমাত্র তারাই মোটরবাইকে চড়ে যেতে পারেন এ রকম রোমাঞ্চকর বাইক ভ্রমণে। যাদের বাইক কিংবা ড্রাইভিংয়ে দক্ষতা নেই, তারা খাগড়াছড়ির বাসে চড়ে রামগড়/জালিয়াপাড়া নেমে যাবেন। সেখান হতে ভাড়ায় খাটা মোটরসাইকেল কিংবা সিএনজিতে চড়ে ঘুরে আসতে পারেন নয়নাভিরাম সিন্দুকছড়ি। এছাড়া কাপ্তাই পর্যন্ত যেতে পারেন মাঝেমধ্যে গাড়ি বদলিয়ে। ঘুরে আসতে পারেন নানিয়ার চরে চির শায়িত আছেন বীরশ্রেষ্ঠ ল্যান্স নায়েক মুন্সি আব্দুর রউফ-এর স্মৃতিস্তম্ভে। থাকা-খাওয়া : পাহাড় আর আগের মতো নেই। সঙ্গে তাঁবু না থাকলেও লোকালয়গুলোতে হোটেল-মোটেল ও রেস্টুরেন্ট মিলবে। খরচপাতি : অনর্থক খরচের অভ্যাস না থাকলে হাজারতিনেক টাকা হলেই দুরাত একদিনের ভ্রমণ অনায়াসেই সেরে আসা যাবে। ছবির ছৈয়াল : দে-ছুট ভ্রমণ সংঘ ও সাব্বির "
2024/08/13,বিকালের নাশতা,Unknown,"কাঁচা কলার ডিম চপ যা লাগবে : কাঁচা কলা ৩টি, ডিম ৩টি, আলু ১টি, মরিচ গুঁড়া ১ চা চামচ, গরম মসলা গুঁড়া আধা চা চামচ, টমেটো সস ১ টেবিল চামচ, ধনিয়া পাতা কুচি ১ চা চামচ, পেঁয়াজ কুচি, তেল ভাজার জন্য, লবণ স্বাদমতো, ঘি ১ টেবিল চামচ, বেসন আধা কাপ। যেভাবে করবেন : আলু, ডিম, কাঁচা কলা, সিদ্ধ করে নিতে হবে। আলু ও কাঁচা কলার মিশ্রণের মধ্যে আস্ত ডিম দিয়ে চপের আকার দিয়ে ডুবো তেলে ভেজে নিতে হবে। ঠান্ডা হলে মাঝখানে কেটে সস দিয়ে পরিবেশন করতে হবে। ফিশ চপ যা লাগবে : রুই মাছ ৫ টুকরা, হলুদ গুঁড়া ১ চা চামচ, মরিচ গুঁড়া ১ চা চামচ, ভাজা ধনিয়া ও জিরা গুঁড়া ১ চা চামচ, পেঁয়াজ বেরেস্তা ১ কাপ, ভাজা শুকনা মরিচ ৬টি, ভাজা রসুন ১ টেবিল চামচ, লবণ স্বাদমতো, ধনিয়া পাতা কুচি ১ কাপ, তেল ভাজার জন্য, বেসন আধা কাপ, ডিম ১টি। যেভাবে করবেন : রুই মাছের টুকরা হলুদ, মরিচ গুঁড়া ও লবণ দিয়ে সিদ্ধ করে কাঁটা বেছে নিতে হবে। এবার মাছের সঙ্গে সব উপকরণ দিয়ে ভালোভাবে মেখে গোল করে ডুবো তেলে ভেজে নিতে হবে। এরপর গরম গরম পরিবেশন করতে হবে। চিকেন পাকোড়া যা লাগবে : মুরগির কিমা ১ কাপ, পেঁয়াজ কুচি ১ কাপ, রসুন বাটা ১ চা চামচ, আদা বাটা ১ চা চামচ, ধনিয়া পাতা কুচি ১ টেবিল চামচ, কাঁচামরিচ কুচি ১ টেবিল চামচ, লেবুর রস ১ চা চামচ, লবণ স্বাদমতো, ভাজা জিরা গুঁড়া ১ চা চামচ, তেল ভাজার জন্য, ময়দা ১ টেবিল চামচ। যেভাবে করবেন : মুরগির কিমার সঙ্গে সব উপকরণ ভালোভাবে মেখে রাখতে হবে ১০ মিনিট। এরপর হাতে চেপে পাতলা পাতলা করে ডুবো তেলে ভেজে নিতে হবে মচমচে করে। বেকড পাস্তা যা লাগবে : পাস্তা ১ কাপ, মজারেলা চিজ ১ কাপ, কুকিং ক্রিম ১ কাপ, গোলমরিচ গুঁড়া ১ চা চামচ, পাপরিকা ১ চা চামচ, অরিগ্যানো আধা চা চামচ, রসুন কুচি ১ চা চামচ, টমেটোসস আধাকাপ, লবণ স্বাদমতো। যেভাবে করবেন : প্যানে পানি নিয়ে ১ চা চামচ তেল ও লবণ দিয়ে চুলায় ফুটাতে হবে। ফুটন্ত পানিতে পাস্তা দিয়ে ১০ মিনিট সিদ্ধ করে নিতে হবে। সিদ্ধ পাস্তা পানি ঝরিয়ে একটি ওভেন প্রুফ ডিশে নিয়ে তাতে চিজ ছাড়া সব উপকরণ দিয়ে মেখে এর ওপরে মজারেলা চিজ গ্রেট করে ওভেনে ১০ মিনিট বেক করে নিতে হবে। গরম গরম বেকড পাস্তা পরিবেশন করতে হবে।"
2024/08/13,ঝোপময় সড়কে ফুরুসের সৌরভ,Unknown,"বর্ষার সতেজ সকাল। নগর ঢাকায় মানুষের ভিড়বাট্টা কম। রাস্তাঘাট ফাঁকা। তাই গণপরিবহণেও যাত্রী কম। জ্যাম দেখে অভ্যস্ত নাগরিকের কাছে এমন দৃশ্য অস্বাভাবিক ঘটনা বটে। সেদিন পরীক্ষণ হিসাবে রুট পরিবর্তন করে বসি। মতিঝিল শাপলা চত্বর থেকে গাজীপুর অভিমুখী একটা বাসে উঠলাম। এ গাড়ি নামিয়ে দেবে নিকুঞ্জ গেট। রাস্তায় যাত্রী নেই। তবুও গাড়ি এ ঘাট-সে ঘাটে থামতে থামতে এগোচ্ছে। যাত্রীরা বিরক্ত। উপায়ন্ত নেই। এক যাত্রী ব্যঙ্গ করে বলে ফেললেন, বউ চুলায় তরকারি তুলে দিছে। তাড়াহুড়া করে চলে এলাম। তোমরা এত দেরি করবে, আগে জানলে আরামে খেয়ে আসতে পারতাম।’ তার কথা শুনে সবাই হেসে উঠল। তবু গাড়ির স্টাফদের বিকার নেই। বিচিত্র সব গল্প শুনতে শুনতে ঘণ্টাখানেক পার হলো। গাড়ি পৌঁছাচ্ছে তেজগাঁও তিব্বত এলাকায়। ঘড়ির কাঁটা তখন দুপুর বারোটার ঘরে। জানালা দিয়ে ফুরফুরে বাতাসে গা এলিয়ে মুহূর্তে ঘুমে ঢলে পড়েছি! এরই মধ্যে গাড়ি মহাখালী, কাকলী, বনানী এবং কুড়িল বিশ্বরোড পার হয়ে গেছে। চোখ খুলে দেখি পৌঁছে গেছি ক্ষিলখেত। অনেকটা অপ্রস্তুত হয়ে নেমে পড়লাম। রাস্তা পার হয়ে পূর্ব পাশে গেলাম। উদ্দেশ্য রামপুরা অভিমুখী বাসে চড়ে যমুনা ফিউচার পার্কের গেটে নামব। সেখানকার গাড়িগুলো ঠায় দাঁড়িয়ে। বাধ্য হয়ে বাস থেকেও নেমে রেললাইনের রাস্তা ধরে হাঁটা দিলাম। রাস্তার পশ্চিম পাশে নিকুঞ্জ-২ নম্বর-এর গেটের পাঁচিল ঘেঁষে লতিয়ে ওঠা গাছে ফুটে থাকা একগুচ্ছ সাদা ফুল দেখে লোভ জাগল। নয়নাভিরাম সাদা ফুলগুলো যেন কাছে ডাকছে। কয়দিন ধরে ঢাকা শহরের বুকে বুনোফুলের সন্ধান করছিলাম। দূর থেকে ওই পুষ্পলতাকে দেখে মনে হলো তেলাকুচা লতা। কিন্তু কাছে গিয়ে ছবি তুলব বা আরও ভালোভাবে দেখব, তার সুযোগ আর নেই। কেননা মহাসড়কের মাঝ বরাবর খাড়া প্রাচীর দেওয়া। পশ্চিম পাশটিতে যেতে হলে অনেক দূর ঘুরে আসতে হবে। তাই কপালে ঠেকিয়ে রোদ্দুর রেললাইন ধরে হাঁটা দিলাম কুড়িল চৌরাস্তার দিকে। কিছু দূর এগোতে পেয়ে গেলাম ঝোপঝাড়। দুপাশে কাঁটাতারের বেড়া। যে কারণে চেনা সেই লতাজাতীয় উদ্ভিদ তেলাকুচা দেখে স্পষ্টত হলো। এ লতার কোনো সাদা ফুল বা কাঁচা-পাকা ফল পাই কিনা। খোলা প্রান্তরের ঝোপ দেখে মনটা উৎফুল্ল হয়ে গেল। হাঁটতে হাঁটতে যদি কোনো কোনো বুনো ফুল পেয়ে যাই। এমন আশা নিয়ে এগোতে লাগলাম। বাম পাশে রেললাইন। মাথার ওপর এলিভেটেড এক্সপ্রেসওয়ের ছায়া। ফুরফুরে বাতাস এসে বুকে লাগছে। প্রশান্তি লাগছে। হঠাৎ চোখে পড়ল ঝোপের ভেতর একহারা লম্বা একটি গাছ। তাকে আষ্টেপৃষ্ঠে জড়িয়ে আছে তেলকুচা লতা। এর মধ্য থেকে উঁকি দিচ্ছে থোকা থোকা সাদা ফুল। কাছে গিয়ে স্পষ্ট হলো এ তো তেলাকুচার ফুল নয়। তাহলে কী ফুল? মেয়েদের চুলের খোপার মতো গোল গোল ফুল ফুটে থাকা উদ্ভিদটির নাম ফুরুস। মূলত তেলাকুচা লতা লাঠি হিসাবে যে উদ্ভিদকে জড়িয়ে ধরায় তার অস্তিত্ব পাওয়া যাচ্ছে না। কী সুন্দর ফর্সা ফুল এর! আর একটু এগোলে দেখি কাঠগোলাপের সারি সারি গাছ। আকৃতিতে এখনো ছোট রয়েছে। তবে ফুল ফুটেছে। সাদা সাদা ফুলের মায়াময় পথ ধরে এগোতে থাকলাম। একটু পর পর লাগোনো হয়েছে ফুরুস গাছ। সেগুলোতেও ফুল ফুটেছে। তবে একটি ফুরুস গাছে দেখি গোলাপি এবং সাদা ফুল! এটা অবশ্য কাটিং করে লাগানো। চিরল চিরল সবুজ পাতা ভেদ করে আকাশের সাদা গুচ্ছ মেঘের মতো ফুলগুলোও পথিকদের কাছে টানতে চাইছে। তবে গোলাপি ফুরুস যখন গনগনে রোদের মধ্যে দাঁড়িয়ে থাকে, তখন এর আবার অন্যরকম একটা আবহ তৈরি হয়। ফুরুস বা ল্যাগারস্ট্রোমিয়া ইনডিকারের বেশ কয়েকটি জাত রয়েছে। সব কয়টি প্রজাতি দেখতে মনোহর। ল্যাঙ্কা-স্টেরির রং পারপেল, দি ব্রাইডের গোলাপি। এছাড়া সাদা বা মোভ রঙের প্রজাতি এ পথ বাগানে বেশি দেখলাম। এ ফুল ফোটে মূলত গ্রীষ্মের শেষ ও বর্ষায়। বর্ষার মেঘের ঘনঘটার দিনে ফুরুস অপূর্ব সৌন্দর্য ডালি নিয়ে উপস্থিত হয়। ভারতীয় এ পুষ্প উদ্ভিদ উচ্চতায় বারো হাত পর্যন্ত হতে পারে। গুটিকলমের সাহায্যে এদের বংশবৃদ্ধি করে নগরকে পুষ্পময় হিসাবে গড়ে তুলতে পারবেন খুব সহজে। কেননা এ গাছ অত্যন্ত কষ্টসহিষ্ণু এবং যে কোনো জায়গায় লাগানো যায়।"
2024/08/13,লড়াকু প্রজন্ম জেন-জি,Unknown,"‘জেনারেশন জেড’ (Generation z); সংক্ষেপে ‘জেন জি’। সম্প্রতি এ প্রজন্মকে নিয়ে সামাজিক মাধ্যম এবং বিভিন্ন মাধ্যমে ব্যাপক আলোচনা। জেনারেশন জেড বা জোনরেশন জি’কে Gen z, igeneration, Gen Tech, Gen Wii, Homeland Generation, Net gen, Digital Natives, Plurals এবং Zoomers নামেও ডাকা হয়। কারণ, এ প্রজন্ম বড় হয়েছে ইন্টারনেট এবং সোশ্যাল মিডিয়ার সঙ্গে। জেন জি আসলে কারা? এ নিয়ে ভিন্ন মত থাকলেও পিউ রিসার্চ সেন্টারের স্টেটমেন্টে বলা হয়, ১৯৯৭ সালের পর যাদের জন্ম হয়েছে, তারাই মূলত জেন জি প্রজন্মের অন্তর্গত। অল্প বয়স থেকেই ইন্টারনেট এবং পোর্টেবল ডিজিটাল প্রযুক্তির মাধ্যমে বড় হওয়া প্রথম সামাজিক প্রজন্ম হিসাবে, জেনারেশন জেড-এর সদস্যরা, ডিজিটালভাবে অক্ষরজ্ঞান না হলেও, ‘ডিজিটাল নেটিভস’ নামে অভিহিত করা হয়েছে। জেন জিদের বেড়ে ওঠার সময়ে তারা মুখোমুখি হতে হয়েছে কোভিড-১৯ মহামারির। কারও শিক্ষা জীবন ঝুঁকির মুখে পড়েছে, কারও ক্যারিয়ার পড়ে গেছে সীমাহীন অনিশ্চয়তায়। দীর্ঘদিন ঘরে বন্দি থাকায় তাদের মানসিক গঠনে দীর্ঘমেয়াদি প্রভাব ফেলেছে। যার ফলে প্রথাগত চাকরির চেয়ে ফ্রিল্যান্সিংয়ে তারা বেশি গুরুত্ব দিয়েছে। সামাজিক মাধ্যমে নিজের অবস্থান গড়ে তুলতে তারা সচেষ্ট। সব ক্ষেত্রেই এ প্রভাব দেখা গিয়েছে। রাজনীতিবিমুখতার কারণে তারা ভোট দিতে অনাগ্রহী। তবে তারা যে কোনো অসংগতির বিরুদ্ধে প্রতিরোধ গড়ে তুলতে সক্ষম। স্বতঃস্ফূর্ততা ও গতি তাদের শক্তি। তবে স্বকীয় অস্তিত্বে বিশ্বাসী এ প্রজন্ম একক নেতৃত্ব মানতে নারাজ। ডিজিটাল যুগের লড়াকু সৈনিকরা সাম্যের গানে এক হলে অপ্রতিরোধ্য হয়ে উঠবেন, সে বিষয়ে সন্দেহ নেই। ‘প্রতিটি প্রজন্মই আগের প্রজন্ম থেকে প্রযুক্তিতে এগিয়ে থাকে। সাধারণত ২০ থেকে ২৫ বছর অর্থাৎ দুই যুগের মতো সময় ধরে একটি প্রজন্ম গড়ে ওঠে। যদিও তাদের শুরু ও শেষের বছরটি বিভিন্ন পরিসংখ্যান ও তথ্য-উপাত্ত বিশ্লেষণ করে নির্ধারিত হয়। একটু জেনে নেওয়া যাক বিভিন্ন প্রজন্মের নাম, তাদের জন্মের সময়সীমা ও বর্তমানে তাদের বয়সের মান। গ্রেটেস্ট জেনারেশন বা মহত্তম প্রজন্ম : এদের জন্ম আনুমানিক ১৯০১ থেকে ১৯২৭ সাল পর্যন্ত। সাইলেন্ট জেনারেশন বা নীরব প্রজন্ম : এদের জন্ম আনুমানিক ১৯২৮ থেকে ১৯৪৫ সাল পর্যন্ত। বেবি বুমার্স জেনারেশন : এদের জন্ম আনুমানিক ১৯৪৬ থেকে ১৯৬৪ সাল পর্যন্ত। জেনারেশন এক্স : এদের জন্ম আনুমানিক ১৯৬৫ থেকে ১৯৮০ সাল পর্যন্ত এবং এদের বর্তমান বয়স ৪৪ থেকে ৫৯ বছর। জেনারেশন ওয়াই বা মিলেনিয়ালস বা সহস্রাব্দ প্রজন্ম : এদের জন্ম আনুমানিক ১৯৮১ থেকে ১৯৯৬ সাল পর্যন্ত। এবং এদের বর্তমান বয়স ২৮ থেকে ৪৩ বছর। এ প্রজন্মেরই যাদের জন্ম আবার ১৯৯০ সালের ভেতরে অর্থাৎ যারা পুরো নব্বই দশকে তাদের শৈশব-কৈশোর পার করেছেন, তাদের বলা হয় নাইন্টিজ কিডস। এদের মা-বাবারা বেশির ভাগই বুমার্স ও জেনারেশন এক্সের সদস্য। জেনারেশন জেড বা জেন-জি : এদের জন্মকাল ১৯৯৭ থেকে ২০১২ সাল পর্যন্ত এবং এদের বর্তমান বয়স ১২ থেকে ২৭ বছর। এদের মা-বাবারা মূলত জেনারেশন এক্স ও ওয়াইয়ের সদস্য। জেনারেশন আলফা : এদের জন্ম আনুমানিক ২০১২ থেকে ২০২৪ সাল পর্যন্ত এবং এদের বর্তমান বয়স ০ থেকে ১২ বছর। এদের মা-বাবারা আবার জেনারেশন ওয়াই বা সহস্রাব্দ প্রজন্মের সদস্য। জেনারেশন জেডের সবচেয়ে বয়সি সদস্যের বয়স মাত্র ২৭। সুতরাং বলা যায়, এ প্রজন্মের সদস্যদের প্রতিষ্ঠিত হতে কিছুটা সময় লাগবে। তবে ইতিহাস বলে এদের হাত ধরে আসবে নতুন পৃথিবী, নতুন এক সমাজ ব্যবস্থা।"
2024/08/13,নিজেই রাখুন নিজের খেয়াল,Unknown,"ব্যস্ত জীবনে নিজেকে সময় দেওয়ার সময়টাই নেই। সারা দিনের কাজ, স্ট্রেস, নানা চিন্তাভাবনার পর যেটুকু সময় পাওয়া যায়, তা-ও ভাগাভাগি করতে হয় পরিবারের সঙ্গে। নিজের দায়িত্বগুলোর ভিড়ে নিজেকে সুস্থ রাখাও যে বড় একটি কাজ, তা আমরা প্রায়ই ভুলে যাই। শরীরের যেমন রোগবালাই হয়, তেমনি হয় মনেরও। তাই ছোট ছোট কিছু কাজ, প্রতিদিনের রুটিনের ধরাবাঁধা জীবন থেকে একটু মুক্তি আপনাকে রাখতে পারে বেশি প্রাণবন্ত, সুস্থ আর হাসিখুশি। পর্যাপ্ত ঘুম ঘুম নিয়ে আমাদের সবারই থাকে ভিন্ন ভিন্ন অভিযোগ। কেউ সারা রাত নির্ঘুম কাটান, আবার কারও ভেঙে ভেঙে হয় ঘুম। অনেকেরই আছে রাত জাগার অভ্যাস। এসব কারণই শরীরের জন্য ক্ষতিকর। পর্যাপ্ত ঘুম না হলে আপনি সারা দিন কাজ করার উদ্দীপনা ধীরে ধীরে হারাতে থাকবেন। একটা সময় পর আপনার শরীর দুর্বল হয়ে পড়বে। সবকিছুতেই লাগবে উদাসীনতা। তাই রাতে ঘুমানোর একটি ক্লক তৈরি করুন। চেষ্টা করুন, যতটুকু আয়ত্তে আনা যায়। রাত ১০টার মধ্যে ঘুমানোর জন্য প্রস্তুতি নিই। ভোরের আলোর সঙ্গে শুরু করুন নতুন একটা দিন। ঘরোয়া বাগান মন ভালো রাখতে বাগান করতে পারেন ছোট পরিসরে। অল্প কিছু গাছ ফুলের টবে লাগিয়ে রাখতে পারেন বারান্দাতে। ভিন্ন ভিন্ন রঙের ফুলের গাছ লাগাতে পারেন। এতে মিষ্টি একটা বাতাস থাকবে আপনার ঘরজুড়ে। সময় কাটাবেন একান্ত নিজের মতো করে। নিজেকে সময়ও দিতে পারবেন বাগান করার মাধ্যমে। ডায়েট প্ল্যান সুস্থ থাকতে প্রপার ডায়েট প্ল্যান আবশ্যক। বর্তমান সময়ের লাইফস্টালের দরুন বাইরে খাওয়ার প্রবণতা বেড়ে গেছে। কাজেই ইচ্ছা-অনিচ্ছা সত্ত্বেও ফাস্টফুড আমাদের নিত্যদিনের সঙ্গী। অতিরিক্ত তেলে ভাজা, অস্বাস্থ্যকর খাবার ছোট থেকে বড় সবার কাছেই প্রিয়। কিন্তু মুখরোচক এ খাবারগুলোই আপনার লিভার ও গ্যাস্ট্রিকের সমস্যা কিংবা ওজন বাড়ানোর মতো নানা সমস্যার সৃষ্টি করে। তাই খাবারের মেন্যুতে পুষ্টিকর খাবার রাখা দরকার। এতে করে বয়স বাড়ার সঙ্গে সঙ্গে আপনি থাকতে পারবেন ফিট। ঘুরতে যাওয়া ভ্রমণ মানসিক স্বাস্থ্যের জন্য খুবই উপকারী। বছরে ঘুরতে যাওয়ার নীলনকশা বছর শুরুর দিকেই এঁকে ফেলুন। সঙ্গী পেলে ভালো হয়। আর ভিন্ন জায়গা মানেই ভিন্ন খাবারের স্বাদ। সেটিও আপনি আপনার অভিজ্ঞতার ঝুলিতে যুক্ত করতে পারেন ভ্রমণের মাধ্যমে। বই পড়ুন অনলাইন কিংবা অফলাইন যে কোনো সময়ে বই পড়ুন। ট্রাভেল করতে করতেও আপনি বই পড়তে পারেন। বই আপনাকে নতুন এক জগতে নিয়ে যাবে। অনেক অজানা জ্ঞান, তথ্যে ধীরে ধীরে আপনার ভান্ডারে যুক্ত হতে থাকবে। অল্প অল্প করে সময় পার হওয়ার পর আপনি নিজেকে এক নতুন আমি হিসাবে পাবেন। গান শুনুন গান মন ভালো রাখার এক অনন্য উপায়। মন ভালো মানেই শরীর ভালো। তাই যখনই সময় পাবেন পছন্দের গান শুনুন। চাইলে সঙ্গে গুনগুন করে গলা মেলাতেও ভুলবেন না।"
2024/08/13,তারুণ্যের স্লোগান,Unknown,"শেখ হাসিনা সরকারের পতনের পর বৈষম্যবিরোধী ছাত্ররা মনকাড়া বিভিন্ন ধরনের স্লোগান তৈরি করেছে। তারা পাবনা জেলার ঈশ্বরদী আলহাজ গেটে ত্রিমুখী রাস্তায় স্লোগান লিখেছে-১. এরা যত বেশি পড়ে, তত বেশি জানে, তত কম মানে; ২. দেশ আমাদের, দায়িত্ব আমাদের; ৩. জনতা হোক সরকার; ৪. আমাদের ঈশ্বরদী, গড়বো আমরা ইত্যাদি। আমার মতে, ‘জনতা হোক সরকার’ স্লোগানটি সেরা। আব্রাহাম লিংকন গণতন্ত্রের যে চিরন্তন বাণী দিয়েছিলেন সেটা একটু স্মরণ করা যাক-গণতন্ত্র হলো জনগণের সরকার, জনগণের দ্বারা সরকার, জনগণের জন্য সরকার। মনীষীরা মত দিয়েছেন, এ স্লোগান পৃথিবী থেকে কোনোদিন মুছে যাবে না। আমাদের নতুন প্রজন্ম সে কথারই যেন সংক্ষিপ্ত রূপ তুলে ধরেছে। যারা রাজনীতি করেন, গবেষণা করেন, এমনকি আমার মতো যারা লেখালেখি করেন, তারা কি কখনো তাদের মন-মেজাজ বোঝার চেষ্টা করেছেন? তারা তো ভিনদেশের প্রজন্ম নয়, আমাদেরই সন্তান। প্রথমে নিজের কথা বলি। আমার মেজো কন্যা রাজশাহী বিশ্ববিদ্যালয়ে আইন বিভাগে পড়ে। আমার ইচ্ছা সে যেন আমার স্থানীয় সরকারবিষয়ক গবেষণার কথাটি একটু মনোযোগ দিয়ে শোনে। যখনই তার সঙ্গে এ বিষয়ে কথা বলতে গেছি, তখনই সে বিরক্তি প্রকাশ করে বলেছে, ওসব আমার জানা আছে। তাদের ভেতরে যে এক ধরনের দ্রোহ কাজ করছে, তা বোঝার চেষ্টা করিনি। ২০১৮ সালের ২৯ জুলাই ঢাকায় এক সড়ক দুর্ঘটনাকে কেন্দ্র করে ছাত্ররা রাস্তায় নেমে আসে, যা একপর্যায়ে গণবিক্ষোভে রূপ নেয় এবং ৮ আগস্ট পর্যন্ত বিদ্যমান থাকে। সরকার সেই ঘটনা থেকে কোনো শিক্ষা নেয়নি। তখন তারা ট্রাফিক পুলিশের দায়িত্ব পালন শুরু করে। আগে করেছে ঢাকা শহরে, এবার তারা সারা দেশে ট্রাফিকের দায়িত্ব পালন করছে। লক্ষণীয়, তাদের স্লোগানগুলো প্রথমে ছিল কোটাবিরোধী। এরপর বৈষম্যবিরোধী নানা প্রকার স্লোগান দিতে থাকে। একসময় দ্রোহ শব্দটি যুক্ত হয়। তারা নানা কারণে বিক্ষুব্ধ। বিশ্ববিদ্যালয়ে ছাত্রলীগ নামক দানবদের অত্যাচার, শিক্ষকদের দলবাজি, প্রশ্নপত্র ফাঁস, চাকরি নিতে ঘুস, শিক্ষাবাণিজ্য, অফিস-আদালতে দুর্নীতি, সারা দেশে পরিবারতন্ত্র, ভোট দিতে গিয়ে অপমানিত হওয়া-এরকম শত শত অনিয়ম তাদের বিদ্রোহী করে তুলেছে। কথা হচ্ছিল ‘জনতা হোক সরকার’ স্লোগানটি নিয়ে। ৫ আগস্ট হাসিনা সরকারের পতন হয়। সরকার পতনের আগে পুলিশ ও সরকারদলীয় পাণ্ডাদের সঙ্গে ছাত্র-জনতার সংঘর্ষে তিন শতাধিক মানুষের মৃত্যু হয়। তাদের মধ্যে শিশু, গৃহবধূ, হকার, পথচারীসহ সাধারণ মানুষ রয়েছে। শত শত কোটি টাকার সরকারি সম্পত্তি ধ্বংস হয়েছে। সরকার পতনের পর একশ্রেণির রাজনৈতিক উদ্দেশ্যপ্রবণ মানুষের ইন্ধনে বিক্ষুব্ধ জনতা ও সুযোগসন্ধানীরা গণভবন, সংসদ ভবনে হামলা চালায়। বঙ্গবন্ধুর সব ম্যুরাল ও ভাস্কর্য ধ্বংস করে দেয়। এমনকি মুক্তিযুদ্ধের ঐতিহ্যবাহী বঙ্গবন্ধু ভবন পর্যন্ত পুড়িয়ে দেয়। সারা দেশে আওয়ামী লীগের নেতাকর্মীদের বাড়িসহ সংখ্যালঘুদের বাড়িতে অগ্নিসংযোগ ও ভাঙচুর করে। থানা ও জেলখানায় আক্রমণ করে। এতে ৪০-৫০ জন পুলিশ সদস্যসহ দুই শতাধিক মানুষের মৃত্যু ঘটে। গত ৬, ৭ ও ৮ আগস্ট দেশের শাসনব্যবস্থা অচল ছিল। পুলিশ কর্মবিরতি শুরু করে। আমরা যদি পশ্চিমা দেশগুলোর সঙ্গে তুলনা করি, তাহলে দেখা যাবে তাদের থেকে আমাদের মূল্যবোধ কোনো অংশে কম নয়। আমরা জানি, আমেরিকায় সিসিটিভি ক্যামেরা মানুষকে নিয়ন্ত্রণ করে। কোনো কারণে বিদ্যুৎ বিচ্ছিন্ন হলে লুটপাট ও ধর্ষণের ঘটনা বেড়ে যায়। সারা দেশের বেআইনি কর্মকাণ্ডগুলোর শতকরা হিসাব করলে সম্ভবত ৯৯.৫০ শতাংশ মানুষ এখনো মূল্যবোধ দ্বারা পরিচালিত হচ্ছে। আমরাই আমাদের প্রতিবেশীকে রক্ষা করেছি। এখন দরকার আমাদের মূল্যবোধচালিত একটি গণতান্ত্রিক সরকার। সেজন্য ক্ষমতার বিকেন্দ্রীকরণসহ সর্বস্তরে গণতন্ত্র বাস্তবায়নের ব্যবস্থা করতে হবে। তবেই হবে জনতার সরকার। মোশাররফ হোসেন মুসা : গণতন্ত্রায়ন ও গণতান্ত্রিক স্থানীয় সরকারবিষয়ক গবেষক "
